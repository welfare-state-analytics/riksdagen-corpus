<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201617</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201617</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201617--56</head>
          <docDate when="2017-01-18">2017-01-18</docDate>
        </div>
      </front>
      <body>
        <div>
          <note>
            § 1 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2016/17:211
          </note>
          <note>
            Till riksdagen
          </note>
          <note>
            Interpellation 2016/17:211 Åtgärder mot illegal yrkestrafik
          </note>
          <note>
            av Emma Wallrup (V)
          </note>
          <note>
            Interpellationen kommer inte hinna besvaras inom tidsfristen.
          </note>
          <note>
            Skälet till dröjsmålet är tjänsteresor och andra sedan tidigare
            inbokade arrangemang.
          </note>
          <note>
            Interpellationen kommer att besvaras den 27 januari 2017.
          </note>
          <note>
            Stockholm den 12 januari 2017
          </note>
          <note>
            Justitiedepartementet
          </note>
          <note>
            Anders Ygeman
          </note>
          <note>
            Interpellation 2016/17:221
          </note>
          <note>
            Till riksdagen
          </note>
          <note>
            Interpellation 2016/17:221 Allmänhetens förtroende för polisen
          </note>
          <note>
            av Lars-Arne Staxäng (M)
          </note>
          <note>
            Interpellationen kommer inte hinna besvaras inom tidsfristen.
          </note>
          <note>
            Skälet till dröjsmålet är tjänsteresor och andra sedan tidigare
            inbokade arrangemang.
          </note>
          <note>
            Interpellationen kommer att besvaras den 27 januari 2017.
          </note>
          <note>
            Stockholm den 12 januari 2017
          </note>
          <note>
            Justitiedepartementet
          </note>
          <note>
            Anders Ygeman
          </note>
          <note>
            § 2 Anmälan om granskningsrapport
          </note>
          <note>
            Talmannen anmälde att följande granskningsrapport hade kommit
            in från Riksrevisionen och överlämnats till utrikesutskottet:
          </note>
          <note>
            RiR 2017:2 Exportkontrollen av krigsmateriel
          </note>
          <note>
            § 3 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2016/17:80 till miljö- och jordbruksutskottet
          </note>
          <note>
            Skrivelser
          </note>
          <note>
            2016/17:74 till kulturutskottet
          </note>
          <note>
            2016/17:81 till skatteutskottet
          </note>
          <note>
            Motioner
          </note>
          <note>
            2016/17:3562 och 3563 till skatteutskottet
          </note>
          <note>
            2016/17:3574 till justitieutskottet
          </note>
          <note>
            EU-dokument
          </note>
          <note>
            KOM(2016) 750 till miljö- och jordbruksutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 10 mars .
          </note>
          <note>
            KOM(2017) 14 till utrikesutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 13 mars .
          </note>
          <note>
            § 4 Försvarspolitik
          </note>
          <note>
            Försvarsutskottets betänkande 2016/17:FöU3
          </note>
          <note>
            Försvarspolitik
          </note>
          <note>
            föredrogs.
          </note>
          <note type="speaker">
            Anf. 1 ALLAN WIDMAN (L):
          </note>
          <note>
            Herr talman! Jag vill inleda med att yrka bifall till reservation
            2. Den handlar om inriktningen av försvarspolitiken. Det är Liberalernas
            uppfattning att det inriktningsbeslut som fattades 2015 nu är
            överspelat. Det är överspelat i ekonomiskt hänseende, då våra
            försvarsgrenschefer mycket tydligt och offentligt i försvarets
            forum nu under hösten har konstaterat att man förvisso fick ett
            tillskott på 10,2 miljarder men att man gick in i denna försvarsbeslutsperiod
            med ett underskott på närmare 30 miljarder.
          </note>
          <note>
            Under hösten har också brigadgeneralen Anders Carell på Försvarets
            materielverk konstaterat att om de beställningar som gjordes i
            inriktningsbeslutet vad avser materiel också ska levereras denna
            försvarsbeslutsperiod behöver man ett tillskott motsvarande 8
            miljarder kronor varje år under de fem åren.
          </note>
          <note>
            Peter Nordlund på Totalförsvarets forskningsinstitut kunde också
            konstatera att pengarna inte kommer att räcka för att förverkliga
            det beslut som riksdagen fattade.
          </note>
          <note>
            Herr talman! Till detta ska läggas att vi har fått en Rysslandsrapport
            från FOI. I den beskrivs att Ryssland redan nu har uppnått en
            regional militär överlägsenhet i norra Europa. Till detta ska
            adderas den osäkerhet som genereras av den pågående, eller snart
            pågående, brexitprocessen och installationen av en ny och något
            oförutsägbar president som ska ske på fredag i Washington.
          </note>
          <note>
            Liberalerna har tidigare under hösten i riksdagen yrkat på att
            de svenska försvarsutgifterna på sikt bör uppgå till 2 procent.
            Det är det och ingenting annat som nu krävs. Om man därtill pläderar
            för att Sverige ska stå utanför försvarsalliansen Nato krävs det
            ännu högre försvarsutgifter, därför att den som är militärt alliansfri
            gör anspråk på att kunna klara sig utan någon som helst hjälp
            utifrån.
          </note>
          <note>
            Nu tillsätter regeringen en ny försvarsberedning. Liberalerna
            kommer att delta i denna, men vi vill understryka att det nu är
            fara i dröjsmål. Mycket hellre än en försvarsberedning hade vi
            nu velat se förhandlingar mellan partierna om stora ekonomiska
            tillskott till försvaret i närtid.
          </note>
          <note>
            Herr talman! Jag ska nu göra det märkliga, nämligen att tala
            om ingenting. När man väcker utskottsinitiativ i ett utskott och
            de inte får majoritet försvinner de spårlöst, kan man säga, i
            den politiska etern. Det finns inga möjligheter att reservera
            sig, och det protokollförs inte. Därför vill jag kortfattat tala
            om det som har kommit att kallas för motorfrågan när det gäller
            nästa generations stridsflyg Gripen E.
          </note>
          <note>
            Försvarsutskottet har under flera år följt frågan om underhåll
            och produktstöd för de motorer som ska sitta i våra nya stridsflygplan
            som ska vara fullt ut operativa 2026. Bakgrunden till detta är
            att GKN, tidigare Volvo Aero, i Trollhättan har skött våra stridsflygmotorer
            under alla år sedan 90-talet, både när det gäller A/B-versionen
            och C/D-versionen. Detta har gjorts så bra att vi nu kan konstatera
            att man nu har passerat 300 000 flygtimmar med Gripen utan ett
            enda motorrelaterat haveri. Man har också visat att man ständigt
            har kunnat öka kostnadseffektiviteten i sitt arbete.
          </note>
          <note>
            Men för två år sedan blev det känt att det fanns planer på att
            flytta underhåll och produktstöd från Trollhättan till USA, närmare
            bestämt Jacksonville i Florida. Den oro som detta ledde fram till
            gjorde att utskottet började informera sig om denna fråga. Vi
            kommer under den närmaste tio ­ årsperioden, om den politiska
            majoriteten får som den vill, att gå från 96 till 60 stridsflygplan
            i Sverige. Om vi vill fortsätta ha det flygtidsuttag som vi i
            dag har totalt i flygvapnet kommer det att kräva tillgänglighet
            till varje individ. Varje enskilt stridsflygplan måst e öka sin
            flygtid med mer än 50 procent. Detta, herr talman, bedömer jag
            blir omöjligt om detta arbete ska utföras på andra sidan Atlanten.
            Att skicka flygmotorer till andra sidan jorden bedömer jag inte
            heller blir billigare än en lösning innanför landets gränser.
            Därtill handlar detta om hundratals arbetstillfällen i en utsatt
            re ­ gion i Västra Götaland och i Trollhättan för ingenjörer och
            för metall ­ arbetare.
          </note>
          <note>
            Herr talman! Därför tog bland andra jag initiativet till det
            som skulle bli ett utskottsinitiativ. Och i början syntes nästan
            alla partier vara överens om det kloka i att ha en lösning som
            ligger nära Sverige och inte någon annanstans. Men i slutet av
            våra förhandlingar vände de flesta partierna, och till slut var
            det Alliansen som ensam drev frågan om att vi måste ha underhållet
            av stridsflygmotorerna i Sverige.
          </note>
          <note>
            Det var viktigt för mig att säga detta för protokollet och för
            eftervärlden.
          </note>
          <note>
            Försvarsministern, som inte är här i dag, brukar säga när vi
            talar om dessa frågor att vi inte ska tala om muttrar och skruvar
            i försvarspolitiken. Det låter mycket klokt. Men jag vill påminna
            om att anskaffning, underhåll, drift och produktstöd av stridsflygmotorerna
            i nästa generation kostar ungefär 40 miljarder kronor. Det motsvarar
            två fasta förbindelser över Öresund. Och, herr talman, om detta
            underhåll inte fungerar kommer den enskilt viktigaste komponenten
            i det svenska militära försvaret att stå kvar på marken alldeles
            oavsett hur mycket vi i övrigt anstränger oss.
          </note>
          <note type="speaker">
            Anf. 2 JAN R ANDERSSON (M):
          </note>
          <note>
            Herr talman! Sverige är i dag mer beroende av sin omvärld än
            någonsin tidigare. Man kan bara titta på de investeringar som
            görs i Baltikum och Polen. De är i dag större än de som görs exempelvis
            i USA, och de är större än de som görs i Kina. Jag kan konstatera
            att svenska jobb inte bara skapas inom Sverige, men de skapas
            i någon mening i större utsträckning i vår nära omvärld och i
            samarbete med våra grannländer.
          </note>
          <note>
            Jag kan också konstatera att svenska livsmedel i huvudsak inte
            kommer från Sverige längre. Vi kan titta på drivmedel, där vi
            i princip inte har någon egen produktion. De leveranser som vi
            har och som gör att Sverige rullar är helt beroende av vår omvärld.
            Vi kan även se att vår självförsörjningsgrad när det gäller många
            insatsvaror är vikande och att vi blir alltmer importberoende
            när det gäller allt fler varor. Ifall svenska gränser skulle stängas
            skulle Sverige ganska omedelbart också stängas.
          </note>
          <note>
            De slutsatser man kan dra av säkerhetspolitikens snabba svängning
            i fel riktning är därför inte desamma som för bara några år sedan.
            Vi är i dag i ett mer utsatt läge. Vi kan också konstatera att
            neutraliteten – eller alliansfrihet, eller hur man nu väljer att
            definiera det hela – i dag inte är ett medel för att stå utanför
            en konflikt. En konflikt mellan Nato och Ryssland kommer att påverka
            Sverige, och vi kommer att dras med i en sådan konflikt. Vi väljer
            inte att stå utanför; det är inget alternativ.
          </note>
          <note>
            Därför tycker jag att det är ganska uppfriskande att läsa den
            senaste bilagan till Försvarsmaktens perspektivstudie, där man
            säger att den militärstrategiska utvecklingen oundvikligen innebär
            att Sverige kommer att dras in i en konflikt om den uppstår i
            Östersjön. Man säger också att vi är mer sårbara än våra grannar
            eftersom vi inte kan påräkna ett stöd. Det finns i och för sig
            andra delar vi kan påräkna, via exempelvis EU:s solidaritetsklausul.
            När denna klausul har prövats har vi dock sett att den tar tid
            och är begränsad i sin utsträckning.
          </note>
          <note>
            Man kan också säga att Sverige redan är i krig, om man definierar
            ”krig” som hybridkrigföring. De senaste veckorna och månaderna
            har vi fått många exempel på hur sårbart Sverige är, att förberedelser
            redan har gjorts för ett sådant krig och att vi blir utsatta för
            attacker av olika slag. Givetvis skulle man i en sådan situation
            kunna tro att Sveriges regering kraftsamlar för att sammanhållet
            gå fram med förslag för att förstärka det svenska försvaret, men
            det är ingenting som vi har sett.
          </note>
          <note>
            Till och med när samtliga allianspartier vill diskutera en förstärkning
            av försvaret viftas det bort som dravel eller spel för gallerierna.
            Jag tycker inte att det är riktigt seriöst. Alla icke-regeringspartier
            ingående i försvarsuppgörelsen har signalerat att de vill ha förstärkningar,
            men detta viftas bort av regeringen som slängande med siffror.
            Jag tycker inte att det känns seriöst, herr talman. Vill man nå
            överenskommelser duger det inte att raljera över sina samarbetspartier.
          </note>
          <note>
            Jag tror att vi kan konstatera att vi trots situationen i omvärlden
            har en mer splittrad riksdag än tidigare när det gäller säkerhetspolitiken.
            Man kan se tre linjer:
          </note>
          <note>
             En linje är den rena alliansfriheten, eller neutralitetspolitiken,
            där Sverigedemokraterna och Vänstern är representerade.
          </note>
          <note>
             En annan linje är allianspartiernas, där man vill söka samarbete,
            stärka försvaret och samarbeta med den västeuropeiska försvarsalliansen
            genom fördragsfästa säkerhetsgarantier.
          </note>
          <note>
             Sedan har vi givetvis regeringens linje, som går ut på att
            bygga bilaterala samarbeten med framför allt Finland och USA.
          </note>
          <note>
            Man kan säga mycket om bilaterala samarbeten och bilaterala avtal.
            I brist på annat är sådana givetvis bra, men man kan exempelvis
            undra vad förhoppningen formulerad av USA:s vice president Joe
            Biden – att svenskt territorium är okränkbart – är värd i dag.
            Det återstår för regeringen att svara på. Sätter de rödgröna verkligen
            hela sin förhoppning till att Donald Trump ska vara den som räddar
            Sverige från kamrat Putins illvilja?
          </note>
          <note>
            För att ytterligare grumla bilden av regeringens otydliga säkerhetspolitik
            motverkar regeringen aktivt att EU ska ta ett större säkerhetspolitiskt
            ansvar, detta för att ta hänsyn till den transatlantiska länken
            – det vill säga Nato, som regeringen lika hårdnackat är motståndare
            till. Det är inte tydlighet utan otydlighet, och det är motsägelsefullt.
          </note>
          <note>
            Det är inte heller bara jag som tycker detta, utan det konstateras
            även av regeringens egna utredare och experter. Exempelvis beskriver
            ambassadör Krister Bringéus i sin utredning att Sverige i en konflikt
            kommer att befinna sig i ett beslutsmässigt skymningsland. Jag
            ska inte säga att jag är någon expert på krishantering, men utifrån
            vad jag har lärt mig är det väl i dessa situationer viktigt att
            det finns tydliga direktiv. Det gäller även i hela Försvarsmakten,
            eller som man säger i senaste bilagan till perspektivstudien:
            Utan fördragsfästa säkerhetsgarantier finns det fortsatt osäkerhet
            angående om och när stöd kan påräknas.
          </note>
          <note>
            Jag tycker att en regering bör kunna svara på några grundläggande
            frågor när det gäller säkerhetspolitiken och Försvarsmakten. Om
            det skorpar till sig, vad ska Sverige göra? Med vem ska vi göra
            det, och hur ska vi göra det? Om man inte kan svara på de frågorna
            tycker jag inte att man förtjänar folkets förtroende.
          </note>
          <note>
            Herr talman! På den nyligen avslutade konferensen i Sälen sa
            en näringslivsföreträdare att han inte gillade samverkan. Man
            kan givetvis fundera över varför någon tycker så, men enligt honom
            innebär samverkan ofta ett en myndighetsperson kommer till näringslivet
            och vill samverka utan att för den delen ha några medel för det.
            Det finns en vilja till samarbete men inga resurser för att komma
            någonstans.
          </note>
          <note>
            Det är klart att en sådan samverkan inte gynnar vår uppbyggnad
            av ett totalförsvar. Vill vi skapa robusthet måste vi vara beredda
            att betala. Resurser behövs för att stärka de mest sårbara delarna
            av vårt samhälle och rusta vår befolkning. I dag är det för en
            tränad antagonist inte svårt att – utan att ens befinna sig i
            Sverige – slå ut flera av våra försörjningssystem. Vi vet att
            utan vatten, el och bränsle stannar Sverige fort.
          </note>
          <note>
            Vi behöver också bli bättre på att använda dessa förmågor mot
            en angripare vid konflikt. Det är en uppgift som riksdagen redan
            har beslutat om, vilket dock inte verkar ha nått alla medlemmar
            av denna kammare. Men vi säger också att förmåga inte räcker.
            Utan stöd för det praktiska handlandet blir förmågan inte lika
            användbar; den får inte samma tröskelhöjande effekt. Förutom att
            utveckla förmågan till aktivt cyberförsvar bör vi därför utveckla
            en cyberdoktrin.
          </note>
          <note>
            Herr talman! Sverige är ett litet land utan försvarsallianser,
            med undantag för EU:s solidaritetsklausul. För den som vill att
            solidaritet ska gälla gäller det också att visa solidaritet, och
            det kan man göra på olika sätt. Det tydliga sättet är givetvis
            att hjälpa vänner när de efterfrågar hjälp. Hur Sverige agerade
            i det tidigare fallet när EU:s solidaritetsklausul prövades kan
            väl diskuteras, och jag överlåter till andra att bedöma huruvida
            det stärkte Sveriges roll som en solidarisk part gentemot andra
            länder.
          </note>
          <note>
            Vi moderater är i alla fall övertygade om att samarbete med andra
            län ­ der utvecklar vår förmåga och stärker vårt förband. Att
            ställa upp förband med en hög insatsberedskap stärker vår beredskap
            och även vår förmåga. Vi har också sagt att Sverige i det syftet
            snarast bör inleda ett samarbete med brittiskledda UK Joint Expeditionary
            Force, där även sex andra grannländer ingår.
          </note>
          <note>
            Avslutningsvis, herr talman: I en tid då grått har blivit det
            nya svarta behövs en särskild tydlighet. I ett informationskrig
            går det inte att vara vag, och när samhället utsätts för påverkanskampanjer,
            hybridattacker och hackade mejlkorgar – även bland oss i riksdagen
            – påverkar det hela sam ­ hällsklimatet. När väljarna upplever
            en otydlig politik och avsaknad av in ­ satser har vår antagonist
            delvis vunnit. Jag förstår att det är en tid av förän ­ dring,
            men det innebär också att gamla svar inte längre gäller.
          </note>
          <note>
            Herr talman! Jag stöder givetvis alla våra reservationer, men
            för tids vinnande yrkar jag endast bifall till reservation 1.
          </note>
          <note type="speaker">
            Anf. 3 ROGER RICHTOFF (SD):
          </note>
          <note>
            Herr talman! Vi vill naturligtvis reservera oss på alla punkter,
            men av olika skäl yrkar jag bifall enbart till reservation 12.
          </note>
          <note>
            Jag har en kort kommentar till det Allan Widman sa. Jag vill
            vara tydlig med att vi delar uppfattningen att det svenska underhållet
            ska vara i Sverige. Jag säger det så att det kommer med i protokollet
            och eftermälet. Allt annat är bara påhitt. Däremot har vi en framtida
            produktutveckling som man har diskuterat om den ska ske i USA
            eller inte. Att värna Trollhättan och företagen där samt satsa
            på svensk försvarsindustri är dock en av våra hörnpelare. Jag
            säger det så att det finns med i eftermälet, som det så vackert
            heter.
          </note>
          <note>
            Under många år när ni i Alliansen satt i badtunnan och gjorde
            era analyser av det framtida svenska försvaret hade ni ett analysprogram
            om att öppna gränserna och byta ut den svenska befolkningen. Den
            debatten hör ju hemma någon annanstans, men ni kom fram till att
            Sverige inte behöver något försvar. Vi behöver inget försvar,
            och ni gick till och med och raserade systemen. I den lilla badtunnan
            satt Allan Widman, Mikael Oscarsson och några till, och de fick
            ett uppdrag: Se till att krascha systemen och bryta sönder dem!
            Sverige behöver inget försvar.
          </note>
          <note>
            Ni raserade även det civila försvaret totalt. Det lyckades ni
            bra med när ni trängdes i dörrhålet. Allan Widman blev naturligtvis
            ordförande, herr talman, för han var mest påstridig. Han blev
            ordförande för Genomförandegruppen, som med framgång ledde detta.
            Det kostade skattebetalarna hundratals miljarder kronor.
          </note>
          <note>
            Detta var ert eftermäle efter åtta år. Vi stod hela tiden och
            kämpade, budgeterade och sa att vi inte kan ha ett försvar som
            är anpassat efter dagsformen i Ryssland. Dessutom ska vi inte
            ha ett försvar som pekar ut en fiende på något sätt, utan vi ska
            ha ett starkt svenskt försvar över tid. Detta gäller oavsett vilken
            angripare det kan vara, i avsikt att behålla vår frihet och vårt
            sätt att leva i Sverige.
          </note>
          <note>
            För detta har ni hånat oss. Ni har raljerat över den svenska
            försvarsmakten och kallat den för ett särintresse, som ni själva
            vet. Ni såg ingenting av det här. Den analysförmåga som ni har
            visat upp är kass.
          </note>
          <note>
            Nu kan man se att ni har vaknat till lite grann. Ni har börjat
            att förstå att vi måste ha ett starkt svenskt försvar. Men att
            vi måste ha ett starkt civilt försvar har ni ännu inte förstått,
            eftersom ni inte budgeterar för ett civilt försvar. Vi lägger
            4 miljarder mer på det civila försvaret under den här budgetperioden,
            eftersom vi förstår att det är nödvändigt.
          </note>
          <note>
            Välkomna upp och kopiera detta! Kopiatorrummet är öppet även
            i dag på eftermiddagen. Ni måste satsa på civilt försvar! Förstår
            ni inte det? Utan ett civilt försvar kommer inte heller den militära
            delen att fungera. Hur svårt kan det vara att göra den analysen?
            Men ni satsar ju inga pengar.
          </note>
          <note>
            Herr talman! Strax före jul satsade man inte en krona mer än
            vad reger ­ ingen gjorde. Till exempel Allan Widman, som var uppe
            och talade nyss, ville skära ned. Han har själv skrivit i en motion
            att han vill skära ned på priskompensationerna från 2017 och framåt
            med 20 procent per år. Jag repeterar: 20 procent per år vill Liberalerna
            skära ned priskompensation ­ erna med, enligt denna motion. Allan
            Widman ser förvånad ut – han läste den säkert inte själv, men
            det är en kommittémotion. Jag kan lämna över den sedan.
          </note>
          <note>
            Vad har då hänt sedan före jul, när man var med på regeringens
            budget? Vad har hänt över jul och nyår? Folk och Försvar har anordnats,
            herr talman. Då är det viktigt med rubriker i tidningarna, och
            då börjar budgivningen.
          </note>
          <note>
            Men hur går det egentligen till när man satsar dessa pengar?
            Vi satsar också pengar. I budgeten som vi lade fram före jul lägger
            vi 25 miljarder mer på försvaret än vad ni gör. Av dessa 25 miljarder
            satsar vi 4 miljarder specifikt på att bygga upp det civila försvaret.
          </note>
          <note>
            Detta har inte bara med krig att göra. Det kan faktiskt inträffa
            katastrofer, pandemier och annat som gör att vi utestängs så att
            det blir svårare att få till exempel livsmedel och drivmedel utifrån.
            Då måste vi bygga upp ett beredskapslager. Vi måste se till att
            öka självförsörjningsgraden. Vår plan för detta är för lång för
            att gå igenom nu, men vi arbetar fram den så att man kan få ihop
            detta ordentligt.
          </note>
          <note>
            Civilförsvaret är absolut nödvändigt av flera skäl, och vi satsar
            på detta. Frivilligorganisationerna får till exempel en egen budget
            på 200 miljoner nu och 200 miljoner nästa år. Driftvärnet får
            490 miljoner, civilförsvaret får 635 miljoner, det ekonomiska
            försvaret får 216 miljoner och så vidare. Vi spaltar upp det här,
            och det finns ytterligare uppspaltningar. Sedan ska man lägga
            fram direktiv till myndigheterna för att använda pengarna.
          </note>
          <note>
            Liberalerna påtalade mycket riktigt att det kommer att finnas
            ett hål. Regeringen gör rätt när man väntar och ser vilka pengar
            Försvarsmakten vill ha och när man måste tillskjuta dessa pengar,
            om man nu vill det, vilket jag tycker att man ska göra.
          </note>
          <note>
            Man måste planera för detta. Först talar man om att det finns
            ett hål, beroende på dollarkurs eller vad det nu är. Sedan tar
            man ställning till att fylla på med pengar, och detta tycker jag
            är helt rätt.
          </note>
          <note>
            Nato kom upp här, men den debatten tar vi vid ett annat tillfälle.
            Alliansen försöker väl flytta fokus nu. Man har inte mycket kvar
            att komma med och måste nu skapa någonting annat. Alliansen har
            hängt på vår linje och håller med om att vi behöver ett starkare
            försvar. Man har glömt det civila försvaret, men det kommer säkert
            i nästa sväng – då börjar man nog förstå det också.
          </note>
          <note>
            Ni måste hitta en fiende. Sverigedemokraterna kan ni inte skjuta
            på längre, för det hjälper inte. Men ni skapar en fiende – Ryssland
            – och hittar på att de är ett hot. Ryssland hotar väl inte Sverige
            i dag? Ryssland kan utgöra ett hot, men anslut er då till linjen
            att vi ska bygga ett starkt svenskt försvar.
          </note>
          <note>
            Varför satsar ni inte pengar? Ni hade ju chansen före jul. Ni
            pratar mycket men satsar inga pengar.
          </note>
          <note>
            Herr talman! Vad är vår målbild? Vi vill gå upp till tio brigader.
            En amfibiebrigad är en del av detta. Vi vill ha en stadsskyttebataljon,
            eller en stadsskyttebrigad. Vi vill ha brigader över ytan. Som
            vi skriver i våra prio ­ riteringar vill vi i första hand satsa
            på svensk försvarsindustri. Det här är prioritet ett. Detta skriver
            inte ni.
          </note>
          <note>
            Det här är vår prioritering. Som exempel kan nämnas Aster 30,
            som de själva vill ha. Kan vi göra detta med svensk teknik? Ja,
            det tror vi. Men här börjar man spekulera om gamla Patriotsystem,
            som enligt många har nått sin utvecklingstopp. Satsa i första
            hand på svensk försvarsindustri, där det finns kompetens. Satsa
            i andra hand där vi kan vara med. I tredje hand: K öp över disk.
          </note>
          <note>
            I vår budget satsar vi på luftvärnssystem, i slutet av denna
            period. Därför går detta upp med 10 miljarder då och blir sammanlagt
            25 miljarder mer.
          </note>
          <note>
            Vi vill, över ytan, naturligtvis få ihop detta med det civila
            försvaret med en mycket högre självförsörjningsgrad. Vi vill också
            – vilket vi gör i budgeten – satsa på utbildning av officerare.
          </note>
          <note>
            Här har socialdemokraterna – regeringen – rätt, herr talman.
            När man gör dessa förändringar måste man ta hänsyn till materielinförseln,
            soldaterna med värnplikten, utbildningsplatser och övningsplatser.
            Allt detta måste följa en linje.
          </note>
          <note>
            Det är inte bara att knäppa med fingrarna efter den rasering
            som Alliansen har genomfört. Det går inte. Man kan göra det i
            högre takt, och man kan göra det med mer satsningar, men den som
            tror att tillförsel av hur mycket pengar som helst ska skapa ett
            starkt försvar inom två år har fel – det går inte. Genomför man
            dessa raseringar kommer man också att få se följderna av dem.
          </note>
          <note>
            Frivilligbrandkårer, driftvärn och annat i den civila delen kommer
            jag att återkomma till, även om ni kanske tycker att jag skulle
            prata lite längre i detta stycke.
          </note>
          <note>
            Som regeringen vet har vi skickat Bagdad Bob till Jordanien,
            där han är ambassadör. Det var också någon som kallades Bagdad
            Bob häromdagen i en debatt i tv. Annie Lööf var uppe här i talarstolen
            och påstod att vi konsekvent röstade emot alla sanktioner som
            riktar sig mot Ryssland. Detta är ren lögn – det är inte sant.
          </note>
          <note>
            Därför har jag med mig utdrag som visar hur vi har röstat inom
            EU. Jag vet att Centern tycker att det är jättekul att lämna över
            handlingar. Man har försökt detta med statsministern. Man har
            uppmanat till att ta emot handlingar och fått till svar att det
            är trams.
          </note>
          <note>
            Jag har med mig handlingar som jag tänker lämna över senare,
            så att de kan läsa på. De gillar ju sådana här saker. Jag ser
            med tillförsikt fram emot att få lämna över dessa handlingar till
            Centern, så att ni kan sätta er i badtunnan igen och analysera
            detta.
          </note>
          <note type="speaker">
            Anf. 4 ALLAN WIDMAN (L) replik:
          </note>
          <note>
            Herr talman! Det är korrekt att Liberalerna vad gäller vissa
            av anslagen på utgiftsområde 6 gör en nedskrivning av den prisuppräkning
            som ska ske. Detta hindrar inte att Liberalerna inför 2017 tillför
            2 miljarder mer – netto – till försvaret, vilket är i paritet
            med vad Sverigedemokraterna anslår.
          </note>
          <note>
            Jag vill säga att jag aldrig har varit ordförande i Genomförandegruppen
            – Roger Richtoff gör sig här skyldig till ett direkt faktafel.
            Bakgrunden till Genomförandegruppen var ett svart hål i Försvarsmakten.
            De besparingar som gjordes bedömer jag, herr talman, i allt väsentligt
            som riktiga.
          </note>
          <note>
            Det handlar bland annat om en mobil radio- och tv-studio som
            skulle kunna användas i fält för sändningar av information. Det
            är inte sådant som gör oss farligare för en motståndare, och i
            det ekonomiska läge som var då bedömer jag att det var en helt
            rimlig besparing.
          </note>
          <note>
            Jag vill gärna tala lite kort om GKN och motorunderhållsfrågan.
            Uppenbarligen är Roger Richtoff inte informerad om att GKN nu
            har dragit sig ur förhandlingarna gällande både produktstöd och
            underhåll och att man inte ser någon som helst framtid för sin
            verksamhet i Sverige när det gäller stridsflygmotorer.
          </note>
          <note>
            Sverigedemokraterna har skruvat sig sedan man bestämde sig för
            att inte stödja svensk industri, inte stödja ingenjörerna och
            metallarbetarna i Trollhättan. Man har skyllt på den socialdemokratiska
            budgeten. Man har sagt att man inte vill skapa oordning initialt
            när det gäller anskaffning av ett nytt stridsflygplan. Men, herr
            talman, faktum kvarstår: Sverigedemokraterna säljer ut svensk
            motorkompetens och svenska jobb.
          </note>
          <note type="speaker">
            Anf. 5 ROGER RICHTOFF (SD) replik:
          </note>
          <note>
            Herr talman! Jag vet inte var jag ska börja.
          </note>
          <note>
            Ni har försökt att smutskasta, ljuga och hitta på så många gånger
            att ni inte längre är trovärdiga, Allan Widman. Din trovärdighet
            är borta för länge sedan. Läs våra handlingar, där det tydligt
            framgår hur vi prioriterar svensk försvarsindustri. Vi kan göra
            det högt tillsammans. Det är faktiskt på det här viset, och jag
            tror att de flesta i industrin vet det.
          </note>
          <note>
            När vi träffar Saabs företrädare har de en annan uppfattning
            om vårt stöd till dem. Ja, vi träffar industrier av olika sorter
            – jag hoppas att det är okej med Allan Widman – och kommer att
            fortsätta göra det. Och vi kommer att fortsätta hävda vår linje
            att vi över huvud taget inte har någon avsikt att på något enda
            litet sätt förhindra att svensk försvarsindustri, arbetare och
            proffs, ska kunna verka i det här landet. Hade vår försvarspolitik
            fått gälla hade försvarsindustrin haft betydligt fler arbetstillfällen
            än vad den haft under Allan Widmans påverkan under de åtta åren.
          </note>
          <note>
            Allan Widmans första kommentar var att man visserligen skär ned
            priskompensationen med 20 procent. Hur kan man komma fram till
            analysen att vi kan skära ned med 20 procent? Man går ju fel här.
            Vad är orsaken till att man kommer fram till detta? Det är det
            här som jag tycker är ett litet problem. När någon sedan påtalar
            det försöker man skicka in pengarna en annan väg.
          </note>
          <note>
            Jag ska i alla fall säga en sak till Liberalernas fördel, och
            det är att ni inte har deltagit i försvarsuppgörelsen och att
            ni lägger mer pengar än vad era alliansbröder gör. Ni satsar alltså
            mer pengar på försvaret än de övriga, men ni satsar inte mer på
            det civila försvaret.
          </note>
          <note type="speaker">
            Anf. 6 ALLAN WIDMAN (L) replik:
          </note>
          <note>
            Herr talman! Ja, det är riktigt att Liberalerna satsar mer på
            det militära försvaret. Inom nuvarande försvarsbeslutsperiod har
            vi en trappa uppåt som landar på 28 miljarder mer än vad den så
            kallade försvarsuppgörelsen 2015 innebar.
          </note>
          <note>
            Jag kan upplysa Roger Richtoff om att prisuppräkningen, som vi
            drar ned på, drabbar varken 6:1 eller 6:2, det vill säga förbandsverksamheten
            eller materielanskaffningen.
          </note>
          <note>
            I slutändan, herr talman, handlar det väl ändå om huruvida man
            vill stärka svenskt försvar eller inte.
          </note>
          <note>
            Sedan förstår jag inte de förklaringar som Roger Richtoff ger
            när det gäller motorunderhållet. Den avgörande morgonen när beslut
            skulle fattas fick vi ett mejl från Sverigedemokraterna, där man
            sa att man hade ångrat sig och helt bytt uppfattning på den här
            punkten. Man ville inte medverka till något utskottsinitiativ.
          </note>
          <note>
            Därefter har naturligtvis den svenska berörda industrin dragit
            sig ur detta. Man ser ingen framtid. Det kommer oundvikligen att
            leda till att vi underhåller motorer i Jacksonville, Florida i
            USA, på andra sidan Atlanten, i ett mycket spänt säkerhetspolitiskt
            läge.
          </note>
          <note>
            I sitt anförande säger Roger Richtoff att Ryssland inte hotar
            Sverige. Ryssland hotar uttryckligen både Sverige och andra skandinaviska
            länder, bland annat med kärnvapen, och det sker gång efter annan.
          </note>
          <note>
            Jag blir förbryllad, herr talman, inför den brist på vaksamhet
            och medvetenhet som tyvärr präglar Sverigedemokraternas säkerhetspolitiska
            syn.
          </note>
          <note>
            Roger Richtoff! Du hade möjligheten att rädda svensk motorkompetens,
            tillgängligheten till nästa generation av stridsflygplan och arbetstillfällen
            i Västra Götaland. Du valde aktivt att inte göra det, och det
            kommer Sverigedemokraterna nu inte ifrån.
          </note>
          <note type="speaker">
            Anf. 7 ROGER RICHTOFF (SD) replik:
          </note>
          <note>
            Herr talman! Det spelar ingen roll hur många gånger ledamoten
            Widman upprepar detta. Jag tror att du kanske blandar ihop det
            här med ett annat ärende som gällde försäljning av JAS-plan ,
            Allan Widman . Det får vi återkomma till. Det finns all anledning
            att göra det, så att vi inte är otydliga på den punkten.
          </note>
          <note>
            Jag försökte lugna alla som lyssnar på den här debatten med att
            säga att vi – jag säger det igen – aldrig någonsin kommer att
            ställa upp på att vi ska ha underhåll på andra sidan Atlanten.
            Vi har skrivit att det underhåll som är nödvändigt för krigsorganisationen
            och den dagliga driften ska vara i Sverige. Men om det är produktutveckling
            som är avgörande, hur ska den se ut om den är på andra sidan Atlanten?
            Jag tror inte att ens Socialdemokraterna är inne på Allan Widmans
            linje. Det vore ju helt orimligt att skicka allting till USA.
            Jag tror inte att ens Socialdemokraterna är inne på den tanken,
            men det får de väl själva svara på.
          </note>
          <note>
            Det är enligt Sverigedemokraterna fullständigt otänkbart att
            en flygplansmotor, eller vad det är som behöver dagligt underhåll,
            ska skickas på båt eller via flyg till USA. Nu är detta klart.
            Men om vi av någon konstig anledning skulle hitta en enda mening
            där vi har skrivit något annat ska vi förtydliga oss, för detta
            finns inte på kartan heller för Sverigedemokraterna.
          </note>
          <note>
            Vad gäller satsningarna är jag väl svaret skyldig. Men det får
            då bli en retorisk fråga, herr talman. En intressant fråga är
            varför man inte satsar en spänn på det civila försvaret. Har man
            inte förstått värdet och betydelsen av ett civilt försvar? Frågan
            får hänga i luften till ett annat tillfälle.
          </note>
          <note type="speaker">
            Anf. 8 JAN R ANDERSSON (M) replik:
          </note>
          <note>
            Herr talman! Jag ryckte till i bänken när Richtoff sa att Ryssland
            inte hotar Sverige i dag. Det finns många invändningar man kan
            ha mot det.
          </note>
          <note>
            Först och främst: Är det partiets officiella hållning som du
            företräder, Richtoff, eller är det din personliga hållning? Jag
            vet ju att det kan variera rätt mycket inom ditt parti vad ni
            tycker i enskilda frågor.
          </note>
          <note>
            En annan reflektion är varför ni vill satsa så enormt mycket
            pengar på försvaret om Ryssland inte utgör något hot. Om det inte
            finns något hot, varför ska vi då spendera alla dessa pengar?
          </note>
          <note>
            En annan fråga är de hybridattacker som sker dagligen och som
            svenska myndigheter konstaterar sker även mot Sverige. Det har
            också konstaterats att det har skett i USA:s valrörelse. Tror
            Richtoff att sådana attacker kan ske även i svensk valrörelse,
            eller är hans uppfattning att de inte ens skett i USA?
          </note>
          <note>
            Du kanske kan svara kort och tydligt på mina korta och tydliga
            frågor: Är det din uppfattning eller partiets uppfattning att
            Ryssland inte hotar Sverige i dag? Och tror Sverigedemokraterna
            att hybridattacker kan riktas även mot det svenska valet om två
            år?
          </note>
          <note type="speaker">
            Anf. 9 ROGER RICHTOFF (SD) replik:
          </note>
          <note>
            Herr talman! Jag svarar gärna på detta. Självklart svarar vi
            sverigedemokrater på de frågor vi får, även om svaret inte alltid
            kan passa.
          </note>
          <note>
            Några av er pekar ut Ryssland som en fiende, till exempel en
            kollega till dig , Jan R Andersson . Vi betraktar inte Ryssland
            som en fiende. Vi betraktar Nato som en vän, men Ryssland är ingen
            fiende till oss. Ett hot måste vara uttalat på något sätt. Ryssland
            kan utgöra ett hot. Det hotet måste man i så fall ta på allvar
            och gardera sig mot.
          </note>
          <note>
            Under alla dessa år då Moderaterna satt i regeringsställning
            och raserade det svenska försvaret stod vi här och talade om att
            ni måste satsa på det svenska försvaret. Då raljerade Moderaterna
            över detta. Fredrik Reinfeldt stod här och sa: Ja, ja, vi vet
            att ni är det enda parti som vill satsa mer pengar på försvaret.
            Då var det helt okej.
          </note>
          <note>
            I dag har ni bytt fot och närmat er oss. Ni har förstått att
            det svenska försvaret inte ska vara beroende av dagsformen i Ryssland
            eller av någon annan potentiell angripare, som kan utgöra ett
            hot och som med sin blotta existens utgör någon form av möjlighet
            att sätta in cyberattacker, vilket man säkert också gör när man
            försöker påverka.
          </note>
          <note>
            Men ett alliansfritt land ska vara försiktigt med att peka ut
            fiender. Det är allvarligt att göra det, så skärp er lite grann.
            Gardera er, som vi har gjort i många år. Vi behöver ett starkt
            svenskt försvar som kan möta ett eventuellt igångsättande av ett
            reellt hot, och detta ska vi ta höjd för.
          </note>
          <note>
            Ni har ingen utväg och försöker därför flytta fokus från ert
            eget tillkortakommande under alla dessa år till att hitta någon
            som plötsligt kastar sig över er.
          </note>
          <note type="speaker">
            Anf. 10 JAN R ANDERSSON (M) replik:
          </note>
          <note>
            Herr talman! Eftersom jag fick ett mycket vagt svar ställer jag
            frågan igen. Anser Richtoff och Sverigedemokraterna att Ryssland
            inte hotar Sverige i dag? Är detta Richtoffs eller partiets uppfattning?
          </note>
          <note>
            Ett land som har riktat subversiv verksamhet mot sina grannländer,
            som har kidnappat personer från andra länder, som har hotat länder
            med kärnvapen och som har invaderat och annekterat delar av andra
            länder uppträder ju på ett sätt som kan uppfattas som hotfullt.
          </note>
          <note>
            Men om Sverigedemokraterna inte tycker att Ryssland utgör ett
            hot måste jag ställa frågan: Är detta Richtoffs uppfattning eller
            är det partiets uppfattning?
          </note>
          <note>
            Jag har en annan fråga som jag gärna vill ha svar på från Sverigedemokraterna.
            Det handlar om hybridattackerna som konstaterats av USA:s säkerhetstjänst.
            Tror Richtoff att sådana attacker kan förekomma även i det kommande
            svenska valet eller att de kanske till och med redan förekommer,
            att man håller på att planera och bygga upp sina attacker? Tror
            Richtoff att attacker liknande dem i USA kan ske även i Sverige?
            Eller menar Richtoff att de inte skedde i USA?
          </note>
          <note type="speaker">
            Anf. 11 ROGER RICHTOFF (SD) replik:
          </note>
          <note>
            Herr talman! Jag tror att de har skett i USA. Jag tror också
            att de kan ske i Sverige. Var det tydligt?
          </note>
          <note>
            Vad gäller hotet talar jag inte som enskild person utan för Sverigedemokraterna.
            Vi anser att Sverige måste ha ett försvar som tar höjd för alla
            hot vi omges av.
          </note>
          <note>
            Det största hotet mot Sverige i dag finns innanför gränserna,
            men det struntar ni i. Ni har fortfarande inte förstått att vårt
            land står i brand. I går sa åklagaren i Malmö att systemet har
            kollapsat. Det handlar om hela vår samhällsstruktur. Det är ett
            verkligt hot.
          </note>
          <note>
            Det finns hot som mycket väl kan igångsättas av alla stora nationer.
            Men Ryssland säger inte till Sverige i dag: Gör så här, annars
            kommer vi att ockupera ert land. Ryssland utför inga handlingar
            som går över gränsen. Detta är inte min bedömning utan den militära
            underrättelsetjänstens.
          </note>
          <note>
            Pågår det verksamhet? Ja, men det har pågått i många år, herr
            moderat. Det pågick på 40-talet, 50-talet, 60-talet, 70-talet
            och 80-talet. Till och med när Vänstern var radarstyrd från Moskva
            pågick denna verksamhet. Och det kommer att fortsätta.
          </note>
          <note>
            Har det förekommit i USA? Ja. Men vem var det som telefonavlyssnade
            statscheferna i Europa? Var det Ryssland? Nej, det var Obama som
            hade telefonavlyssning på Merkel och gänget. Det är inget försvar,
            men det visar på jämvikt. Är det inte så att stormakterna agerar
            så här?
          </note>
          <note>
            Moderaterna kan också ställa sig frågan om Sverige har någon
            verksamhet i Ryssland med underrättelseinhämtning och sådant och
            vad det syftar till.
          </note>
          <note>
            Jag hoppas att jag har svarat på frågorna nu.
          </note>
          <note type="speaker">
            Anf. 12 DANIEL BÄCKSTRÖM (C):
          </note>
          <note>
            Herr talman! Vi har precis tagit del av ett exempel på desinformation,
            otydlighet och konsten att sno in sig i många olika uppfattningar
            på en gång. Å ena sidan talar man om värdet av att höja försvarsutgifterna,
            å andra sidan pratar man bort behovet och varför.
          </note>
          <note>
            Det är en sammanfattande bild av hur stressade Sverigedemokraterna
            tydligen är när det gäller försvarspolitiken. Det visar också
            på den inre spännvidd som finns. I Europaparlamentet och i andra
            sammanhang i Europa och i nätverkande agerar man på ett sätt,
            men här hemma ger man en annan bild.
          </note>
          <note>
            Sverigedemokraterna agerade på precis samma sätt i utskottet
            då de före jul avstod från möjligheten att ge en tydlig vägledning
            för hur vi ser på bakre underhåll av JAS-planen framöver. I stället
            valde de att tillsammans med regeringspartierna inte medverka
            till detta initiativ.
          </note>
          <note>
            Å ena sidan säger de att de ska satsa på svensk försvarsindustri,
            å andra sidan gör de i praktiken ingenting när möjligheten finns
            att få ett initiativ som gör att frågan landar i att underhållet
            på lång sikt kan vara kvar i Trollhättan.
          </note>
          <note>
            På TV4 i morse hörde vi om kritisk granskning och hur viktigt
            det är att skolan jobbar med dessa frågor. Att döma utifrån det
            inledande kapitlet i denna debatt vill jag säga att det är oerhört
            viktigt. Vi behöver ha ett förhållningssätt i vårt samhälle som
            möter både yttre bildsättning och bildsättning från inrikespolitiska
            uttalanden och aktörer som påverkar hur vi tänker i Sverige.
          </note>
          <note>
            Herr talman! Vår utgångspunkt är att försvarspolitik handlar
            om att nå breda överenskommelser och en bred samsyn med bred,
            gärna blocköverskridande, förankring i vår kammare. Det handlar
            om att vi på kort och lång sikt ska kunna försvara vår territoriella
            integritet och att vi ska ha ett land som är tryggt att leva i.
          </note>
          <note>
            Med vår oroliga värld ställs absolut krav på handlingskraft och
            ett utvecklat ledarskap för svensk säkerhet. Det blir allt viktigare
            att värna vårt närområde och stå upp för frihet, demokrati och
            ärlighet i alla sammanhang.
          </note>
          <note>
            Det är en ökad osäkerhet kring den transatlantiska länken, inte
            minst med det nya presidentskapet i USA och med tanke på brexit
            och olika frågor som hanteras inom Europeiska unionen. Det handlar
            också om krigen i Mellanöstern, om Ukraina och om utvecklingen
            i Ryssland.
          </note>
          <note>
            Den rapport som FOI levererade i början av december är mycket
            viktig att utgå från. Här kan vi läsa om hur Rysslands väpnade
            styrkor har utvecklats till att få en organisationsstruktur som
            kan hantera storskaliga operationer även utanför forna Sovjetområdet.
            Rysslands väpnade styrkor hade förra året större militär förmåga
            än 2013, och de är ett kraftfullare tvångsmaktmedel än tidigare.
          </note>
          <note>
            Att Rysslands militära handlingsfrihet fortsätter att växa påverkar
            oss, och det påverkar hur vi ska tänka försvarspolitiskt framöver.
            Vi måste också uppdatera hur bilden av vår relativa förmågeutveckling
            ser ut, både mot hela omvärlden och mot enskilda stater.
          </note>
          <note>
            Vi vet att ryska militärstrateger ägnar både militära och icke-militära
            medel mycket uppmärksamhet, och man utvecklar sig ständigt. Det
            går att läsa i rapporten. Det handlar om antiamerikanism, patriotism,
            auktoritärt politiskt system och att framtida generationer ska
            fortsätta att fostras i en patriotisk anda och odla ryska moraliska
            och andliga värderingar. Detta påverkar folk, och det påverkar
            också inställningen till oss och dem vi jobbar med inom Europeiska
            unionen.
          </note>
          <note>
            Försvarsutgifterna utgör en större del av rysk bnp än tidigare,
            5,4 procent 2015 jämfört med 3,6 procent 2005, och man fortsätter
            att prioritera försvarsutgifterna före andra utgiftsområden.
          </note>
          <note>
            Vi kan ta del av analyserna och välja att antingen ta till oss
            dem och förstå dem eller låta dem finnas utanför det egna perceptionsområdet.
          </note>
          <note>
            Min bild är att Putins handlingar utgör ett systematiskt utmanande
            av den europeiska säkerhetsordningen.
          </note>
          <note>
            Människor i Sverige förstår i allt högre grad innebörden av hybridhot.
            Det handlar om cyberattacker, påverkanskampanjer och informationsstörningar.
          </note>
          <note>
            Det händer mycket i samhället i de här frågorna, också vad gäller
            synen på totalförsvarsberedskap. Alla de olika strategier som
            nu utvecklas, både vid Regeringskansliet och i samverkan med andra
            partier, behöver samordnas. I Dalarna kom det mål på livsmedelsområdet.
            För någon vecka sedan kom en säkerhetsstrategi där man fokuserade
            på transporterna för att kunna säkra livsmedelsförsörjningen.
            Men min bild är att vi ska kunna utveckla produktionen i Sverige
            så mycket som möjligt för att också kunna få en robusthet och
            mindre sårbarhet. Sedan behöver givetvis också transporterna säkras.
          </note>
          <note>
            Den modernisering av försvaret som inletts måste fortsätta. Det
            är klart att det finns jätteutmaningar när det handlar om personalförsörjning
            och materiel. Vi måste se till att detta säkras. Centerpartiet
            har varit med och tagit ansvar i försvarsöverenskommelsen, som
            vi slöt tillsammans med fyra andra partier våren 2015. Den ligger,
            och den är oerhört vägledande för den verksamhet som nu bedrivs
            i Försvarsmakten, både fram till 2020 och inför kommande försvarsberedning
            och det arbete som ska göras med materielinköp och annat inför
            20-talet. Utan ansvarstagande allianspartier hade inte den här
            uppgörelsen varit så bra som den är och heller inte så bred, vilket
            är väldigt viktigt i den här tiden.
          </note>
          <note>
            Men den senaste tidens utveckling aktualiserar ytterligare behov
            av förstärkningar. Det handlar om mer pengar till försvaret på
            kort sikt och även på längre sikt. Vår försvarsförmåga måste öka.
            Vi måste också se till att försvarsbeslutet fullföljs och genomförs
            så långt och säkert som möjligt och att valutaförändringar eller
            kursförändringar inte påverkar de beslut som nu ska genomföras.
          </note>
          <note>
            När det handlar om planeringsanvisningarna ser vi att försvarsförmågan
            klingar av mot 2020. Det har att göra med materielinvesteringar
            och materielsystem som ska skiftas. Vi behöver ha fokus inför
            2020-talet. I Försvarsberedningen behöver vi diskutera hur vi
            ser på penningvärden och annat långsiktigt, så att det kan bli
            så tydligt som möjligt kring planeringsanvisningarna.
          </note>
          <note>
            För Centerpartiets del är vi, som jag var inne på, beredda att
            förstärka på kort sikt, med tanke på att det är nästan fyra år
            kvar på försvarsbeslutet. Vi är beredda till dialog med regeringen.
            Även i försvarsgruppen är vi beredda till dialog. Vi utgår från
            att också regeringen kommer att vara beredd att föra en dialog
            om ytterligare pengar under den fyraårsperiod som återstår, med
            tanke på det förändrade säkerhetsläge som nu är en realitet. Exakt
            hur mycket pengar som behövs och vart de ska gå behöver Försvarsmakten
            vara oerhört aktiv i att beskriva och ha synpunkter på.
          </note>
          <note>
            Men vi ser också att det behövs en säkerhetsinventering för att
            kunna göra detta så bra som möjligt. Därför behöver uppdrag ges
            till Försvarsmakten att återkomma med analys och åtgärdsförslag.
            Sedan kan vi diskutera pengar gemensamt i försvarsgruppen. Om
            regeringen är beredd att skjuta till pengar på kort sikt är vi
            som ansvarstagande parti också redo att göra det.
          </note>
          <note>
            På längre sikt är det så som tidigare talare sa. Vi är också
            ett parti som har tydliggjort vår position inför 20-talet och
            på längre sikt när det handlar om ytterligare pengar. Vi har redogjort
            för det här tidigare, men vårt mål är att Försvarsberedningen
            ska ha målsättningen att nå det nordiska snittet vad gäller försvarsutgifternas
            andel av bnp. I dag är Sverige det av de nordiska länderna som
            har lägst andel. Vi ligger på ungefär 1 procent av bnp. Det nordiska
            snittet ligger på ungefär 1,3 procent. Siffrorna rör sig visserligen,
            men vi behöver komma upp till den nivån utifrån de förändringar
            som påverkar oss. Det handlar i dagsläget om ytterligare 11 miljarder
            per år inför nästa försvarsbeslut för att nå det nordiska snittet
            som ett första steg. Det är vi beredda att jobba hårt för i Försvarsberedningen.
            Vi hoppas att vi kan få en bred enighet om det när vi har landat
            i resultatet.
          </note>
          <note>
            Herr talman! Jag yrkar bifall till reservation 4.
          </note>
          <note type="speaker">
            Anf. 13 ROGER RICHTOFF (SD) replik:
          </note>
          <note>
            Herr talman! Jag tycker att Daniel Bäckström har hedern i behåll.
            Han har haft synpunkter som handlar om att stå upp för den överenskommelse
            man träffat. Den här analysen råkar träffa vår. Eftersom vi gör
            precis samma sak blir det lättare att tycka att det här är bra.
            Vi ska vänta in Försvarsmaktens behov. Vad behöver man? Hur mycket
            pengar saknas? Sedan sätter man sig ned och resonerar, och då
            tror jag också att man kan se hur mycket pengar det är, vilket
            är jätteviktigt, och när under den här perioden de måste skjutas
            till. Det är helt rätt väg att gå.
          </note>
          <note>
            Med den här värnpliktsutredningen – nu kommer jag till min fråga,
            herr talman – finns det anledning att tro att man kommer att ligga
            på ungefär 4 000 värnpliktiga. De är avsedda att fylla upp ett
            krigsförband. Det kan kanske vara 4 500, jag vet inte. På sikt
            skulle det kanske gå upp till 8 000. Men i Sverigedemokraternas
            politik vill vi öka antalet krigsförband. Det kräver ett mycket
            större antal värnpliktiga. Det ligger i vår målbild att ha ett
            mycket större antal värnpliktiga. Vad ska vi ha dem till? Jo,
            bland annat vill vi ha dem till att kunna avkasta för att behålla
            ett bra hemvärn, herr talman. Hemvärnets personal måste ju komma
            någonstans ifrån, och den kommer från värnpliktiga. Man behöver
            ta hänsyn till detta vid de kommande besluten, så att man inte
            låser fast sig vid i första hand värnpliktiga från brigader.
          </note>
          <note>
            Nu har man dragit in även Moderaterna, som också, om än motsträvigt,
            har förstått att det behövs värnpliktsutbildning. Det kommer ett
            sådant beslut. Min fråga till Daniel Bäckström är: Hur ser du
            på att ta höjd för – som det så populärt heter – att ta in så
            pass många värnpliktiga att man kan bemanna även tjänster i det
            civila försvaret, i brandkårer och så vidare, och klara avkastningen
            till hemvärnet?
          </note>
          <note type="speaker">
            Anf. 14 DANIEL BÄCKSTRÖM (C) replik:
          </note>
          <note>
            Herr talman! Hemvärnet är en oerhört viktig resurs som i dag
            har hyfsat bra personaluppfyllnad och bemanning. Man rekryterar
            till hemvärnet via olika vägar. De här 40 bataljonerna fyller
            en väldigt viktig funktion, och de är också en oerhört bra resurs
            för att kunna upprätthålla en förmågeutveckling i hela landet.
            En satsning på hemvärnet skulle möjliggöra ytterligare förmågeökningar.
            Jag ser att det är en rimlig väg att gå för Sverige för att också
            kunna utveckla folkförankringen och förståelsen för hur Försvarsmakten
            ser ut i dag. Kombinerat med att vi ska ha stående förband som
            också innebär en beredskap och möjlighet att ha en snabb inställelsetid
            är det här viktiga beståndsdelar.
          </note>
          <note>
            Den fina personalförsörjningsutredning som genomfördes förra
            året har redovisat ett antal iakttagelser och förslag. Utmaningen
            vad gäller utbildningen 2016 var att det blev ett mindre antal
            utbildade till Försvarsmakten än vad planen sa. Men också antalet
            sökande som är på väg in i utbildning är lägre än i planen inför
            2017. Det är stora utmaningar.
          </note>
          <note>
            Det utredningen föreslår är att man ska komma upp i en takt på
            8 000 utbildade in på 20-talet. Det handlar då också om en ökad
            kostnad per år på 2 miljarder kronor. Det är rimligt att vi har
            sikte på 8 000. Vi måste nå den nivån och också vara öppna för
            en kombination. Men grunden är att vi ska rekrytera på frivillig
            väg, för det absolut bästa utifrån ett försvarsperspektiv är att
            ha engagerade, motiverade och villiga anställda och deltagande
            i Försvarsmakten långsiktigt.
          </note>
          <note type="speaker">
            Anf. 15 ROGER RICHTOFF (SD) replik:
          </note>
          <note>
            Herr talman! Jag tolkar det ganska välvilligt som att man går
            med på det här med avkastningar. Men i den budget som ni lade
            fram före jul satsar ni ingenting på det civila försvaret utöver
            vad regeringen gör , Daniel Bäckström . När vi jämför detta med
            de satsningar vi gör känner vi en viss oro. Utan ett starkt civilförsvar
            kommer som sagt inte heller den militära delen att fungera. Det
            är Sverigedemokraternas uppfattning. Det behöver inte vara fråga
            om en krigssituation, utan det kan vara katastrofer, pandemier
            och andra saker som gör att den självförsörjningsgrad vi har i
            dag till exempel vad gäller drivmedel och livsmedel inte räcker.
            Nu krävs det ständiga leveranser ”just in time” och så vidare.
            Att bygga ett samhälle på leveranser ”just in time” är fel enligt
            Sverigedemokraternas uppfattning.
          </note>
          <note>
            Det måste vi komma till rätta med. För att komma till rätta med
            det måste man även satsa stålar i den verksamheten och bygga upp
            det civila försvaret. Det gör mig lite grann orolig. Innan Centern
            abdikerade lite grann från att värna landsbygden tyckte man att
            Centern stod upp för landsbygden på ett annat sätt. Men man kan
            titta på resultatet under Alliansens åtta år med nedlagda gårdar
            för mjölkbönder, affärer som stänger igen och skolor som läggs
            ned. Det väcker en viss oro när man tittar på den här budgeten.
          </note>
          <note>
            Min konkreta fråga är: Hur ser Centern på att satsa medel även
            på det civila försvaret? Frågan är egentligen: Varför gör ni inte
            det redan nu?
          </note>
          <note type="speaker">
            Anf. 16 DANIEL BÄCKSTRÖM (C) replik:
          </note>
          <note>
            Herr talman! Det går att läsa i betänkandet hur vi tänker kring
            kommande totalförsvarsplanering. I försvarsbeslutet för 2015 var
            vi med och bidrog till pengar till Försvarsmakten. Vi säger också
            uttryckligen att när vi återupptar planeringen för totalförsvarsverksamheten
            kommer vi att återkomma till exakt hur mycket som behöver finansieras
            och vad vi har för mål och ambitioner.
          </note>
          <note>
            Försvarsmakten tillsammans med MSB tog fram ett mycket bra underlag
            i juni 2016. De kommer nu i juni 2017 att leverera ytterligare
            ett viktigt underlag för den fortsatta diskussionen och inför
            kommande budgetarbete. Det kommer absolut att behövas pengar till
            det civila försvaret. Men vi behöver också ett modernt totalförsvar
            och ett tänkesätt för framtiden. Vi behöver en lösning som gör
            att de civila och militär a medlen nyttjas så effektivt som möjligt,
            att vi hittar nya synergier och också involverar fler i lokalsamhället
            runt om i hela Sverige. Det är grunden.
          </note>
          <note>
            Om man läser försvarsbeslutet och betänkandet till dagens debatt
            står där att civilt försvar ska samordnas så mycket som möjligt
            med totalförsvarsplaneringen så att det integreras. Det står jag
            bakom. Jag följer också upp detta återkommande i vår försvarsgrupp
            tillsammans med regeringens företrädare där vi pågående diskuterar
            hur det går med totalförsvarsplaneringen och det civila försvaret.
          </note>
          <note>
            Jag är beredd att också diskutera tidsplanen. Det står att arbetet
            under försvarsinriktningsperioden ska återupptas och påbörjas.
            Men med tanke på hur säkerhetsläget utvecklas behöver det kanske
            tidigareläggas. Ambi ­ tionen behöver vara så kraftfull som möjligt
            för att möta de reella, verkliga, omständigheter som i dag påverkar
            vårt samhälle.
          </note>
          <note>
            När det gäller synen på livsmedel är det absolut viktigt. Det
            gäller att integrera målen för livsmedelsförsörjning och totalförsvarsplanering
            så att vi får en annan grundsyn för svensk livsmedelsproduktion.
          </note>
          <note type="speaker">
            Anf. 17 STIG HENRIKSSON (V):
          </note>
          <note>
            Herr talman! Vänsterpartiet har två reservationer i betänkandet.
            Jag står förstås bakom bägge två men nöjer mig med att yrka bifall
            till reservation 9 om det psykologiska försvaret, läs Nato Stratcom.
          </note>
          <note>
            Jag vill dock först säga några ord om vår andra reservation som
            handlar om ett för allmänheten ganska okänt organ, nämligen Eda,
            den europeiska försvarsbyrån. Den bildades 2004 och har till syfte
            att ”utveckla försvarskapaciteten, stärka samarbete om krigsmateriel,
            stärka försvarsindustrin i Europa samt främja militär forskning
            och utveckling”. Eda växer, och vi har svensk personal anställd
            där på plats. Vi menar att Eda är ett steg mot en militarisering
            av EU som många vill se och yrkar därför på att Sverige bör lämna
            Eda.
          </note>
          <note>
            Herr talman! Det finns under ytan väldigt starka krafter i EU
            som vill nå en gemensam försvarspolitik med vassa och många tänder.
            Det sker som vanligt utan någon större mediebevakning och helt
            utan folklig förankring. Trots en växande populism och trots brexit
            har man ingenting lärt.
          </note>
          <note>
            Det finns ytterligare ett exempel som kan vara intressant i sammanhanget.
            Kommissionens anställda tjänstemän gör en arbetsplan för 2017.
            Där konstaterar man att man har lagt fram en europeisk handlingsplan
            på försvarsområdet där man utforskar hur EU:s politik och instrument
            kan säkerställa att industri- och kunskapsbasen kan tillhandahålla
            den försvarskapacitet som behövs för dagens och morgondagens säkerhetshot.
            Med det som utgångspunkt kommer kommissionen att föreslå att det
            inrättas en europeisk försvarsfond för att främja forskning och
            innovation, bidra till att stärka det europeiska försvarets teknik-
            och industribas och stimulera utvecklingen av viktig försvarskapacitet.
            Åtgärder kommer dessutom att föreslås inom offentlig försvarsupphandling.
          </note>
          <note>
            Den arbetsplan som kommissionen har tagit fram får demokratiskt
            valda parlament och regeringar yttra sig om. De får ha synpunkter,
            men det är tjänstemännen i kommissionen som helt och håller själva
            beslutar om sin arbetsplan. Det är EU-demokrati när den är som
            sämst. De demokratiskt valda organens synpunkter behandlas som
            om de hade karaktären av något slags folklivsforskning. Det är
            kul att höra vad ni tycker, men det är vi som bestämmer.
          </note>
          <note>
            Nåväl, jag går över till Nato Stratcom. Vi anser att Sverige
            bör avbryta de samarbeten som finns med Nato Stratcom. Vi menar
            att det finns en uppsjö av exempel på falska rykten och desinformationskampanjer
            där Nato och dess allierade varit starkt drivande. Ett svenskt
            medlemskap gör att Sverige blir en aktiv part i Natos propagandaarbete
            och desinforma ­ tionskampanjer.
          </note>
          <note>
            Syftet är uppenbarligen att vi ska lära oss något av Nato om
            propagandakrig. Som ledande Natonation är det USA med sitt US
            Stratcom som varit modell för Nato Stratcom. US Stratcom beskriver
            sin mission så här: Vi ska vara ledare i strategisk avskräckning
            och obestridliga globala krigare i rymden och cyberrymden. De
            ska vara obestridliga globala krigare.
          </note>
          <note>
            Det är lite intressant. Offentligt luftade försvarsministern
            tankarna på medlemskap just samma dag som Tony Blair efter många
            år bad om ursäkt för lögnerna om Saddam Husseins massförstörelsevapen.
            Invasionen av Irak föregicks som bekant av en av historiens största
            desinformationskampanjer.
          </note>
          <note>
            Erinras bör också historien som legitimerade Gulfkriget 1991.
            Det var att Iraks armé skulle ha gått in i ett sjukhus i Kuwait
            och dödat barn i kuvöser. Den typen av historier avslöja de s
            direkt efteråt. Men då var kriget redan ett faktum.
          </note>
          <note>
            Ett annat exempel är påståendet om hur regeringstrupper i Libyen
            genomförde massvåldtäkter. Man citerade glatt en libysk psykolog
            som påstod sig i princip mitt under brinnande inbördeskrig ha
            skickat ut 70 000 frågeformulär och fått 69 000 svar. Det är en
            svarsfrekvens man bara kan drömma om i fredliga länder. Nato förmedlade
            uppgiften om den påhittade enkäten, och internationella medier
            spred den vidare. Både Amnesty och en FN-rapport några veckor
            senare fastslog att det inte fanns några som helst belägg för
            detta, men det ignorerades helt.
          </note>
          <note>
            Herr talman! Strax före jul kom en parlamentsrapport i Storbritannien.
            Den gav officiellt eftertryck åt att de lögner som framfördes
            innan och un ­ der Libyenkriget var just lögner. Det är ett krig
            som lämnat Libyens be ­ folkning i närmast ofattbart lidande och
            hopplöshet , skapat stora flykting ­ strömmar och gynnat framväxten
            av jihadism i landet , med överströmning till Mali , som också
            Sverige nu är med om att försöka bekämpa. Libyen ­ kriget kastar
            långa skuggor.
          </note>
          <note>
            Nato och Natoländer har orsakat tre krig under 2000-talet i Afghani
            ­ stan, Irak och Libyen. Alla har varit möjliga på grund av att
            Nato genom sin propagandaapparat har en total ideologisk hegemoni.
            Det märker man även i debatten i kammaren i dag. I maj 2003 förklarade
            president Bush kriget som vunnet. Nu 13 år senare dör tusen irakier
            i månaden. Att detta krig inte beskrivs som ett folkmord och att
            jihadismens framfart och därpå följande flyktingkatastrofer inte
            beskrivs som ett direkt resultat av dessa krig kan bara tillskrivas
            en effektiv propagandaapparat som förhindrar att det kopplas samman.
          </note>
          <note>
            Nu har det gått så långt att Nato ska bistå EU i hanterandet
            av flyktingströmmar – vilket är ganska fantastiskt – utan att
            någon reflekterar över Natos ansvar som producent av samma flyktingvågor.
            Det visar också på effektiviteten i propagandaarbetet.
          </note>
          <note>
            Självklart försöker även Ryssland, ibland med extremt klumpiga
            metoder och säkert ibland med betydligt mer subtila metoder. Sputnik
            News har pumpat ut allt från alternativa fakta till rena lögner.
            Ett exempel är nedskjutningen av MH17 över Ukraina. Nu har dock
            Sputnik News svenska, norska, danska och finska utgåvor stängts
            ned, så på den vägen finns inte mycket att vinna.
          </note>
          <note>
            Men vi kanske ska sopa rent lite framför vår egen dörr först?
            Nyligen kom en rapport som först presenterades som kommande från
            Utrikespoli ­ tiska institutet. När de flagranta insinuationerna
            avslöjades tog dock UI snabbt avstånd från publikationen, och
            numera heter det att det är två fors ­ kare på UI som på eget
            bevåg har producerat alstret. Där klumpar man ihop Nato- och värdlandsmotståndare,
            Aftonbladets kultursida och Svens ­ ka Freds- och Skiljedomsföreningen
            med ryska påverkansoperationer. Martin Kragh och Sebastian Åsberg
            på Utrikespolitiska institutet bygger – vilket är nästan roligt
            i sammanhanget – en stor del sina anklagelser på utsagor av den
            förre SD-medarbetaren Egor Putilov i någon av hans många identiteter.
          </note>
          <note>
            Och visst har också försvarsministern fiskat i samma grumliga
            vatten när han, pressad av också egna dissidenter, i stort sett
            utmålade motståndare till värdlandsavtalet som landsförrädare.
            Men ingen förväxlar politisk demagogi med forskning.
          </note>
          <note>
            Nåväl – Nato Stratcom ska bygga på akademisk excellens. Kan någon
            här i kammaren ge ett exempel på detta i det arbete som har producerats?
            En betydande tveksamhet går det också att känna inför Stratcoms
            allmänna värdegrund. Man vill klarlägga hur Ryssland med hjälp
            av massmedier påverkar euroatlantiska värden. Det kan låta som
            en viktig uppgift. Men kan någon här i kammaren säga vilka de
            där euroatlantiska värdena är? Och hur omfattas de i så fall av
            den näst största Natomedlemmen Turkiet och Erdo ğ an, av Szyd
            ł o och av Orban? Och av Donald Trump? Definiera vilka gemensamma
            euroatlantiska värden vi har!
          </note>
          <note>
            Låt oss titta på hemsidan och se vad Nato Stratcom ska göra:
            Natos civila kommunikation och uppsökande insatser ansvarar för
            att främja medvetenheten om och bygga förståelse och stöd för
            Natos politik, operationer och verksamhet. Det handlar om militära
            public affairs – att främja Natos militära syften och mål till
            olika målgrupper för att öka medvetenheten och förståelsen av
            militära aspekter av alliansen. Det handlar om informationsoperationer
            – samordning av militära informationsaktiviteter för att skapa
            önskad effekt på viljan, förståelsen och förmågan att stödja alliansens
            verksamhet, uppdrag och mål. Det handlar om psykologiska operationer
            – riktade insatser till godkända målgrupper för att påverka föreställningar,
            attityder och beteenden som påverkar uppnåendet av politiska och
            militära mål.
          </note>
          <note>
            Herr talman! Det här har alltså socialdemokrati och miljöparti
            lett oss in i. Jag yrkar bifall till reservation 9.
          </note>
          <note type="speaker">
            Anf. 18 ALLAN WIDMAN (L) replik:
          </note>
          <note>
            Herr talman! Jag tror att det var Otto von Bismarck som en gång
            sa: Det ljugs aldrig så mycket som före ett val, under ett krig
            och efter en lyckad jakt. Jag säger detta för att jag tror att
            inte minst i tillstånd av krig är det lätt att personer uppfattar
            saker och ting på ett sätt som inte alltid är sakligt och objektivt.
            Man överdriver rapporter om fienden, och man överdriver händelser
            av olika slag. Och man kanske inte ens gör det avsiktligt.
          </note>
          <note>
            Nu håller Stig Henriksson en lång och mycket skarp vidräkning
            av hela västerlandets försvars- och säkerhetspolitik under 90-talet
            och 00-talet. Jag kände mig tvingad att gå upp och reagera på
            den slutledningsmetodik som Stig Henriksson använder. Ta till
            exempel detta med Libyen, herr talman, och påstådda våldtäkter.
            Jag vet inte huruvida det har förekommit våldtäkter i den omfattning
            som Stig Henriksson berättade om i talarstolen eller inte. Men
            jag kan konstatera att Muammar Gaddafis arméer sköt med artilleripjäser
            rakt in i civila sjukhus i Benghazi. Jag tror att det i mycket
            högre grad var bilderna på detta än eventuella desinformationer
            som gjorde att FN:s säkerhetsråd ingrep och uppmanade sina medlemmar
            att komma till civilbefolkningens hjälp.
          </note>
          <note>
            Herr talman! Det faktum att man hittar en lögn i en väpnad konflikt
            i Afghanistan, Irak eller Libyen innebär inte att allt annat också
            är lögn. Jag tycker att det är viktigt att framhålla detta enkla
            faktum för Stig Henriksson.
          </note>
          <note type="speaker">
            Anf. 19 STIG HENRIKSSON (V) replik:
          </note>
          <note>
            Herr talman! Nej, det är väl ingen som lyckas med att ljuga jämt.
            Men det är alldeles tydligt att de argument som användes – massförstörelsevapen
            i Irak, barn som slets ur sina kuvöser i Kuwaitkriget, massvåldtäkter
            i Libyen etcetera – var lögner. Det var ren lögn. Det gör naturligtvis
            inte Gaddafi till någon ljusgestalt i världshistorien, lika lite
            som Saddam Hussein eller för all del Vladimir Putin. Jag kan räkna
            upp ett otal berättigade angreppspunkter mot dem. Men som även
            den brittiska parlamentsreportern konstaterade var attackerna
            mot Benghazi också i mycket hittepå. Man stod sju mil från Benghazi.
            Det FN-resolutionen gällde, och som man såvitt jag begriper också
            fick med Ryssland på, var en flygförbudszon. Hur många dagar tog
            det innan man struntade i restriktionen om flygförbudszon och
            i stället började slå ut Gaddafis flygvapen med mera?
          </note>
          <note>
            Sådana svek lämnar också långa skuggor. Det är ingen slump att
            Ryssland använder just detta argument och säger: Väst kan man
            inte lita på. Man ska vara lite försiktig när man bryter sina
            löften. Återigen: Detta gör inte att Ryssland inte skulle hitta
            på en massa påverkansoperationer. Ibland ser det så taffligt ut
            att man nästan ömkar dem, men de gör säkert också mycket listigare
            saker.
          </note>
          <note>
            Att vara så enögd som både Alliansens företrädare och andra har
            varit och enbart se den ena sidans felaktigheter på området tycker
            jag är skrämmande. Att vi sedan lierar oss i Nato Stratcom med
            dem som med sina lögner har skapat ett sådant ofattbart lidande,
            flyktingkatastrofer och Daish s framväxt i Mellanöstern tycker
            jag är häpnadsväckande. Man får inte vara naiv, brukar vår försvarsminister
            säga. Jag håller med honom.
          </note>
          <note type="speaker">
            Anf. 20 ALLAN WIDMAN (L) replik:
          </note>
          <note>
            Herr talman! Det gör jag också. Jag tycker att Stig Henrikssons
            resonemang om detta och det han tar upp har relevans. Men ett
            viktigt perspektiv som jag tycker att Stig Henriksson hela tiden
            missar – inte bara i dag utan också vid tidigare tillfällen –
            är det faktum att när lögner sprids, medvetet eller omedvetet,
            inom till exempel Nato leder det så småningom till parlamentariska
            och andra utredningar. Där strävar man verkligen efter att hitta
            sanningen och att publicera den. Därvidlag skiljer sig Nato väsentligt
            från Ryssland. Där sker aldrig något ifrågasättande. Där kommer
            lögnerna att stå i evig tid, och de kommer aldrig att dementeras
            någon enda gång. Det är ett viktigt perspektiv som jag tycker
            att man måste ha med sig hela tiden.
          </note>
          <note>
            Jag vet inte varifrån Stig Henriksson har fått alla de olika
            uppgifterna. Men jag var själv ledamot av Sveriges riksdag när
            interventionen i Libyen skedde. Att civilbefolkningen hotades
            av landets dåvarande politiska ledning råder det inget som helst
            tvivel om.
          </note>
          <note>
            Jag tror inte, Stig Henriksson, att alla de överväganden som
            gjordes grundades på felaktig information eller lögner. Det var
            ett prekärt tillstånd där civila var extremt utsatta. Världssamfundet
            beslutade sig för att ingripa och Sverige ställde upp. Det tycker
            jag att vi ska ha heder av.
          </note>
          <note>
            Sedan ska jag säga, herr talman, att när det gäller efterbörden
            av insatsen i Libyen bär FN, Nato och alla iblandade naturligtvis
            ett stort ansvar. Man skulle ha gjort mycket mer för att direkt
            efter Muammar Gaddafis fall stabilisera och återuppbygga landet.
          </note>
          <note type="speaker">
            Anf. 21 STIG HENRIKSSON (V) replik:
          </note>
          <note>
            Herr talman! Javisst förekom övergrepp på civilbefolkningen som
            äntligen började resa sig mot Gaddafis diktatoriska styre i Libyen.
            Det var också därför Vänsterpartiet stödde den inledande insatsen
            rörande en flygförbudszon trots de varningar som fanns. De uttalades
            faktiskt här i kammaren – jag har tittat på protokollen – av Vänsterpartiets
            representant som sa att vi var oroliga för att det inte skulle
            stanna vid den insatsen. Den oron var extremt befogad.
          </note>
          <note>
            Vad gäller att lögner så småningom avslöjas och att det sker
            så i Nato men aldrig i Ryssland vill jag säga att Nato aldrig
            avslöjar sina egna lögner. Det är ju trots Nato som saker ibland
            avslöjas 5, 10 eller 15 år senare när skadan redan är skedd. Se
            bara hur det var med Irak. 600 000 människor hade dött till och
            med 2006, och det är fortfarande över 1 000 i månaden på grund
            av bland annat de lögner som handlade om hotfulla massförstörelsevapen
            som inte fanns och bara var hittepå och som ledde fram till ingripandet.
          </note>
          <note>
            Det är väl till klen tröst för de irakier som lider och för dem
            som drabbas av flyktingkatastrofen och Daishs framväxt, med allt
            vad det har inneburit av lidande för befolkningen, att det i en
            brittisk parlamentsrapport före jul konstaterades hur det var,
            och att Tony Blair ber om ursäkt för att han ljög. Vad hjälper
            det dem som redan har dött? Och det är inte tack vare Nato detta
            har avslöjats, utan det är trots Nato. Det måste man komma ihåg.
          </note>
          <note>
            Sedan håller jag med om att pressfriheten i Ryssland lämnar extremt
            mycket mer att önska. Där har skett en gradvis försämring under
            de sista 10–15 åren som är mycket allvarlig. Detta drabbar inte
            minst den egna ryska befolkningen , som är utsatt för ett hårt
            tryck på många sätt.
          </note>
          <note>
            Men, återigen, att gå med i Nato Stratcom , med det track record
            som Nato har vad gäller lyckad desinformation – som har lett till
            två tre krig beroende på vad man räknar som Natokrig – tycker
            jag skulle vara häpnadsväckande.
          </note>
          <note type="speaker">
            Anf. 22 MIKAEL OSCARSSON (KD):
          </note>
          <note>
            Herr talman! Låt mig börja med att yrka bifall till reservation
            3 , som handlar om en försvarspolitisk inriktning. Det är detta
            jag tänker tala om här i dag.
          </note>
          <note>
            Det säkerhetspolitiska läget har försämrats för Sverige under
            de senaste åren. Det känner svenska folket; det är påtagligt att
            så är fallet. Det viktigaste jag vill säga här i dag är därför
            att det beslut som vi tog med inriktningspropositionen behöver
            uppdateras. Det var ett steg i rätt riktning, men nu måste vi
            lägga till pengar i år och kommande år för att kunna se framtiden
            an med tillförsikt och också gentemot nästa generation kunna se
            att vi gjorde vad vi kunde för att ha ett tillräckligt bra försvar.
          </note>
          <note>
            Detta med att ha ett försvar är basalt. Det handlar om att försvara
            vårt land mot yttre hot och om att säkra freden. Att ha en tröskel
            och att ha ett försvar som fungerar är den största garanten för
            att man aldrig ska behöva använda det. Därför är det oerhört centralt
            att se till att försvaret fungerar på ett tillfredsställande sätt.
          </note>
          <note>
            Utvecklingen i närområdet är inte speciellt uppmuntrande. Vi
            ser hur Ryssland fortsätter med sin politik att försöka öka sitt
            inflytande i sitt närområde, speciellt i länder som tidigare utgjorde
            delar av Sovjetunionen. Ockupationen av Krim fortsätter, herr
            talman, och Ryssland tycks inte ha någon avsikt att någonsin lämna
            tillbaka halvön till Ukraina. Den ryska aggressionen i östra Ukraina
            har inte upphört. Medan vi talar fortsätter kriget där och människor
            dör.
          </note>
          <note>
            Stödet till olika nationalistiska partier och rörelser i Europa
            ökar, och målet är att försvaga och splittra EU och Nato. Det
            behöver ingen tveka om.
          </note>
          <note>
            Enligt FOI:s Rysslandsrapport från den 8 december förra året
            har den ryska förmågan att genomföra storskaliga militära operationer
            ökat kraftigt sedan den förra rapporten 2013. Antalet stridsdugliga
            förband har ökat med 40 procent de senaste åren. Ny materiel tillförs
            också kontinuerligt.
          </note>
          <note>
            Den militära upprustningen är mest påtaglig i västra Ryssland,
            det vill säga den del som vetter mot oss. Strategin har också
            fått en mer offensiv inriktning. Det bedrivs också, säger man,
            en mycket målmedveten politik för att öka befolkningens, speciellt
            ungdomens, patriotiska anda.
          </note>
          <note>
            Europa har varit senfärdigt med att svara på den ökade ryska
            militära förmågan. De länder som har reagerat tydligast på det
            ryska hotet är de baltiska länderna och Polen. De kommer alla
            till 2018 att ha nått en nivå på 2 procent av bnp som satsas på
            försvarsmakten. Det är Kristdemokraternas uppfattning att vi också
            på sikt måste komma upp i 2 procent för att tillräckligt kunna
            betala räkningarna och ha det försvar som krävs.
          </note>
          <note>
            Det kan kanske vara bra att påminna om att det inte är alltför
            länge sedan som vi satsade betydligt mer än nu. Exempelvis satsade
            vi 2,4 procent av bnp 1992. Under kalla kriget satsade vi betydligt
            mer än så.
          </note>
          <note>
            Det är bra att en försvarsberedning ska börja arbeta, men den
            har siktet på 2021, 2022, 2023, 2024, 2025 och så vidare. Det
            är bra att ha en långsiktig plan, men vi måste också titta på
            hur det ser ut i närtid, för det är i närtid, under de närmaste
            åren, som de största riskerna finns.
          </note>
          <note>
            Det finns, anser Kristdemokraterna, anledning att låta Försvarsmakten
            granska vad som skulle kunna öka vår försvarsförmåga i närtid.
            Vilka åtgärder skulle man kunna vidta? Vilka brister finns som
            skulle behöva rättas till?
          </note>
          <note>
            Jag tror, vilket Kristdemokraterna på olika sätt fört fram, att
            det finns några saker som vi direkt kan peka ut. En sak är att
            vi måste åtgärda de brister vi har i personaluppfyllnad. Det fattas
            i dag tusentals soldater. Det är inte rimligt. Alla krigsförband
            måste också få tillfälle att genomföra längre övningar med fulltaliga
            förband. Det jag talar om är repövningar om tre fyra veckor med
            alla krigsförband och all personal. Det är helt enkelt så att
            om man inte övar på riktigt fungerar det inte heller på riktigt.
          </note>
          <note>
            Det behövs också materiel. Det handlar om lastbilar som är helt
            nödvändiga för att kunna flytta på materiel. Det handlar också
            om att ammunition behöver införskaffas. Försvarsmakten har ammunition,
            men vi har för lite och behöver mer. Det här är någonting som
            vi skulle kunna införskaffa. Vi skulle också behöva minska sårbarheten
            för robotinsatser och sabotage riktade mot flygplatser, förråd
            och andra anläggningar.
          </note>
          <note>
            Vi skulle exempelvis kunna se till att ha fler flygbaser, till
            exempel använda civila flygplatser. Men då måste man se till att
            ha ammunitionsförråd. Civila företag skulle kunna tillåtas bygga
            det. Det tar tid. Vi skulle alltså kunna börja med det redan under
            den här försvarsperioden.
          </note>
          <note>
            Vi skulle också kunna avbryta avvecklingen av existerande system
            och iståndsätta system som kan renoveras och modifieras. Jag tänker
            på sådant som luftvärnssystemen Robot 70 och 90. De skulle kunna
            användas.
          </note>
          <note>
            Vi får nu Archer. Det är bra. Men en del sätts i förråden. Det
            skulle kunna förbands s ättas. Men det kostar pengar. Man skulle
            kunna titta på hur mycket som krävs för att de ska finnas ute
            i förbanden, där de skulle göra allra mest nytta.
          </note>
          <note>
            Gotland är av central betydelse. Det har det varit i alla tider
            och är det alltjämt. Nu förstärks det på Gotland. Men om vi ska
            vara ärliga räcker inte det. Vi skulle behöva ha tung kustrobot
            där, vi skulle behöva ha luftvärn och vi skulle behöva ha artilleri.
            Vi borde vidta åtgärder som skulle kunna göra oss mer farliga
            för en eventuell angripare.
          </note>
          <note>
            Det handlar också om civilt försvar. FRA kom nyligen med en rapport
            som visar att det görs 10 000 angrepp mot Sverige per månad från
            utländsk makt. Det finns it-spioner som planlägger för att kunna
            släcka ned Sveriges elförsörjning. Då måste vi förstärka skyddet.
          </note>
          <note>
            Sverige skulle behöva ha en cybersäkerhetsmyndighet som skulle
            ta huvudansvaret. I dag har alla myndigheter en egen standard.
            Det kostar pengar, och det blir inte tillräckligt bra. Andra länder
            har redan sådana cybersäkerhetsmyndigheter.
          </note>
          <note>
            Sverige skulle kunna och skulle behöva stärka skyddet för bli
            mindre sårbart. Det handlar inte bara om militära hot mot Sverige;
            det handlar också om den här typen av hot – cyberhot – mot det
            civila samhället. Därför är det viktigt att vi tittar på det här.
            Och vi ska inte bara titta på det; vi ska också lägga till pengar.
            De förhandlingarna skulle behöva göras i närtid för att se till
            att pengar kommer in redan i vårändringsbudgeten och kommande
            år.
          </note>
          <note>
            Den uppgörelse som gjordes var ett trendbrott. Men det behöv
            er läggas till för att vi ska kunna få ett tillräckligt bra försvar
            som står upp mot hoten i närtid.
          </note>
          <note>
            Allra sist vill jag säga att det är jättebra att vi utvecklar
            samarbetet med Finland. Men varför begränsa det till ett land?
            Det finns 27 andra länder i EU. Det är tragiskt att regeringen
            har en blind fläck här, att man inte ser att det är dubbelmoral.
            Vi räknar med Natos stöd om det värsta skulle hända. Men vi har
            inte skyddet.
          </note>
          <note>
            Om vi skulle bli medlemmar i Nato skulle det också möjliggöra
            för försvarsplanering. Det skulle stärka tryggheten. Utredningen
            som Krister Bringéus gjorde visar att det skulle öka säkerheten
            för Sverige och för våra grannländer och att det skulle vara krigsavhållande.
          </note>
          <note>
            I detta anförande instämde Allan Widman (L).
          </note>
          <note type="speaker">
            Anf. 23 ROGER RICHTOFF (SD) replik:
          </note>
          <note>
            Herr talman! Du säger att ni har varit senfärdiga, Mikael Oscarsson.
            Det är väl ett understatement. Ni har inte bara varit senfärdiga;
            ni har faktiskt deltagit i den där gruppen. Allan Widman påpekade
            mycket riktigt att han inte var ordförande i gruppen. Jag sa att
            han var det. Det var inte korrekt, utan han deltog i den. Rätt
            ska vara rätt. Men det kanske var tur att han inte var ordförande.
            Om Allan Widman hade varit det hade nedläggningen kanske gått
            ännu fortare. Men det lämnar jag därhän.
          </note>
          <note>
            Vi har alltså inte varit senfärdiga. Tala gärna för dig själv,
            Mikael Oscarsson, och den allians som ni ingick i då. Vi har försökt
            att över tiden bibehålla ett starkt svenskt försvar, och vi ropar
            febrilt efter att det måste stärkas. Det känner du väl till. Vi
            gläds åt att ni nu har ändrat uppfattning och förstår värdet av
            ett starkt försvar.
          </note>
          <note>
            Jag har dock några frågor: Varför satsar inte KD på ett starkt
            civilt försvar? I det budgetförslag som ni lade fram före jul
            gjorde ni inte det. Har ni kommit på det nu? Vad är det som gör
            att ni inte satsade på det? Förstår ni inte värdet av det som
            jag var inne på i mitt och Sverigedemokraternas anförande, nämligen
            att vi inte kommer att ha någon uthållighet över huvud taget i
            den militära delen utan ett starkt civilt försvar.
          </note>
          <note>
            Det civila försvaret är dessutom inte till bara för det. Även
            i andra tider, vid epidemier, naturkatastrofer och vad som nu
            kan hända i omvärlden, behöver vi ett starkt svensk t civilt försvar.
            Men då måste man planera för och satsa pengar på det. Varför gör
            ni inte det?
          </note>
          <note type="speaker">
            Anf. 24 MAGNUS OSCARSSON (KD) replik:
          </note>
          <note>
            Herr talman! Kristdemokraterna var med i försvarsuppgörelsen,
            Roger Richtoff – om det inte är känt för dig. Det var ett trendbrott.
            Försvarsmakten får nu, för första gången sedan kalla kriget, mer
            pengar. Man får 10,2 miljarder.
          </note>
          <note>
            Det är också konstigt att Roger Richtoff inte hörde att jag talade
            mig varm för ett civilt försvar.
          </note>
          <note>
            Det finns ingen regering som kan slå sig för bröstet och säga:
            ”Vi gjorde rätt.” Det har dragits ned på försvaret under hela
            2000-talet. Det handlar om att se verkligheten som den är nu och
            att göra skillnad.
          </note>
          <note>
            Jag vill passa på att fråga Roger Richtoff hur det egentligen
            är med solidaritetsförklaringen. Utesluter Sverigedemokraterna
            verkligen militär hjälp om Baltikum skulle hotas? Vi har pratat
            om det flera gånger. Sverige har gjort en solidaritetsförklaring
            och sagt att vi hoppas få hjälp om det värsta skulle hända, men
            vi har också lovat att ställa upp. När man lyssnar på Sverigedemokraterna
            låter det dock från tid till annan som att ni kanske är beredda
            att skicka blåbärssoppa och lite humanitär hjälp om det skulle
            hända någonting i Baltikum. Är det så? Den frågan skulle jag vilja
            ha svar på. Om våra vänner i Baltikum skulle bli angripna, vad
            är Sverigedemokraternas förslag att vi ska hjälpa till med då?
          </note>
          <note>
            Hur är det egentligen när det gäller Nato? Är det fortfarande
            en vit fläck? Ser ni inte dubbelmoralen i att vi behöver Natos
            hjälp men att ni ändå inte vill att Sverige ska bli fullvärdig
            medlem?
          </note>
          <note type="speaker">
            Anf. 25 ROGER RICHTOFF (SD) replik:
          </note>
          <note>
            Herr talman! Det där är ett bra knep, Oscarsson. Jag ska begära
            att få hålla ett nytt anförande så att jag kan svara på de frågorna.
            Men nu har jag tänkt ställa frågor till Kristdemokraterna. Jag
            har svar på dina frågor.
          </note>
          <note>
            Du nämnde det civila försvaret. Okej, ni satsar inte på det,
            eftersom ni inte har tänkt på det. Men det kommer senare. Ni har
            ju gjort en försvarsuppgörelse som innebär att ni inte kan driva
            den frågan. Men ni är välkomna att kopiera våra delar även när
            det gäller detta stycke.
          </note>
          <note>
            Du talade om att Ryssland har rustat upp och att vi därför behöver
            ett starkt svenskt försvar. Ska man tolka det som att den där
            omställningsgruppen återigen skulle rasera det som vi satsar på
            nu och i framtiden, ifall Ryssland plötsligt, av någon konstig
            anledning, inte skulle fortsätta med sin upprustning, kanske till
            och med skulle rusta ned? Är det den politiken KD står för? Hittills
            har det varit det. KD förstår inte värdet av ett starkt svenskt
            civilt och militärt försvar över tiden, mot någon som skulle kunna
            angripa Sverige.
          </note>
          <note>
            I dag finns det ingen som säger: ”Vi kommer att angripa Sverige,
            vi kommer att besätta Gotland eller vi kommer att göra så här.”
            I ryska tidningar och annat – man får tro på dem om man vill –
            får Finland i stället beröm för sin utrikespolitik. Det står att
            Finland får fatta vilka beslut de vill och att Ryssland fattar
            sina beslut. Ryssland förstärker bland annat gränserna med Is
            kander -robotar i Kaliningrad och så vidare. Man laddar upp, som
            det sägs. Men man hotar inte Sverige om vi skulle gå med i Nato
            – jag återkommer gärna till Nato.
          </note>
          <note>
            Min fråga till Oscarsson var dock: Om Ryssland skulle dra ned
            på kapaciteten, kommer då genomförandegruppen att återigen börja
            rasera det som vi över tid satsar hundratals miljarder av våra
            skattepengar på?
          </note>
          <note type="speaker">
            Anf. 26 MIKAEL OSCARSSON (KD) replik:
          </note>
          <note>
            Herr talman! I vår budget lägger vi exempelvis extra pengar på
            att återinföra Styrelsen för psykologiskt försvar. Vi tror att
            det behövs, med tanke på de påverkansoperationer vi ser, både
            i Amerika och i Europa. Därutöver vill vi inrätta en cybersäkerhetsmyndighet.
            Och vi har en rad andra förslag.
          </note>
          <note>
            Det bör inte råda några tvivel om att Kristdemokraterna är varma
            förespråkare för att återupprätta det civila försvaret. Det handlar
            om militära hot som måste åtgärdas i form av inköp av ammunition
            och olika typer av materiel. Det här är ett tillägg till den uppgörelse
            som vi har. Kristdemokraterna gick med på uppgörelsen därför att
            vi såg att man på det sättet kunde öka anslaget. Men nu behöver
            vi gå vidare, och att så är fallet vet Roger Richtoff mycket väl.
          </note>
          <note>
            Flera gånger när Roger Richtoff har varit uppe i talarstolen
            har detta med Ryssland blivit väldigt konstigt. Det verkar som
            att han inte ser och inte hör vad Ryssland håller på med. Det
            gäller det hot som Ryssland bevisligen utgör för våra baltiska
            grannar och hotet om kärnvapen. Den dövhet som man tycks ha inför
            den verklighet som finns är förbluffande. Om våra baltiska vänner
            blir angripna kommer Sverige – lyssna nu – att bli indraget från
            dag ett.
          </note>
          <note>
            Det är tråkigt att Roger Richtoff inte med ett enda ord vill
            beröra hur man ser på att det bara skulle handla om humanitär
            hjälp. Det duger inte mycket till vid en krigssituation, ska jag
            säga dig.
          </note>
          <note type="speaker">
            Anf. 27 STIG HENRIKSSON (V) replik:
          </note>
          <note>
            Herr talman! Jag tycker att Ryssland är ett hot, men framför
            allt mot sina egna medborgare. En odemokratisk, auktoritär och
            korrupt regim är alltid ett hot mot sina egna medborgare. Men
            nu debatterar vi kanske inte rysk inrikespolitik och dess problem,
            utan vi debatterar svensk säkerhet. Då måste man fundera över
            de scenarier som man kan tänka sig.
          </note>
          <note>
            Man kan tänka sig ett isolerat ryskt anfall på Sverige och planera
            och dimensionera för det. Lyckligtvis är det väl ingen som i nyktert
            tillstånd räknar med det. Även Bringéus säger att risken för ett
            isolerat ryskt anfall mot Sverige är i stort sett obefintlig.
            Det är väl det närmaste man kan komma i tydlighet av en diplomat.
          </note>
          <note>
            Det andra scenariot är, som har luftats här, att vi kan bli indragna
            i ett krig som vi inte själva har initierat – ungefär som Danmark
            och Norge under andra världskriget. Då är vi i krig från dag ett,
            säger Mikael Oscarsson. Absolut, om vi är med i Nato. Men problemet
            är ju att ett medlemskap i Nato garanterar att vi blir med i det
            kriget vare sig vi har valt det eller inte. Det tycker jag är
            lite knepigt.
          </note>
          <note>
            Från tidigare debatter vet jag att Mikael Oscarsson anser att
            vi ska gå till anfall mot Ryssland i Baltikum, om Baltikum skulle
            bli attackerat på något sätt, något som Bringéus säger är högst
            osannolikt.
          </note>
          <note>
            Det skulle vara intressant att höra: Vilket scenario siktar Mikael
            Oscarssons försvarspolitik på? Isolerat ryskt anfall mot Sverige?
            Att vi glatt ska bli indragna i ett krig som vi inte själva har
            beslutat om? Eller att vi ska gå till anfall mot Ryssland i Baltikum?
          </note>
          <note>
            Till sist tror jag att rysskräcken målas upp mest för att motivera
            höjda försvarsanslag, vilket i sin tur garanterar att vi ska söka
            medlemskap i Nato. Av en slump verkar alla vilja fördubbla försvarsanslagen.
            Det är vad Nato vill.
          </note>
          <note type="speaker">
            Anf. 28 MIKAEL OSCARSSON (KD) replik:
          </note>
          <note>
            Herr talman! Det är ganska uppenbart att det kanske lite oväntat
            finns en allians i svensk politik. Vänsterpartiet och SD krokar
            arm. Det blir väldigt tydligt , för det är de två partier na som
            säger att vi i Sveriges riksdag har en solidaritetsförklaring.
            Vi kommer inte – som man har gjort historiskt sett – att titta
            bort från Baltikum. Vi har tittat bort från gång till annan när
            Baltikum har blivit attackerat. De baltiska länderna ligger så
            nära oss, men vi har inte brytt oss.
          </note>
          <note>
            Men nu har vi sagt att vi kommer att ställa upp. Vi kommer inte
            att titta bort i framtiden. Vi kommer att agera. Men det är tydligt
            att Vänsterpartiet och Sverigedemokraterna utesluter militär hjälp.
            Det handlar möjligtvis om humanitär hjälp, filtar och jag vet
            inte vad man har tänkt sig. Men i verkligheten är det militär
            hjälp som de baltiska länderna Estland, Lettland och Litauen efterfrågar
            om det värsta skulle hända.
          </note>
          <note>
            Låt oss vara tydliga angående Krister Bringéus utredning. Han
            säger inte att hotet är överhängande, nej, men ett angrepp kan
            inte uteslutas. Det är den stora skillnaden. Om ett angrepp inte
            kan uteslutas kan man inte bortse från det. Det vore ett svek
            mot svenska folket att inte ha beredskap för det. Då är frågan:
            Hur tänker Vänsterpartiet? Hur ska det gå ihop? Vem är det, Stig
            Henriksson, som ska ställa upp för Sverige om vi blir angripna?
            Om vi klarar oss några dagar, vem ska då komma och hjälpa oss,
            Stig Henriksson?
          </note>
          <note type="speaker">
            Anf. 29 STIG HENRIKSSON (V) replik:
          </note>
          <note>
            Herr talman! Nej, ingenting kan uteslutas, men det betyder inte
            att man kan planera och dimensionera för allt tänkbart. Den solidaritetsförklaring
            som Mikael Oscarsson vill ha innebär att vi för första gången
            sedan stormaktstiden ska börja skicka trupper över Östersjön.
            Ursäkta mig, men det är rena drömmerier.
          </note>
          <note>
            Finland, däremot, är väldigt tydligt på den punkten. Man säger:
            Det är klart att om Baltikum blir attackerat ska vi hjälpa dem
            på olika sätt – man har inte gått in på filtnivån riktigt – men
            någon militär hjälp kan vi inte avvara. Vi har själva en lång
            gräns och få invånare.
          </note>
          <note>
            Det tycker jag att Sverige också ska vara tydlig t med. Allt
            annat är illusioner som i värsta fall kan vara farliga.
          </note>
          <note>
            Mikael Oscarsson svarade inte på min fråga, men jag tolkar det
            som att det är det scenariot som han ser framför sig. Men Bringéus
            säger att det är högst osannolikt att Baltikum skulle bli attackerat
            och att vi då skulle skicka dit militär trupp och förklara Ryssland
            krig. Jag tycker att det är en äventyrspolitik av stora mått.
          </note>
          <note>
            Det lustiga är ju att i princip alla Sveriges försvarsproblem
            löses när vi går med i Nato och fördubblar försvarsanslagen enligt
            Natos rekommendationer. A lla baltiska länder är medlemmar i Nato.
            Men det räcker inte om inte också Sverige galopperar över Östersjön
            och ställer upp. Jag får inte den logiken att gå ihop, måste jag
            erkänna.
          </note>
          <note>
            Mitt alternativ är inte att vi ens fördubblar militäranslagen
            så att vi kommer upp till en två tiondelar av Rysslands militäranslag
            och en liten bråkdel av USA:s militäranslag, utan mitt alternativ
            är att vi satsar på säkerhetspolitik, det som traditionellt har
            varit den svenska linjen, inte att vi bygger säkerhet tillsammans
            med Nato. Vi ska bygga gemensam säkerhet för nedrustning, för
            avspänning, och det gäller inte minst kärnvapennedrustning. Det
            är med dessa åtgärder och med diplomati, myndighetskontakter och
            forskningssamarbete som vi bygger säkerhet tillsammans.
          </note>
          <note type="speaker">
            Anf. 30 MIKAEL OSCARSSON (KD) replik:
          </note>
          <note>
            Herr talman! Som ni vill att andra ska göra mot er ska ni göra
            mot dem. Det är en regel som är väldigt användbar här i livet.
          </note>
          <note>
            Vad skulle hända om det värsta inträffade att Sverige blev angripet
            ? H ar Stig Henriksson ens tänkt den tanken? Vad är det för hjälp
            som vi i så fall skulle behöva? Är det att våra grannländer säger
            att situationen är intressant och att man får fundera på vad man
            ska göra? Nej, det är inte så. Det handlar om att vi har antagit
            en solidaritetsförklaring därför att vi vill tala om att vi inte
            kommer att vara neutrala. Den tiden är passé då Sverige var neutralt.
            Vi kommer att ta ställning, och vi kommer att göra skillnad.
          </note>
          <note>
            För detta finns det en väldigt stor majoritet i Sveriges riksdag.
            Det är viktigt att det kommer fram att det här finns en stor skillnad
            där , oväntat nog , SD och Vänsterpartiet krokar arm.
          </note>
          <note>
            Det är nog väldigt farligt. Om någonting skulle hända kommer
            det att få konsekvenser. Om vi agerar på ett sätt är det klart
            att andra säger att det får konsekvenser för den hjälp som de
            kan tänka sig att ge. Det är ju detta som Nato ytterst handlar
            om. Kristdemokraterna och större delen av svenska folket tänker
            då att det är bättre att förbereda sig med sina vänner medan tid
            är och att samöva än att improvisera. Det är det som är själva
            essensen av Krister Bringéus utredning, att ett svenskt medlemskap
            i Nato skulle vara konfliktavhållande. Det har en svensk statlig
            utredning kommit fram till.
          </note>
          <note>
            Jag förstår att Stig Henriksson har läst utredningen, men läs
            den en gång till med andra glasögon!
          </note>
          <note type="speaker">
            Anf. 31 MATTIAS OTTOSSON (S):
          </note>
          <note>
            Herr talman! Den 16 juni 2015 träffades vi här i kammaren, och
            vi var då fem partier som ställde oss bakom det försvarsbeslut
            som vi nu arbetar efter. Det var ett tydligt försvarsbeslut i
            vilket vi sa att förmågan i de svenska krigsförbanden ska höjas
            och att totalförsvarets samlade förmåga ska säkerställas.
          </note>
          <note>
            Det var inte bara detta vi talade om, utan vi fortsatte också
            med den linje som har legat fast ett tag: Vi ska satsa på svenskt
            stridsflyg och svensk undervattensförmåga, och detta ska ha en
            särställning i det svenska försvaret. Vi har ett samarbete mellan
            Försvarsmakten, Försvarets materielverk och industrin för att
            lyckas med detta.
          </note>
          <note>
            Under resans gång har saker kommit till. Beslut om värnplikt
            är nu på väg för att stärka försvarsbeslutet och för att lyckas
            med personalförsörjningen på ett bättre sätt. Vi har i det svenska
            försvaret aktiverat kustrobot igen, och vi har tidigarelagt svensk
            trupp på Gotland. Det är tydliga saker som har skett.
          </note>
          <note>
            Det jag tycker är viktigt med detta är att 70 procent av kammarens
            ledamöter ställde sig bakom beslutet, vilket innebär en förändring
            av svensk försvarspolitik. Det här är egentligen första gången
            sedan kalla kriget och efter kalla krigets slut som vi vänder
            kurvan i Sverige när det gäller att satsa på försvaret. Detta
            är ändå en milstolpe, om än liten.
          </note>
          <note>
            Allt detta är bra, för grunden ligger alltid i det svenska försvaret,
            hur vi rustar upp det och hur vi gör. Men det är klart att fred
            och frihet byggs tillsammans med andra. Sverige ligger vid Östersjön,
            och det som sker runt Östersjön är viktigt för oss. Vi har ett
            nära samarbete med grannländerna, naturligtvis med Finland men
            också med övriga nordiska och baltiska stater och våra grannar.
          </note>
          <note>
            Vi finns dessutom i en västerländsk gemenskap. USA är ett viktigt
            land för oss att samarbeta med. Vi är medlemmar i Europeiska unionen
            och i Förenta nationerna, och det är organisationer som vi finns
            och arbetar i. Förutom grannländerna, inklusive samverkan med
            Finland, och USA, EU och FN, är naturligtvis Nato också en organisation
            som vi kan samarbeta med.
          </note>
          <note>
            Vi har här i kammaren fattat beslut om värdlandsavtal för att
            kunna öva tillsammans med dessa länder. Från socialdemokratiskt
            håll har vi emellertid sagt att medlemskap inte är aktuellt. Vi
            står fast vid detta beslut, men vi ser gärna ett samarbete med
            organisationen och framför allt med olika länder. Vår grund har
            vi dock i det svenska försvarsbeslutet.
          </note>
          <note>
            Herr talman! Försvaret och den militära förmågan är viktiga,
            men civilförsvaret och totalförsvaret är naturligtvis också viktiga
            för att underlätta och möjliggöra de militära uppgifterna. Med
            civilförsvaret förstärker vi försvarsförmågan, vi värnar civilbefolkningen
            och vi kan stärka viktiga samhällsfunktioner. Det kan handla om
            sjukvård, el, telekommunikation eller polis. Allt detta är naturligtvis
            viktiga saker, och det gläder mig att Försvarsmakten och Myndigheten
            för samhällsskydd och beredskap, MSB, nu arbetar med det här.
            Jag tror att vi kommer att behöva lägga mer resurser här.
          </note>
          <note>
            Jag är också glad över att utredningen Logistik för högre försvarsberedskap
            har kommit. I den har man tittat på försvarslogistiken och sett
            att det finns problem med hur fördelningen har skett. Jag välkomnar
            utredningens förslag om att logistik och underhåll på ett tydligare
            sätt överförs till Försvarsmakten och att FMV ansvarar mer för
            investeringar och utveckling. Det är naturligtvis viktigt att
            denna samverkan fungerar så att projekt inte fördyras. Kortsiktiga
            investeringsbeslut kan få kostnader för Försvarsmakten på lång
            sikt. Men detta är ändå ett steg i rätt riktning.
          </note>
          <note>
            Herr talman! Jag vill återgå till frågan om civilförsvar och
            tala lite om psykologiskt försvar. I dagarna och under de senaste
            veckorna har vi talat mycket om påverkanskampanjer, cyberattacker
            etcetera. Den senaste tiden har det varit aktuellt när det gäller
            påverkan på det amerikanska presidentvalet och vad som har skett
            de senaste dagarna avseende den tillträdande presidenten.
          </note>
          <note>
            Detta är inget som inte drabbar Sverige. Vi ser ett stort antal
            sådana attacker. Försvarets radioanstalt har redovisat att ett
            ganska stort antal attacker sker gentemot Sverige. Det kan handla
            om det vi kallar troll i sociala medier, men det sker också attacker
            mot etablerade medier där falska nyheter sprids.
          </note>
          <note>
            Vi ser att de som ligger bakom detta blir alltmer uthålliga.
            De riktar sig mycket mot segregerade grupper eller grupper i utkanten
            av samhället, framför allt på den politiska skalans höger- och
            vänsterkant. Ska man vara självkritisk, vilket jag tycker att
            man alltid ska vara, kanske svenska myndigheter har varit lite
            naiva i dessa frågor. Vi har varit oskyddade och inte riktigt
            förberedda.
          </note>
          <note>
            Det är viktigt att fundera på hur detta kan mötas och hur man
            ska kunna identifiera vad som sker. Det här kanske inte bara är
            myndigheternas an ­ svar. Vi som befolkning och som medborgare
            i samhället behöver fundera på källkritik och om en viss nyhet
            verkligen kan stämma. Detta är ett egen ­ ansvar.
          </note>
          <note>
            Det som skiljer oss i den västerländska världen från andra delar
            av världen med mer auktoritära styren är våra fria och oberoende
            medier. Dessa har en viktig roll i detta. De pressas självfallet
            av att kostnader ska minskas, att redaktionerna är mindre och
            att nyheterna ska ut snabbt. Detta gör säkert att saker ibland
            slinker igenom.
          </note>
          <note>
            Allt det här bygger på att samhället har en stabil infrastruktur
            där detta kan fungera. Det är bra att vi arbetar med frågorna,
            och det gläder mig att medlemskapet i Stratcom gör att vi kan
            samarbeta med andra om detta.
          </note>
          <note>
            Säkerhetsläget runt Östersjön har försämrats. Ibland kan det
            låta som om det skedde i går, men det har skett under en längre
            period. Det händer såklart saker på olika delar av jordklotet
            men för oss har det som sker runt Östersjön naturligtvis påverkat
            oss mest. Det ska dock sägas att det inte bara handlar om Östersjön
            och Ryssland. Även problem i Mellanöstern – Syrien och Irak –
            och Nordafrika påverkar Europa på ett tydligt sätt. Det finns
            även en politisk oro i väst. Det kan till exempel handla om sammanhållningen
            i Europeiska unionen eller ledningen och administrationen i USA.
          </note>
          <note>
            Jag tycker att det är viktigt att tänka framåt. Det gläder mig
            att försvarsministern och regeringen har presenterat en ny försvarsberedning
            som nu kommer att börja arbeta. Den kommer att titta på totalförsvaret,
            Gotland, krigsorganisationen, en förstärkt underrättelseverksamhet,
            den svenska cyberförmågan och samverkan med Finland.
          </note>
          <note>
            Herr talman! Jag tror att svenska folket förväntar sig att vi
            i riksdagen tar säkerhets- och försvarspolitik på stort allvar.
            Breda överenskommelser bäddar för långsiktighet och stabilitet,
            vilket är viktigt för svensk säkerhets- och försvarspolitik. Jag
            ställer mig härmed bakom och yrkar bifall till utskottets förslag.
          </note>
          <note type="speaker">
            Anf. 32 ALLAN WIDMAN (L) replik:
          </note>
          <note>
            Herr talman! Mattias Ottosson menade att inriktningsbeslutet
            från 2015 har vänt kurvan för försvarsekonomin. Försvarsgrenscheferna
            har i Försvarets forum under hösten sagt att de fick ett tillskott
            på 10,2 miljarder men att de går in i perioden med ett underskott
            på 30 miljarder. Hur är det möjligt för Socialdemokraterna att
            hävda att kurvan har vänt? Detta är min första fråga.
          </note>
          <note>
            Mattias Ottosson säger dessutom att man har återupptagit kustrobot.
            Är kustrobot förbandssatt? Är de förband där kustroboten ingår
            bemannade? Har man utarbetat reglementen? Har man övat sina uppgifter?
            Och om man inte har gjort det, när avses detta vara färdigt? Det
            är ju först då, herr talman, som detta blir en del av det svenska
            militära försvarets förmåga.
          </note>
          <note>
            Försvarsuppgörelse – det är ett ord som jag ofta smakar på. Hade
            man sagt försvarsöverenskommelse hade väl det antytt en mycket
            stark sammanhållning, men att man har gjort en uppgörelse om försvaret
            känns nästan som motsatsen. Detta är ju emellertid numera ett
            vedertaget begrepp: försvarsuppgörelsen.
          </note>
          <note>
            Liberalerna har aldrig varit en del i försvarsuppgörelsen, men
            vi kan nu konstatera att även Centerpartiet, Moderaterna och Kristdemokraterna
            de senaste veckorna har sagt att man behöver förstärkningar under
            denna mandatperiod. Då blir min fråga: Menar Socialdemokraterna
            att det fortfarande finns en fungerande försvarsuppgörelse? Debatten
            här i talarstolen i dag har antytt allt annat än det.
          </note>
          <note type="speaker">
            Anf. 33 MATTIAS OTTOSSON (S) replik:
          </note>
          <note>
            Herr talman! Sverige är ju ett ganska litet land i Europa och
            världen, men vi har självklart rätt till vår alliansfrihet och
            vårt sätt att styra över vårt territorium. Det tycker jag är grunden,
            och det bygger naturligtvis på att vi samarbetar med andra länder
            – att vi bygger fred och frihet tillsammans med länder i vårt
            närområde eller länder som vi känner gemenskap och samhörighet
            med.
          </note>
          <note>
            Men jag tror också att det bygger på att vi inom landet, i de
            politiska partierna, kan samarbeta. Jag tror att försvars ‑ ,
            säkerhets- och utrikespolitik mår gott när ett litet land försöker
            hitta så mycket samarbete och samsyn som möjligt. Det handlar
            naturligtvis om att ge och ta; vi är olika länder.
          </note>
          <note>
            Jag är den förste att beklaga att Liberalerna inte är med i detta
            samarbete. Jag tror att det skulle vara bra om ni fanns som en
            medspelare och medpart i det hela, för ni har kloka synpunkter
            och kan tillföra saker. För oss andra partier handlar det naturligtvis
            om att ge och ta i en sådan diskussion.
          </note>
          <note>
            Det beslut som vi nu har tagit innebär ju att vi för första gången
            försöker vända kurvan för svenskt försvar. Jag tror att jag tillhör
            den sista kullen som ryckte in och gjorde värnplikten i början
            av 1990-talet, när vi fortfarande satsade fullt ut. Sedan dess
            har det skett en nedmontering. Jag behöver inte kritisera mina
            föregångare för det, även om jag kanske inte tycker att man skulle
            ha gjort som man gjorde då. Så visst, det sker någonting nu som
            ett stort antal partier står bakom.
          </note>
          <note>
            Försvarsbeslutet ligger fast, men sedan har det också kommit
            till och vi har ställt upp på att vi ska sätta fart på kustroboten
            igen. Det tycker jag är bra.
          </note>
          <note>
            Ligger försvarsuppgörelsen fast? Ja, jag tycker att ganska många
            partier här i dag har vittnat om att man står bakom försvarsuppgörelsen.
            Det är inget parti som har sagt nej.
          </note>
          <note type="speaker">
            Anf. 34 ALLAN WIDMAN (L) replik:
          </note>
          <note>
            Herr talman! Nu använder Mattias Ottosson uttrycket ”vi försöker
            vända kurvan”, och jag är beredd att gå med på att det kan vara
            en relevant beskrivning. Men ännu är inte kurvan vänd, och just
            nu arbetar Försvarsmakten med sitt budgetunderlag för 2018. Jag
            har en mycket stark misstanke om att det budgetunderlaget kommer
            att utvisa att man på ett antal punkter inte med den ekonomin
            kan fullgöra de åtaganden som gjordes i inriktningsbeslutet.
          </note>
          <note>
            Jag bedömer att de tre allianspartier som ingick i försvarsuppgörelsen
            under det här året och förmodligen redan i vårpropositionen kommer
            att anvisa nya medel till Försvarsmakten och försvarsbudgeten.
            Om vi då fortfarande har en försvarsuppgörelse avgörs väl av huruvida
            Socialdemokraterna är beredda att göra detsamma.
          </note>
          <note>
            Sedan är jag lite konsternerad över Mattias Ottossons replik
            om att Sverige har rätt att få vara alliansfritt. Ja, man har
            naturligtvis rätt att vara alliansfri även om det är mycket svårt
            och kräver mycket mer av de länder som inte väljer att även i
            händelse av krig samarbeta med andra.
          </note>
          <note>
            Men det är min bedömning att Sverige har navigerat in i ett säkerhetspolitiskt
            ingenmansland med den nya regeringen, där vi å ena sidan avvisar
            Natomedlemskap på alla upptänkliga sätt och å andra sidan måste
            förstå att det mycket nära samarbete vi har med Nato – Host Nation
            Support, att vi är gold-plated partner, att vi övar tillsammans
            och så vidare – påverkar omvärldens syn på vår alliansfrihet.
            Och jag tror inte för ett ögonblick, herr talman, att svensk alliansfrihet
            har någon trovärdighet i Rysslands ögon. Så vi har varken försvarsgarantier
            eller trovärdig alliansfrihet.
          </note>
          <note type="speaker">
            Anf. 35 MATTIAS OTTOSSON (S) replik:
          </note>
          <note>
            Herr talman! Det är klart att omvärlden hela tiden förändras,
            och det måste man som regering och beslutsfattare alltid ta ställning
            till. Om nya problem och förutsättningar uppstår är det klart
            att nya medel kanske måste tillskjutas till försvaret. Det tror
            jag att den socialdemokratiska och miljöpartistiska regeringen
            har varit ganska tydlig med: Man är beredd att pröva och diskutera
            den frågan. Försvarsministern har varit väldigt tydlig med att
            dörren står öppen; man är beredd att diskutera.
          </note>
          <note>
            Jag vet inte om omvärlden tvivlar på att vi är alliansfria. Vi
            har varit det under lång tid, och en stor majoritet av riksdagens
            partier har stått bakom det. Att vi däremot ingår i en västerländsk
            gemenskap och samarbetar i Europeiska unionen tycker jag är en
            självklarhet, liksom att vi inte har några planer på att bli medlemmar
            i Ryssland, om det skulle vara det som var tanken. Det är inte
            aktuellt!
          </note>
          <note>
            Men rätten att ändå få föra en politik där vi är alliansfria
            men samarbetar med dem vi vill tycker jag är ganska självklar.
            Jag känner också ett stort stöd från svenska folket i den frågan:
            Det är den linjen vi ska driva.
          </note>
          <note type="speaker">
            Anf. 36 ROGER RICHTOFF (SD) replik:
          </note>
          <note>
            Herr talman! Jag har en fråga till Mattias Ottosson. Det gäller
            övnings- och skjutfält och flygbaser som tillhör det gamla Bas
            90-systemet. Jag har tagit upp det här, och flera andra har också
            berört det i försvarsutskottet. I dag pågår fortfarande en avveckling
            och en utförsäljning av flygbaser. Detta borde vi, enligt vårt
            sätt att se det, sätta stopp för, och det borde ske nu. Sedan
            får vi titta på vilka övnings- och skjutfält och vilka flygbaser
            vi behöver för framtiden.
          </note>
          <note>
            Det är jätteviktigt att vi så fort som möjligt gör detta, för
            kommunerna behöver också signaler. Den avvecklingsiver som har
            genomsyrat landet tidigare har för kommunernas del inneburit att
            Fortifikationsverket avvecklat baserna, som går till försäljning,
            och till viss del bygger man på övnings- och skjutfälten, eller
            planerar att bygga. Man får dock ingen tydlig signal från regeringen.
            Jag har flera exempel på detta, om någon skulle betvivla det jag
            säger.
          </note>
          <note>
            Min konkreta fråga är därför: Är Socialdemokraterna och regeringen
            beredda att ta tag i detta omedelbart, så att vi har tid att sätta
            oss ned och gå igenom vad vi behöver för framtiden, när det civila
            försvaret ska återtas? Vad behöver vi för flygbaser för att inte
            tappa dessa delar? Det finns goda möjligheter att agera snabbt.
            Det blir inte helt rätt, men det blir betydligt bättre än om tiden
            får gå. Hur ser ni på detta?
          </note>
          <note type="speaker">
            Anf. 37 MATTIAS OTTOSSON (S) replik:
          </note>
          <note>
            Herr talman! I och med det nya försvarsbeslutet gör vi en satsning
            på Försvarsmakten. Vi försöker vända kurvan och rusta upp det
            svenska försvaret, och det är klart att vi har väldigt mycket
            fokus på hur vi ska lösa bemanningen; det är därför vi pratar
            om värnplikt. Materielfrågorna är naturligtvis väldigt viktiga
            – att man har rätt utrustning och att den är modern.
          </note>
          <note>
            Jag tycker att Roger Richtoff har en poäng här: Det handlar naturligtvis
            om att lösa förmågan att öva på våra skjutfält. Våra flygbaser
            är viktiga, men där kanske det är lite annorlunda eftersom vi
            har utvecklat ett stridsflygssystem som ska vara mobilt och gör
            att man kan landa både här och där.
          </note>
          <note>
            Men när det gäller skjutfälten är det naturligtvis mycket svårt.
            J ag vet hur det i dagsl äget är att öppna nya skjutfält, med
            miljöprövningar och sådana sake r . Som gammalt kommunalråd känner
            jag också igen frustra ­ tionen när man inte får några besked.
          </note>
          <note>
            Jag är ganska övertygad om att Försvarsmakten ihop med Fortifika
            ­ tionsverket funderar på de här frågorna. Det är klart att ökad
            dimension på det svenska försvaret gör att vi behöver fler övningsytor.
            Då är det klart att de inte ska stängas. I den frågan har jag
            samma uppfattning och tycker att det är en viktig fråga.
          </note>
          <note type="speaker">
            Anf. 38 ROGER RICHTOFF (SD) replik:
          </note>
          <note>
            Herr talman! När det gäller frågeställningen förstår jag att
            Mattias Ottosson inte här direkt kan stå och säga hur vi ska göra.
            Men det handlar om att ta med sig ett budskap tillbaka. Jag vill
            betona att det är bråttom. Det är den signalen jag tycker att
            Mattias Ottosson har kommenterat. Det är bråttom. Ibland måste
            man agera snabbt, och jag hoppas att ni gör det, så att vi inte
            om fyra fem månader sitter och säger: Fan också, nu missade vi
            detta! Då blir man kanske tvungen att köpa tillbaka delar av detta.
            Jag hoppas verkligen att ni tar tag i detta. Jag tror också att
            vi har en försvarsminister som skulle vara väl värd att ta in
            i detta sammanhang.
          </note>
          <note>
            En annan sak som jag vill ta upp är Natofrågan, som vi ofta glider
            in på. Där har vi samma syn, liksom Vänsterpartiet. Jag har inga
            problem med att vi har samsyn här. Vi står långt ifrån varandra
            i andra frågor. Vissa har problem med att vi tycker lika – vi
            kanske inte har riktigt samma utgångsläge, men vi hamnar i ungefär
            samma slutsatser. Om Vänsterpartiet är med, vad spelar det för
            roll? Nu tycker vi att regeringen har en bra försvarspolitik.
            Vi har en försvarsminister som är duktig och försöker driva de
            här frågorna. Så är det ju. Han väcker respekt överallt.
          </note>
          <note>
            Alliansfriheten är bra. Jag tror att vi kan utveckla den. Vi
            har också en plats i säkerhetsrådet. Jag tror att vi kan vara
            en medlande länk. Jag tror att det säkerhetspolitiskt även är
            väldigt viktigt att man pratar med sina grannar. Skapa inte fiender,
            utan prata med grannarna som en alliansfri nation, som Finland
            gör! Det är inte fel. Det handlar inte om att vara undfallande
            utan om att visa tydlighet. Prata med grannarna inom ramen för
            alliansfriheten!
          </note>
          <note>
            (ANDRE VICE TALMANNEN: Jag får be ledamoten att tänka på att
            använda vårdat språk och undvika svordomar i talarstolen.)
          </note>
          <note type="speaker">
            Anf. 39 MATTIAS OTTOSSON (S) replik:
          </note>
          <note>
            Herr talman! När det gäller övningsverksamheten tycker jag precis
            som Roger Richtoff att det är viktigt att det svenska försvaret
            har övningsverksamhet och övningsområden nu när vi utökar det.
            Jag ser att samarbeten mellan partier är bra, men det gäller då
            också att samarbeta om hur man finansierar verksamheten. Socialdemokrater
            och sverigedemokrater skiljer sig nog ganska radikalt åt när det
            gäller finansieringen av en utbyggnad av svenskt försvar. Det
            sätter naturligtvis käppar i hjulet. Det är inte aktuellt med
            några samarbeten.
          </note>
          <note type="speaker">
            Anf. 40 STIG HENRIKSSON (V) replik:
          </note>
          <note>
            Herr talman! Mattias Ottosson är glad över många saker. Det tillhör
            kanske både hans lynne och den roll han har som regeringsföreträdare.
            Jag vill inte grumla glädjen men ifrågasätta den just när det
            gäller Nato Stratcom.
          </note>
          <note>
            Jag ska inte upprepa allt jag sa tidigare om Nato Stratcom. Men
            låt mig återigen citera lite ur de mål som man kan ta del av på
            deras hemsida: Stratcoms civila kommunikation och uppsökande insatser
            ansvarar för att främja medvetenheten om och bygga förståelse
            och stöd för Natos politik, operationer och verksamhet. Militärt
            ska man främja Natos militära syften och mål till målgrupper för
            att öka medvetenheten och förståelsen för militära aspekter av
            alliansen.
          </note>
          <note>
            Vad gäller informationsoperationer ska man samordna militära
            informationsaktiviteter för att skapa önskad effekt på viljan,
            förståelsen och förmågan att stödja alliansens verksamhet, uppdrag
            och mål. Psykologiskt ska man använda metoder, kommunikation och
            andra medel för att påverka föreställningar, attityder och beteenden
            som påverkar uppnåendet av politiska och militära mål.
          </note>
          <note>
            Med anledning av vad jag tidigare relaterade om Natos militära
            mål och hur det har gått i Libyen och Irak, där man med lögnen
            som vapen har bedrivit och startat krig, är det verkligen socialdemokratisk
            politik att vi ska engagera oss i Stratcom? Skaver det inte lite,
            med något litet sorgestygn, hos den annars så glade Mattias Ottosson,
            när vi nu faktiskt är medlemmar i Nato Stratcom?
          </note>
          <note type="speaker">
            Anf. 41 MATTIAS OTTOSSON (S) replik:
          </note>
          <note>
            Herr talman! Jag hoppas att Stig Henriksson delar min uppfattning
            om att de påverkanskampanjer och cyberattacker som just nu sker
            är ett problem och att det skapar problem för samhället. Det är
            en internationell verksamhet; det är inget som bara sker inom
            Sveriges gränser, utan det far mellan länder snabbare än ljuset,
            höll jag på att säga. Det kan vara såväl stater och organisationer
            som privatpersoner som är inblandade i det.
          </note>
          <note>
            Man måste motverka detta på något sätt, och vi måste samarbeta
            med andra länder på ett klokt sätt. Då tycker jag att Nato Stratcom
            är en bra organisation. De medlemsländer som finns där är de baltiska
            staterna och de västeuropeiska länderna – Tyskland, Centraleuropa
            och så vidare. Det är sådana länder som vi har gemenskap med och
            samarbetar med.
          </note>
          <note>
            Det som är gemensamt för oss och kanske är ett slags värdegrund
            är att vi har fria och oberoende medier, att vi har ett rättssystem
            som fungerar och att vi är demokratier. För mig är det väldigt
            grundläggande socialdemokratiska värden, och då är det ganska
            självklart att vi kan ha ett samarbete för att motverka denna
            illegala verksamhet som skapar problem för oss.
          </note>
          <note type="speaker">
            Anf. 42 STIG HENRIKSSON (V) replik:
          </note>
          <note>
            Herr talman! Ja, påverkansoperationer är ett problem, men vi
            är inte så naiva att vi tror att de enbart kommer från ett håll.
            Vi ser att flera krig under de senaste decennierna har startats
            på grund av påverkansopera ­ tioner och rena lögner, vilket har
            avslöjats i efterhand. De har skördat hundratusentals dödsoffer.
          </note>
          <note>
            Ja, det kan vara bra att samarbeta om det ger något. Men det
            ska bygga på akademisk excellens, och ingenting Nato Stratcom
            hittills har producerat har tytt det minsta på akademisk excellens.
            För samma pengar skulle vi säkert kunna få ut mer. Vi kanske inte
            ska anlita Utrikespolitiska institutet, som ju har gått ned sig
            lite i det här träsket, men det finns andra som kan stå till tjänst.
          </note>
          <note>
            Men att samarbeta med Nato för att motverka desinformation är
            verkligen att sätta bocken till örtagårdsmästare. Ni kan inte
            förneka att det var rena lögner som ledde till invasionen i Irak.
            Det var rena lögner som ledde till invasionen i Libyen, etcetera.
            Det är häpnadsväckande att detta är socialdemokratisk politik
            år 2016 och 2017!
          </note>
          <note>
            Man ska också i Nato Stratcom försvara de euroatlantiska värdena.
            Det låter ju fint. Vilka värden exakt delar vi med den näst största
            Natomedlemmen Turkiet och Erdoğan? Vilka delar vi med den tillträdande
            presidenten Donald Trump? Vilka delar vi med Polens premiärminister
            Szydło? Polen har ett antal regeringsledamöter som i många olika
            frågor uttalar sig på ett sätt som får Donald Trump att verka
            nyanserad, vilket säger en del. Vilka euroatlantiska värderingar
            delar vi med Orbán i Ungern? Han vill ju sikta på en illiberal
            demokrati, vad det nu ska betyda. Det kanske vore bra att klargöra
            detta. Några av dem är ju också medlemmar i Nato Stratcom. Dem
            ska vi dela värderingar och arbete med för att hjälpa Nato att
            uppnå sina politiska och militära mål. Vart är världen på väg?
          </note>
          <note type="speaker">
            Anf. 43 MATTIAS OTTOSSON (S) replik:
          </note>
          <note>
            Herr talman! Jag delar Stig Henrikssons uppfattning att problemen
            kommer från olika håll. Det kan vara från Ryssland, men det kan
            också vara många västerländska länder och organisationer som ligger
            bakom påverkanskampanjer. Det som i grund och botten är viktigt
            är att vi bygger upp vår egen svenska förmåga.
          </note>
          <note>
            FRA är en verksamhet som är kunnig och duktig på detta område.
            Det går att stärka den verksamheten men också att stärka den civila
            beredskapen. Jag tror att det är grunden. Men i nästa steg ska
            vi också samarbeta med andra länder och byta information med varandra.
          </note>
          <note>
            Det är klart att vi ska ha en egen underrättelseverksamhet och
            ett eget skyddssystem. Det gör också att vi ibland fattar andra
            beslut. Vi var ju inte en del i Irakkriget, utan vi gjorde en
            egen svensk bedömning i det fallet. Det visar, tycker jag, att
            det fungerar.
          </note>
          <note>
            För mig är det inte främmande att vi samarbetar med länder som
            tror på fria och oberoende medier, på rättssamhället och på demokratin.
            Det tycker jag är ganska självklart. Men vi socialdemokrater säger
            nej till ett Natomedlemskap – det beror på många saker. Och vi
            vet att Turkiet är ett land med ett auktoritärt styre, som är
            på väg åt helt fel håll. Det är klart att vi inte ser att vi vill
            ha något närmare samarbete med dem .
          </note>
          <note type="speaker">
            Anf. 44 DANIEL BÄCKSTRÖM (C) replik:
          </note>
          <note>
            Herr talman! Mattias Ottosson lyfter många perspektiv som är
            kopplade till vår gemensamma överenskommelse, som ligger till
            grund för Försvarsmaktens pågående arbete. Det handlar också om
            förutsättningarna inför kommande försvarsberedning.
          </note>
          <note>
            Vi i Centerpartiet är måna om att det får vara ett viktigt avstamp
            framåt och att vi kan fortsätta att utveckla vår försvarsförmåga
            och också ha en bred samsyn kring de här frågorna på kort sikt
            och även på längre sikt. Samtidigt har vi en utgångspunkt i de
            bilder och omständigheter som vi lever med dagligen. Det kräver
            ett perspektiv i ledarskapet där man är beredd att göra ytterligare
            bedömningar och insatser och också att fatta kompletterande beslut
            för att säkerställa att vi har en tillräckligt god förmåga som
            möter utvecklingen av omvärldens förmåga.
          </note>
          <note>
            Hur bedömer Mattias Ottosson att vår relativa försvarsförmåga
            ser ut, om man jämför med andra länder i vårt närområde? Är Socialdemokrater
            ­ na beredda att ge ett uppdrag till Försvarsmakten i närtid,
            alltså under de närmaste veckorna, för att få ett fördjupat analysarbete
            om vad som behöver göras utöver försvarsbeslutet? Det gäller förmågehöjande
            insatser i de olika områdena i militärmakten men också ytterligare
            pengar till Försvarsmakten.
          </note>
          <note type="speaker">
            Anf. 45 MATTIAS OTTOSSON (S) replik:
          </note>
          <note>
            Herr talman! Jag är fullt medveten om att vår försvarsförmåga
            inte är helt perfekt. Vi har rustat ned under en ganska lång period
            sedan kalla kriget. Jag tror att samtliga partier i riksdagen
            är medskyldiga till det. Det skedde under alliansregeringens åtta
            år, men det skedde också under de tidigare socialdemokratiska
            regeringarna. Detta gör att vi nu är i en uppförsbacke.
          </note>
          <note>
            Men då är jag väldigt glad åt att vi har kunnat hitta en så pass
            stor och bred uppgörelse tillsammans. Det handlar om hur vi ska
            stärka detta. Vi kan jobba tillsammans och höja förmågan i våra
            krigsförband. Vi har nu påbörjat arbetet med att få tillbaka trupp
            på Gotland, till exempel. Gripen E är på väg, och vi ska ha nya
            ubåtar. Det sker alltså väldigt mycket.
          </note>
          <note>
            Jag tror att detta måste fortsätta. Det är väl ingen högoddsare
            att jag säger att jag tror att försvaret i framtiden behöver ha
            mer resurser och att vi behöver tillföra mer resurser. Men jag
            tror också på att vi då kan göra det tillsammans med olika partier.
            Jag tror att det finns en framtid för den försvarsgrupp som vi
            har och att vi kan lösa det tillsammans.
          </note>
          <note>
            Men grunden för det är att vi har en nära dialog med Försvarsmakten.
            Vilka behov ser de att de har? Detta är någonting som ständigt
            pågår. Man utvärderar sin verksamhet och tittar framåt. Det är
            klart att en dialog med Försvarsmakten är oerhört viktig. Vilka
            behov ser de att det finns fram ­ över?
          </note>
          <note type="speaker">
            Anf. 46 DANIEL BÄCKSTRÖM (C) replik:
          </note>
          <note>
            Herr talman! Jag skulle vilja repetera frågan. Är Mattias Ottosson
            beredd att verka för att regeringen ska ge ett uppdrag till Försvarsmakten,
            kortsiktigt, för att få fram en kompletterande analys om vad som
            behöver göras ytterligare den här försvarsinriktningsperioden?
            Det undrar jag med tanke på det försämrade säkerhetsläget, som
            fortsätter att försämras. Inte minst har det försämrats avsevärt
            sedan Försvarsberedningen var klar med sitt arbete.
          </note>
          <note>
            Man kan lyssna på vad överbefälhavaren uttalar i olika sammanhang,
            bland annat i intervjuer. Han välkomnar den debatt som nu förs
            om ytterligare resurser till försvaret. Vi hade det uppe på Sälenkonferensen
            för någon vecka sedan, och det kommer säkert att återkomma vid
            fler tillfällen.
          </note>
          <note>
            Man ser ett gap mellan beställd förmåga och pengarna – hur långt
            det räcker. Vi är också medvetna om att det var mer som kunde
            göras när man förhandlade fram det beslut som ligger. Men nu behövs
            det ytterligare delar. Inte minst behöver man göra en analys.
          </note>
          <note>
            Samtidigt säger man tydligt från regeringens sida och från Socialdemokraterna
            att den alliansfria linjen ligger fast. Då uppstår en fråga. Om
            man inte är beredd att verka för ett svenskt Natomedlemskap och
            samtidigt inte på kort sikt är beredd att ytterligare förstärka
            med mer pengar till Försvarsmakten undrar jag: Hur ska man med
            ett ansvarsfullt ledarskap få helhetsbilden att gå ihop? Man kan
            inte vänta i fyra år tills nästa försvarsbeslut ska påbörjas utan
            att ha garantier för att vi klarar vår säkerhet om något oväntat
            skulle inträffa, med tanke på vårt strategiska läge.
          </note>
          <note type="speaker">
            Anf. 47 MATTIAS OTTOSSON (S) replik:
          </note>
          <note>
            Herr talman! Detta är naturligtvis svår materia. Det är alltid
            så när beslut fattas. Projekt kan försenas, och de kan tidigareläggas.
            Det går fram och tillbaka. Det måste man naturligtvis ta höjd
            för, och man måste ha en beredskap för att kunna möta det på olika
            sätt.
          </note>
          <note>
            Jag vet hur vi arbetar i utskottet. Vi har hela tiden en nära
            dialog med ÖB och Försvarsmakten för att få rapporter om hur läget
            ser ut. Den bedömningen gör Försvarsmakten egentligen dagligen.
            Skulle någonting inträffa som gör att vi måste lägga om någonting
            finns den möjligheten. Jag tycker att regeringen och försvarsministern
            har varit tydliga med att den öppenheten och den beredskapen finns.
            Det har ju skett saker sedan vi gjorde vår försvarsuppgörelse.
            Archerlösningen fanns där. Man tillförde mer resurser i det senaste
            budgetbeslutet, och det fanns en stor samsyn kring det. Beredskapen
            finns alltså, och jag tror att man kan hitta uppgörelser om någonting
            inträffar.
          </note>
          <note>
            Visst, säkerhetsläget runt omkring oss är speciellt. Jag vill
            inte säga att det förändrades dramatiskt i går eller i dag. Men
            det har försämrats under en längre tid, och det måste vi naturligtvis
            ta hänsyn till.
          </note>
          <note>
            Jag återkommer egentligen till samma argumentation när det gäller
            Nato. För oss är det viktigt att ha vår alliansfrihet och att
            vi samarbetar med andra länder, i första hand Finland och de andra
            nordiska länderna. Det handlar också om att ha ett samarbete med
            organisationen Nato, men det innefattar inte ett medlemskap. Det
            är klart att vi finns i den familjen och i den verkligheten med
            de länderna. Det handlar om att ha ett samarbete. Men när det
            gäller ett medlemskap har vi ytterst en möjlighet att själva styra.
          </note>
          <note type="speaker">
            Anf. 48 JAN R ANDERSSON (M) replik:
          </note>
          <note>
            Herr talman! Mattias Ottosson sa i debatten att våra väljare
            förväntar sig att vi tar försvars- och säkerhetspolitiken på allvar.
            Jag kan inte annat än instämma i det. Men man kan också konstatera
            att det i riksdagen finns olika vägval trots att det finns samarbeten
            och överenskommelser. Det finns vägval som gör att vi kanske skiljer
            oss från varandra. Vi vill stärka Försvarsmakten ekonomiskt. Vi
            får väl se om Socialdemokraterna och Miljöpartiet vill följa med
            i den riktningen; det får bli en kommande diskussion. Men vi har
            också en annan uppfattning när det gäller samarbete. Vi tror att
            bilateralt samarbete är bra. Socialdemokraterna har mer riktat
            in sig på samarbete med enskilda länder. Exempelvis USA är en
            sådan nation som Sverige har ett samarbete med.
          </note>
          <note>
            Som jag sa i mitt anförande kan man i ljuset av det amerikanska
            valet också fundera på det Joe Biden lovade när han var i Sverige.
            Han uttalade då, i den meningen, att den svenska nationen är okränkbar.
            Då kan man fråga sig vilket avseende Socialdemokraterna fäster
            vid detta uttalande, eftersom man har sagt nej till multilaterala
            samarbeten i form av Nato men i stor utsträckning binder sig vid
            enskilda samarbeten framför allt med USA, som är en stor spelare
            i världen och den största när det gäller militären. Är det fortfarande
            lika aktuellt att lita på att USA kommer att hjälpa till vid en
            eventuell konflikt? När det nu är en ny president som ska styra
            USA ska man också veta vi inte är ett Natoland, så det finns inga
            förpliktelser gentemot USA.
          </note>
          <note>
            Min fråga till Mattias Ottosson är därför: Vilken vikt lägger
            ni vid det uttalande som USA:s vicepresident gjorde tidigare?
          </note>
          <note type="speaker">
            Anf. 49 MATTIAS OTTOSSON (S) replik:
          </note>
          <note>
            Herr talman! När det gäller finansiering och stödet till Försvarsmakten
            är socialdemokratins dörr öppen för samtal och diskussioner, och
            vi hoppas att vi kan hitta breda överenskommelser som är bra för
            Försvarsmakten och svensk säkerhet.
          </note>
          <note>
            Vi har ju ett antal bilaterala samarbeten med olika länder i
            försvarsfrågan, och det är klart att man inte ska underskatta
            USA:s betydelse i det. Det är en stormakt som har en stor militär
            förmåga, det är självklart, och som i alla andra demokratiska
            länder har man val och man byter ledning. Jag är väl inte i något
            fall någon anhängare till tillträdande president Trump. Han har
            ju gjort en hel del uttalanden åt både det ena och det andra hållet
            som man nästan har svårt att ta på allvar, men det kanske man
            ska göra.
          </note>
          <note>
            Jag tror att det är viktigt att komma ihåg att USA är en stat
            som har ingått avtal, och så länge de inte har förändrat de avtal
            som de har med Sverige så tycker jag att man nog får ta detta
            den dag det görs en förändring och fundera på det då.
          </note>
          <note>
            Det finns en del andra saker som jag är orolig för och som jag
            tycker att man ska fundera över, och det är den förändring som
            har skett i Europa och EU i och med Storbritanniens brexitomröstning
            och att man nu vill lämna EU. Oberoende av vem som har varit president
            i USA har de markerat att Europa måste ta en större del av finansieringen
            av försvaret av Europa.
          </note>
          <note>
            Storbritannien är kanske den starkaste militära nationen i Europa
            och naturligtvis med i Nato. Om Storbritannien lämnar EU kanske
            vi för den svenska säkerheten även ska fundera lite på hur samarbetena
            med Storbritannien ser ut.
          </note>
          <note type="speaker">
            Anf. 50 JAN R ANDERSSON (M) replik:
          </note>
          <note>
            Herr talman! Detta tog jag också upp i mitt anförande, liksom
            att det finns en möjlighet att faktiskt bidra till ett brittisklett
            samarbete med många av våra grannländer. Jag hoppas att vi kan
            öppna upp även för det, för jag tror att det skulle vara viktigt
            både för vår förmåga och för beredskapen i vår nära omvärld.
          </note>
          <note>
            När jag nu har Mattias Ottosson måste jag ändå ställa ännu en
            fråga. Socialdemokraterna har ju en tradition av att vilja delta
            i multilaterala samarbeten, men just när det kommer till Nato
            säger man principfast nej. Socialdemokraterna har dock varit drivande
            och är positiva både till värdlandsavtalet och till Nato Stratcom,
            och vi övar kontinuerligt med Nato ­ trupper och Natoländer. Där
            är vi med.
          </note>
          <note>
            Det var en tidigare finsk försvarsminister som beskrev Finland,
            som har en situation liknande Sveriges när det gäller relationen
            till Nato, och sa att ett medlemskap i Nato innebär ungefär samma
            dramatik som när en tax sätter sig – det vill säga en väldigt
            liten rörelse. Vi är i princip helt inkluderade, och vi ingår
            redan i den sfär av länder som har denna värdegemenskap, och därför
            är rörelsen att ha ett fullt medlemskap med de garantier som det
            ger väldigt liten. Det skulle också, vilket har konstaterats av
            regeringens egna utredare, bidra till ökad säkerhet såväl i Sverige
            som i vår omvärld och i Östersjöområdet.
          </note>
          <note>
            Min fråga till Ottosson blir därför: Vad skulle Nato behöva förändra
            för att ett medlemskap skulle kunna vara aktuellt för Socialdemokraterna?
          </note>
          <note type="speaker">
            Anf. 51 MATTIAS OTTOSSON (S) replik:
          </note>
          <note>
            Herr talman! Jag tror att det allra viktigaste är att vi fokuserar
            på att bygga upp den svenska försvarsförmågan så att det svenska
            försvaret har kapacitet att trygga våra gränser och vårt territorium.
            Det är nummer ett.
          </note>
          <note>
            Sedan tycker jag att vi ska ha samarbeten, och jag har varit
            väldigt tydlig gällande att man inte bygger fred och frihet ensam,
            utan det är något man gör tillsammans. Då är nog prioritet ett
            för mig ett samarbete med Finland, eftersom Finland också är ett
            land som står utanför Nato och som ligger vid Östersjön.
          </note>
          <note>
            Jag tror att det är viktigt att komma ihåg att vi kan samarbeta
            med länder som finns i vår omgivning, men i grund och botten handlar
            det om att stärka vårt eget försvar. Det kommer ingen annan att
            göra åt oss även om man ibland kan få den uppfattningen.
          </note>
          <note>
            Sedan ska man komma ihåg, och där har Jan R Andersson och jag
            sam ­ ma uppfattning, att vi finns i en gemenskap. Våra grannländer
            på den andra sidan, alltså Danmark och Norge, är medlemmar i Nato,
            och det är klart att vi inte kan förhålla oss helt neutrala om
            de skulle bli indragna i några konflikter. Det visar historien
            att vi heller inte har gjort. Det är länder som i hygglig närtid
            har varit ockuperade och i krig, och då har vi från svensk sida
            stöttat och hjälpt till.
          </note>
          <note>
            Det finns ingen konflikt i det, men däremot tycker jag inte att
            vi ska vara medlemmar i Nato. Vi kan ha de här viktiga bilaterala
            samarbetena, och det som är viktigast är att vi bygger upp den
            svenska försvarsförmågan, för det kommer ingen annan att göra
            åt oss. Det kommer inte Finland att göra, det kommer inte Nato
            att göra och det kommer inte USA att göra, utan det måste vi göra
            själva.
          </note>
          <note type="speaker">
            Anf. 52 MIKAEL OSCARSSON (KD) replik:
          </note>
          <note>
            Herr talman! I mitt anförande var jag inne på att verkligheten
            har sprungit ifatt försvarsuppgörelsen och att vi behöver anslå
            mer pengar och uppdatera försvarsuppgörelsen både i år och kommande
            år för att kunna svara upp emot de akuta behov som finns. Då nämnde
            jag särskilt materiel, ammunition och övningar.
          </note>
          <note>
            Min fråga blir: Är Mattias Ottossons parti, Socialdemokraterna,
            beredda att göra en sådan uppdatering och skjuta till de miljardbelopp
            som kommer att krävas i år och kommande år för att kunna öka försvarsförmågan
            och svara upp emot de behov som finns?
          </note>
          <note>
            Den andra frågan gäller Nato. Under kalla kriget hade vi en doktrin
            som sa att vi är alliansfria i fred syftande till neutralitet
            i krig. Nu är det väldigt länge sedan, och i samband med att vi
            gick med i EU kapade vi så att säga banden till tanken att vi
            någonsin skulle kunna vara neutrala igen.
          </note>
          <note>
            Min fråga blir: Om detta att alliansfriheten syftar till neutralitet
            inte längre finns kvar, vad är i så fall syftet med att Sverige
            ska vara alliansfritt?
          </note>
          <note type="speaker">
            Anf. 53 MATTIAS OTTOSSON (S) replik:
          </note>
          <note>
            Herr talman! När det gäller försvarsuppgörelsen och framtiden
            för den tror jag att det är en bra grund att stå på. Det är en
            omsvängning i svensk politik som behövs, och det verkar de flesta
            partier vara överens om i dagsläget, även de som inte är med i
            uppgörelsen.
          </note>
          <note>
            En av de stora utmaningarna i dagsläget är att det saknas kvinnor
            och män i Försvarsmakten. Alla platser fylls inte ut. Att det
            saknas människor är en av de viktigaste sakerna att komma till
            skott med.
          </note>
          <note>
            Men det finns också behov av materiel och utrustning. Det är
            naturligtvis behov och krav som vi måste fundera över. Sedan kan
            omvärlden förändras. Det kan gå fort eller det kan gå långsammare,
            men det måste vi hela tiden ha en bevakning på.
          </note>
          <note>
            Signalen från Socialdemokraterna och Miljöpartiet i regeringen
            är att dörren står öppen. Vi är beredda att föra den typen av
            samtal när behov uppstår. Om det ska vara en krona, två kronor
            eller hur många kronor det nu ska vara kan vi tala om. Dörren
            är öppen för att föra samtal så att vi kan ta oss vidare om något
            förändras. Den typen av beslut kan fattas hela tiden. Det fattas
            budgetbeslut varje år. Jag delar Oscarssons uppfattning att i
            framtiden kommer försvaret att behöva mer resurser. Jag kan i
            dag inte säga hur mycket, men jag tror att det är den utvecklingen
            vi ser.
          </note>
          <note type="speaker">
            Anf. 54 MIKAEL OSCARSSON (KD) replik:
          </note>
          <note>
            Herr talman! Det finns ytterligare en chans att svara på frågan
            om Nato, att neutraliteten är borta och vad alliansfriheten syftar
            till. Det är bra att det finns en insikt om att det behövs mer
            pengar till Försvarsmakten. Men vi kommer inte långt med en eller
            två kronor för att fylla ut personalbristen i krigsförbanden.
            Det fattas tusentals soldater. Att genomföra längre övningar med
            fulltaliga krigsförband eller anskaffa materiel snabbt, till exempel
            lastbilar, kostar många miljoner. Att säkerställa tillgången till
            ammunitionstyper som försvaret i dag lider brist på innebär också
            att hundratals miljoner behöver tas in. Att satsa på att återupprätta
            flygbaserna som behövs för att sprida våra JAS-plan kräver också
            tillskott. Luftvärn och tung kustrobot till Gotland handlar om
            pengar. För att Robot 70 och R obot 90 eller Archerhaubitsarna
            från Norge inte bara ska ställas ned i källaren utan i stället
            användas, förbandssättas och bli farliga för en eventuell angripare
            krävs det mer än en eller två kronor.
          </note>
          <note>
            Vi uppskattar att dörren är öppen – det är bra – men då är min
            förhoppning att det också finns en insikt om att det kommer att
            krävas rejäla tillskott redan i år och kommande år om detta ska
            fungera.
          </note>
          <note type="speaker">
            Anf. 55 MATTIAS OTTOSSON (S) replik:
          </note>
          <note>
            Herr talman! Man ska börja i den ändan att en upprustning av
            det svenska försvaret är det viktiga. Internationella samarbeten
            kommer aldrig att lösa det problemet. Ska vi vara med i internationella
            samarbeten? Om vi ska ha samarbete med Finland eller med länderna
            i Europeiska unionen – det är ett slags allians som Sverige är
            med i – handlar det om att bygga upp det svenska försvaret. Det
            finns inga genvägar. Ett medlemskap i Nato skulle inte lösa problemet.
            Det viktiga är vår egen förmåga.
          </note>
          <note>
            I dagsläget tycker jag att de bilaterala avtalen kan utvecklas
            och bli bättre. Det är ett sätt för Sverige att skapa säkerhet
            och trygghet runt vårt land och i vår omvärld. I dagsläget räcker
            det alldeles utmärkt.
          </note>
          <note>
            Det har blivit många diskussioner om Nato och finansiering. Oscarsson
            kom in på detaljnivå om vad som inte fungerar och vad som borde
            komma till. Vi ska också komma ihåg att de kvinnor och män som
            finns i det svenska försvaret i dag har hög kompetens. Jag är
            imponerad över de insatser de gör. I de olika internationella
            samarbeten som Sverige är med i får vi mycket beröm för den kompetens
            och kunskap som finns bland dem. Det ska vi ta till oss. Ibland
            i våra diskussioner och debatter låter det som att försvaret är
            helt odugligt och inte klarar av någonting. Det är inte riktigt
            den bild omvärlden har av oss. Det finns en hög kompetens. Den
            kompetensen ska naturligtvis skärpas och utvecklas än mer.
          </note>
          <note>
            (Applåder)
          </note>
          <note type="speaker">
            Anf. 56 ANDERS SCHRÖDER (MP):
          </note>
          <note>
            Herr talman! När jag talade här i kammaren i slutet av förra
            året konstaterade jag att omvärldsläget är osäkrare än på länge.
            Nu en bit in på det nya året gäller detta i stora delar fortfarande.
          </note>
          <note>
            Trots att Trump har redovisat sitt kabinett råder en stor osäkerhet
            om vilken utrikes- och säkerhetspolitik som kommer att bedrivas
            för USA:s del. Vi vet inte heller hur brexit kommer att utvecklas.
            Spänningarna mellan EU och Ryssland kvarstår, och likaså krigen
            i Ukraina och Syrien.
          </note>
          <note>
            Vissa saker har dock blivit tydligare sedan december. På Folk
            och Försvar i Sälen för drygt en vecka sedan – där många av oss
            här i kammaren närvarade – annonserade försvarsministern tillsättandet
            av den nya Försvarsberedningen och presenterade också direktiven.
          </note>
          <note>
            Det är positivt att vi inom kort gemensamt kan komma igång med
            att analysera omvärldsläget och på lite längre sikt vilka behov
            svensk försvarsmakt kommer att behöva möta för att hantera den
            verkligheten. Jag vet att många här inne har varit ivriga att
            påbörja Försvarsberedningens arbete, vilket inte minst syns i
            de motioner som har inkommit till utskottet. Min bild från denna
            och tidigare debatter är att det bland oss försvarspolitiker finns
            en bred enighet om det försämrade säkerhetspolitiska läget. Jag
            ser fram emot att få diskutera frågorna på ett strukturerat sätt
            inom Försvarsberedningen.
          </note>
          <note>
            Överlag är det tydligt när man tittar på de motioner och reservationer
            som har inkommit att mycket av det som oppositionspartierna efterfrågar
            är sådant som regeringen jobbar med. Förutom Försvarsberedningen
            som nu ska tillsättas är också frågan om cyberförmåga ett bra
            exempel. Det finns redan ett uppdrag om att Försvarsmakten ska
            utveckla en aktiv cyberförmåga. Även ett utökat samarbete med
            Finland är ett exempel. Det är något som efterfrågas i flera reservationer,
            och det är också något som regeringen arbetar med.
          </note>
          <note>
            Att oppositionens kritik i flera delar liknar det som regeringen
            redan jobbar med kanske också indikerar att regeringen ändå gör
            ett bra jobb.
          </note>
          <note>
            Jag noterar att allianspartierna de senaste månaderna har börjat
            skilja sig mer i försvarspolitiken. Det handlar framför allt om
            finansieringen. Moderaterna vill satsa 8,5 miljarder de kommande
            åren. Centern vill ha 11 miljarder om året. Kristdemokraterna
            har en lång önskelista. Liberalerna vill få upp försvarsbudgeten
            till 2 procent.
          </note>
          <note>
            Det spretar en del inom oppositionen. Här brukar företrädarna
            för all del framhålla att de drar åt samma håll – och det kan
            man säga att de gör. Men Liberalernas partiledare Jan Björklund
            konstaterar samtidigt att partierna inte behöver komma överens
            om försvarspolitiken förrän efter valet. Här vill jag framhålla
            vikten av långsiktighet inom försvarspolitiken.
          </note>
          <note>
            Den punkt där den borgerliga oppositionen ändå har lyckats ena
            sig är angående behovet av ännu en Natoutredning, vilket framgår
            av reserva ­ tion 4. Min och regeringens linje ligger såklart
            fast. Vår utrikespolitik är inte betjänt av tvära kast. Såväl
            Sverige som närområdet vinner på att Sve ­ rige har en roll där
            vi verkar för avspänning – och det gör vi bäst som ett alliansfritt
            land.
          </note>
          <note>
            Herr talman! Jag yrkar bifall till utskottets förslag i betänkandet.
          </note>
          <note type="speaker">
            Anf. 57 DANIEL BÄCKSTRÖM (C) replik:
          </note>
          <note>
            Herr talman! Det var kloka och klarsynta reflektioner från Anders
            Schröder om hur läget ser ut och vad som rör sig i förhållande
            till omvärlden med utgångspunkt i vårt gemensamma beslut om försvarets
            inriktning och resurserna framöver.
          </note>
          <note>
            Jag vill fråga hur Miljöpartiet tänker inför kommande försvarsberedning.
            Vad är man beredd att verka för när det handlar om anslagsökningar
            inför nästa inriktningsperiod?
          </note>
          <note>
            Vi har nu gemensamt lagt grunden för åren som återstår fram till
            och med 2020 i form av ytterligare 10,2 miljarder till försvaret.
            Hur ser Anders Schröder på fortsättningen? Vilka områden bör prioriteras
            när det handlar om viktningen mellan det civila och det militära
            men också mellan olika områden, bland annat hybridkrigföring?
            Anders nämner cyberförmågor och annat.
          </note>
          <note type="speaker">
            Anf. 58 ANDERS SCHRÖDER (MP) replik:
          </note>
          <note>
            Herr talman! Tack för frågan! Den har två delar om jag förstod
            det rätt – dels pengarna och dels vad pengarna ska användas till.
          </note>
          <note>
            Vad gäller resurser inför nästa försvarsbeslut har jag uttryckt
            tidigare och i medierna att vi ser ett försämrat säkerhetspolitiskt
            läge. Det är vi överens om. Det innebär i sin tur att försvaret
            har ett större behov, kanske fler hot att möta och en större utmaning.
            Det bör rimligtvis avspeglas på något sätt i de prioriteringar
            som görs framöver. Jag tänker inte budgetförhandla här – det har
            jag inte mandat till. Men jag är säker på att de diskus ­ sionerna
            kommer.
          </note>
          <note>
            Vad gäller prioriteringar ser jag att det finns många saker som
            behöver resurser. Men jag noterar framför allt det här med påverkansoperationer,
            som har växt mycket de senaste åren. Vi känner alla till exemplen,
            nu senast från USA. Vi har här diskuterat många europeiska exempel.
            Men även de civila delarna är det värt att fundera på. Det kanske
            inte ska vara ett civilt försvar på samma sätt som under kalla
            kriget, men det kommer ändå att behövas resurser där.
          </note>
          <note>
            Som Daniel Bäckström noterade i sin debatt med Roger Richtoff
            tidigare kommer myndigheterna att presentera vad de efterfrågar
            senare i år. Vi får se hur vi kan arbeta med det på bästa sätt.
          </note>
          <note type="speaker">
            Anf. 59 DANIEL BÄCKSTRÖM (C) replik:
          </note>
          <note>
            Herr talman! Det är knappt fyra år kvar av den här inriktningsperioden.
            Efter de tre år som ligger bakom oss och det löpande arbetet i
            den dåvarande försvarsberedningen, där man analyserade hur läget
            såg ut då och framtidsutsikterna, ser vi att läget har förändrats
            på många olika områden. Omvärlden förändras, och det säkerhetspolitiska
            läget påverkas också för vår del.
          </note>
          <note>
            Fyra år framåt är en längre period. Min fråga till den miljöpartistiske
            representanten är om Miljöpartiet är berett att aktivt ta ansvar
            för att säkerställa att det blir ytterligare pengar den här inriktningsperioden
            och att regeringen medverkar till att snabbt ge ett uppdrag till
            Försvarsmakten att inventera vad som behöver göras ytterligare,
            utöver det försvarsbeslut vi tillsammans fattade här i kammaren
            2015, både för att stärka Försvarsmaktens olika områden och för
            att kunna möta den omvärldsutveckling som sker. Den relativa förmågeutvecklingen
            är betydande, inte minst i Ryssland.
          </note>
          <note>
            Hur kommer Miljöpartiet att ta ansvar för att det blir en så
            stabil och bra period som möjligt under de här fyra åren?
          </note>
          <note type="speaker">
            Anf. 60 ANDERS SCHRÖDER (MP) replik:
          </note>
          <note>
            Herr talman! Jag följer omvärldsläget, precis som alla andra
            i den här kammaren. Vi måste kontinuerligt uppdatera vår politik
            och våra bedömningar utifrån vad som händer runt omkring.
          </note>
          <note>
            Precis som försvarsministern är jag beredd att diskutera, inom
            försvarsgruppen eller Försvarsberedningen eller vad man nu vill,
            olika sätt att också på kortare sikt höja försvarets förmåga.
            Men sådana diskussioner bör tas i de forumen, tycker jag.
          </note>
          <note type="speaker">
            Anf. 61 ROGER RICHTOFF (SD) replik:
          </note>
          <note>
            Herr talman! Jag har sviter av influensa men smittar inte, så
            även miljöpartisterna kan vara glada.
          </note>
          <note>
            Vi behöver inte delta i budgivning, herr talman, eftersom vi
            i vår budget har lagt drygt 25 miljarder mer än regeringen och
            allianspartierna – Liberalerna undantaget – satsar.
          </note>
          <note>
            Däremot tycker vi naturligtvis att när Försvarsmakten nu presenterar
            det som vi alla vet, att pengarna av olika orsaker inte kommer
            att räcka, måste man titta på vad man vill ha utöver det som är
            inlagt i inriktningsbeslutet. Det ska bli mycket intressant att
            titta på det. Vi är naturligtvis beredda att resonera för att
            föra dit de pengarna, men vi gör det på sedvanligt sätt: Vi sätter
            oss tillsammans och prioriterar mellan utskotten. För Sverigedemokraterna
            har försvaret av Sverige mycket hög och ibland hög ­ sta prioritet.
          </note>
          <note>
            Vi frågar konkret: Varför satsar inte Miljöpartiet? Hur ser ni
            på det civila försvaret? I den budgeten har ni inga direkta satsningar.
            Vi satsar 4 miljarder mer under den här perioden. Hur ser Miljöpartiet
            på det här? Vad är det som gör att ni inte driver den frågan eller
            att ni, om ni gör det, inte når fram? Är det så att ni inte förstår
            vikten av det civila försvaret?
          </note>
          <note>
            Det var den första frågan. Jag kan klämma in en annan på den
            tid jag har kvar.
          </note>
          <note>
            Ni säger att ni gör bedömningar av vad som händer runt omkring.
            Det tolkar jag som att det ska vara en ökad hotbild eller något
            annat. Min andra fråga är: Hur ser Miljöpartiet på att bibehålla
            ett starkt försvar över tid, alltså inte ett som fluktuerar beroende
            på olika händelser runt omkring utan ett starkt försvar över tid,
            gärna i förbund med Finland?
          </note>
          <note type="speaker">
            Anf. 62 ANDERS SCHRÖDER (MP) replik:
          </note>
          <note>
            Herr talman! Det civila försvaret är någonting som Miljöpartiet
            gärna pratar om och tycker om att lyfta fram. Att man successivt
            avvecklade det var någonting som vi var skeptiska till. Jag tror
            att mer kommer att behöva göras där de kommande åren. Det behöver
            som sagt inte nödvändigtvis se ut som under kalla kriget. Samhället
            har förändrats. Men saker behöver ändå göras.
          </note>
          <note>
            Det är som Daniel Bäckström upplyste om här tidigare: Myndigheterna
            har fått i uppdrag att presentera vad de behöver och ska komma
            in med det i juni. Jag ser fram emot att titta på och gå igenom
            det och se hur vi kan tillgodose de önskemålen på ett bra sätt.
          </note>
          <note>
            Vad gäller hotbilden lyfter Roger Richtoff fram behovet av ett
            starkt försvar över tid, oavsett läge. Så kan man tycka. Jag tycker
            att det finns ett värde i att ha ett försvar som är anpassat efter
            omvärldsläget.
          </note>
          <note>
            Vi kunde ha behållit det invasionsförsvar som vi hade vid kalla
            krigets slut. Det kostade 2 ½ procent av bnp. Hade vi gjort det
            hade det kostat omkring 400 miljarder över 20 år. Det är ganska
            mycket pengar, som man kan lägga på andra saker. Jag tror att
            det var rimligt att göra en omprioritering där.
          </note>
          <note>
            Nu har vi ett annat säkerhetspolitiskt läge, och då måste vi
            ta hänsyn till det. Naturligtvis finns det en gräns, och man måste
            också vara medveten om att en omställning tar tid. Men vi måste
            göra en bedömning utifrån hur vi ser på omvärldsläget.
          </note>
          <note type="speaker">
            Anf. 63 ROGER RICHTOFF (SD) replik:
          </note>
          <note>
            Herr talman! Det innebär, för att göra en reflektion, att Miljöpartiet
            anpassade och tycker att det var bra att man gjorde en anpassning.
            Säg att den här anpassningen lågt räknat kostat ungefär 200 miljarder
            om Miljöpartiet fått styra, vilket man i och för sig har varit
            med och gjort, alltså 200 miljarder för att avveckla.
          </note>
          <note>
            Nu lägger vi budgetar, och vi ska förstärka budgetarna. Miljarder
            i skattepengar ska gå till att bygga upp det här igen. Jag blir
            djupt oroad över den politiken. Vi ska ha en anpassning av försvaret
            – en neddragning, som jag tolkar Miljöpartiet. Blir det av olika
            skäl lugnare i omvärlden, ja, då raserar vi systemen igen. Sedan
            poppar vi upp dem igen och hoppas på att återtagandeperioden för
            ett starkt svenskt försvar på 10–15 år räcker. Jag blir djupt
            oroad över det synsättet.
          </note>
          <note>
            Men vidare till min konkreta fråga. Vi lyckades stoppa vindsnurrorna
            i Hanöbukten. Försvarets intressen är så starka att vi inte kan
            släppa Hanö ­ bukten.
          </note>
          <note>
            Min uppfattning är att Miljöpartiet var mycket tveksamt till
            att låta försvarets intressen gå före dessa vindsnurror.
          </note>
          <note>
            Jag skulle gärna vilja ha en korrigering när det gäller denna
            uppfattning. Är den fel? Och hur ser Miljöpartiet på försvarets
            intressen, som kan krocka med de enligt Miljöpartiet jättefina
            subventionerade vindsnurror ­ na?
          </note>
          <note type="speaker">
            Anf. 64 ANDERS SCHRÖDER (MP) replik:
          </note>
          <note>
            Herr talman! Det är alltid en avvägning när det gäller vindkraftsparker
            och den typen av konflikter som kan uppstå med Försvarsmakten.
            Det är politikers jobb att göra prioriteringar mellan olika intressen.
            Vi måste naturligtvis lyssna till båda sidor i dessa fall.
          </note>
          <note>
            När det gäller energioberoende och inte minst klimatfrågan vill
            jag påminna om att det också är två viktiga säkerhetsintressen.
            Det är viktigt att vi kan stå fria och producera vår egen el.
            Det är värdefullt i sig för Sverige. Det är också mycket värdefullt
            att vi undviker de säkerhetsproblem som kommer att komma om vi
            inte gör någonting åt klimatförändringarna, och om vi låter temperaturen
            öka så att människor måste flytta. Då får vi stora migrationsströmmar,
            vilket Sverigedemokraterna inte brukar gilla särskilt mycket.
            Detta är viktigt att förebygga. Då måste vi också ställa om till
            hållbara energisystem.
          </note>
          <note type="speaker">
            Anf. 65 MIKAEL JANSSON (SD):
          </note>
          <note>
            Herr talman! För tids vinnande yrkar jag bifall endast till reserva
            ­ tion 12.
          </note>
          <note>
            Vissa centrala perspektiv är alla partier ense om, exempelvis
            att det militära försvaret inte fungerar ens korta stunder utan
            ett civilt försvar. Det civila försvaret försörjer det militära
            med resurser, medan det militära försvaret är en sköld för det
            civila. Tillsammans är det militära och det civila försvaret ett
            totalförsvar.
          </note>
          <note>
            Det moderna krigets alltmer utpräglade hybridkaraktär gör att
            totalförsvaret måste vara alltmer totalt. Därför definierar vi
            det som ett existensförsvar. Tyvärr har vi i dag inget existensförsvar
            utan endast ett insatsförsvar. Ett insatsförsvar är ett försvar
            som baseras på bataljoner som enskilt ska kunna sättas in framför
            allt i internationella fredsoperationer. Och svenska soldater
            har gjort och gör fantastiska insatser i dessa insatsbataljoner.
          </note>
          <note>
            Men nu när vi enligt försvarsbeslutet 2015 har bestämt att invasions
            ­ försvaret ska återtas står vi inför en stor utmaning. Vårt försvar
            ska åter ­ igen bli ett system av system. Det ska fungera även
            om vi utsätts för an ­ grepp och sabotage på eget territorium.
          </note>
          <note>
            Länge – orimligt länge, anser vi – har vi nu väntat på att regeringen
            ska komma med sin proposition om det nya civila försvaret. Därför
            har vi redan innevarande år i vårt budgetförslag börjat reservera
            medel för det civila försvaret.
          </note>
          <note>
            Det nya civila försvaret kan, som vi ser det, inte vara helt
            nytt. På flera punkter bör det bygga på det avskaffade systemet.
            Exempelvis måste beredskapslager sättas upp, och inom totalförsvaret
            måste driftvärnet återtas.
          </note>
          <note>
            Vi vill att MSB avvecklas och att dess personal flyttas till
            FOI och till en ny civilförsvarsmyndighet. Civilförsvarsmyndigheten
            ska vara en operativ myndighet med egna befälhavare men vara underställd
            regeringen, länsstyrelserna och kommunerna på de olika nivåerna.
            Civilförsvarsmyndigheten ska också ha en rad olika avdelningar
            motsvarande samhällets nödvändigaste behov i krigs- och kristid.
          </note>
          <note>
            En funktion som det talas mycket om men som det gjorts mycket
            lite åt är it-försvaret. Här har vi förlorat massor med år genom
            passivitet. Nu har myndigheterna i vissa fall till och med sina
            servrar stående utomlands, och de flesta myndigheter har helt
            olika konsulter.
          </note>
          <note>
            It-försvaret bör vara en avdelning inom civilförsvaret. Medan
            FRA genom tester prövar om olika myndigheter klarar attacker ska
            it-försvaret bygga plattformarna för att klara det passiva it-försvaret.
          </note>
          <note>
            Plattformarna ska innehålla såväl hård- som mjukvara och service.
            Det aktiva it-försvaret ska skötas av FRA eller inom en egen avdelning.
            Med aktivt menas här förstörelse av information hos en fiende
            i dennes system. Det passiva it-försvaret är fullt ut verksamt
            även i fredstid, medan det aktiva är verksamt enbart i krig.
          </note>
          <note>
            En sådan här omvandling till ett myndighetsgemensamt system tar
            några år men bör påbörjas omgående.
          </note>
          <note>
            När mjukvaran till myndigheternas nya system ska utvecklas ska
            de negativa erfarenheterna från försvarets Priosystem först analyseras.
          </note>
          <note>
            Lika mycket som det talas om it-hot talas det om hybridkrigföring.
            En del säger att hybridkrigföring är helt nytt, vilket är fel.
            Andra världskriget hade många episoder av karaktären hybridkrig.
            Och vad handlade den trojanska hästen om, om inte just hybridkrig?
            Vi kan konstatera att dagens krig och krigshot har alltmer av
            hybridkaraktär.
          </note>
          <note>
            Kärnan i att förstå utvecklingen, när andra aktörer försöker
            vilseleda genom att bedriva hybridkrig, är att ha rätt information.
            Det psykologiska försvar som vi ska återskapa bör också ha som
            första mål att förse totalförsvarets ledning med riktig och fyllig
            information. I krig och kris ska allmänheten ges riktig information
            genom statliga kanaler. Allmänheten bör ha batteridrivna radiomottagare.
          </note>
          <note>
            Under kalla kriget försörjde vår egen industri oss med försvarsmateriel.
            För att uppnå detta gjorde samhället en gemensam ansträngning.
            Staten bidrog med medel till forskning. Det blev en stor framgång
            på grund av våra duktiga ingenjörer och innovativa företagare.
          </note>
          <note>
            Nu i vår tid lever försvarsindustrin mest på export. Men till
            en del lever försvarsindustrin naturligtvis också på de historiska
            inhemska satsningar som byggde själva fundamentet.
          </note>
          <note>
            Sverige har i dag en försvarsindustri som tillverkar försvarsmateriel
            i världsklass. Det är en enorm fördel. När vi köper egna system
            till vårt försvar är det samhällsekonomiskt gratis. Pengarna går
            tillbaka in i ekonomin. Försvarsindustrin genererar spinoff-effekter,
            och de system som vi köper blir gynnade för export.
          </note>
          <note>
            Samtidigt hårdnar konkurrensen. Internationella materielsamarbeten
            är enda vägen framåt när det gäller mycket avancerade och dyra
            system. Det viktigaste i dag är att svensk försvarsindustri förblir
            en del av de interna ­ tionella materielsamarbetena. Det kan så
            förbli om vi inte skärper vår ex ­ portkontroll ytterligare. Den
            är redan näst strängast i världen.
          </note>
          <note>
            Ännu viktigare är det att vi säger nej till EU:s försök, genom
            dess försvarsbyrå EDA, att ta kontroll över Europas samfällda
            försvarsmaterielproduktion.
          </note>
          <note>
            EU vill ta politiska beslut angående vilka försvarsindustrier
            som ska överleva och vilka som ska försvinna. Det, herr talman,
            måste vi undvika.
          </note>
          <note type="speaker">
            Anf. 66 JAN R ANDERSSON (M) replik:
          </note>
          <note>
            Herr talman! Debatten har pågått ett tag, och det är många som
            sitter och väntar på nästa ärende. Därför ska jag fatta mig kort.
          </note>
          <note>
            Jag måste reflektera över det din kollega sa tidigare, Mikael
            Jansson, nämligen att Ryssland inte hotar Sverige i dag. Om det
            är så att Ryssland inte hotar Sverige i dag, varför ska vi då
            dimensionera upp försvaret? Om det inte är så att Ryssland hotar
            Sverige, vilka militära hot har då Sverige i dag?
          </note>
          <note type="speaker">
            Anf. 67 MIKAEL JANSSON (SD) replik:
          </note>
          <note>
            Herr talman! Det är väldigt konstigt att få en sådan fråga av
            en moderat. Jag satt med i förra försvarsberedningen, och när
            Peter Hultqvist på försök lanserade en tes om att upprustningen
            i vårt närområde påverkar vår säkerhetsmiljö negativt sa Moderaterna:
            Nej, det får inte stå i rapporten. Det får inte stå ett ord om
            att Ryssland är ett hot.
          </note>
          <note>
            Det var Moderaternas linje för tre år sedan. Vi ansåg dock att
            Peter Hultqvist i det läget hade rätt – naturligtvis är upprustning
            i vårt närområde något som påverkar vår säkerhetsmiljö negativt.
            Nu har ni alltså svängt om 180 grader, Jan R Andersson, och det
            är jag i och för sig tacksam för – men ni kan ju inte fråga oss
            om detta. Det är klart att vi anser att upprustning i vårt närområde
            gör att vi måste följa med och rusta.
          </note>
          <note type="speaker">
            Anf. 68 JAN R ANDERSSON (M) replik:
          </note>
          <note>
            Herr talman! Jag måste givetvis fråga Sverigedemokraterna vad
            partiet tycker när man har uttryckt att Ryssland inte hotar Sverige
            i dag. Ett sådant uttalande är faktiskt ganska tendentiöst. Även
            om du motsäger det, Mikael Jansson, finns det som jag ser det
            ändå ett bockande och bugande inför Moskva som det faktiskt är
            svårt att komma ifrån.
          </note>
          <note>
            Mikael Jansson må ha en viss uppfattning, men Sverigedemokraterna
            är ett parti som på många plan har varit väldigt följsam t mot
            Moskva. Inte minst kan man titta på när EU-parlamentet ville skärpa
            kraven gentemot Ryssland och öka öppenheten framför allt gällande
            finansieringen av olika partier. Det var Sverigedemokraterna motståndare
            till. Man kan också titta på Sverigedemokraternas samarbetsparti
            Ukip, som har en ledare som är väldigt karismatisk och dessutom
            hyllar Putin i både handling och person. Det är klart att det
            är svårt att komma ifrån att det faktiskt finns en koppling till
            Moskva inom ert parti, Mikael Jansson.
          </note>
          <note>
            Jag märker det även på ett lokalt plan. Sverigedemokraterna i
            mitt hemlän har varit tveksamma till att säga nej till Nord Stream,
            fastän Försvarsmakten har varit väldigt tydlig med att det kan
            utgöra ett hot mot Sveriges säkerhet. Även regeringen har sagt
            att vi inte ska bjuda in ryska intressen till svensk mark. Där
            har Sverigedemokraterna intagit en annan hållning, och det är
            klart att det är svårt att komma ifrån att Sverigedemokraterna
            är imponerade av eller i alla fall har en tydlig sympati för makthavarna
            i Kreml. Därför upprördes jag speciellt av uttalandet att Ryssland
            inte hotar Sverige i dag.
          </note>
          <note>
            Det är upp till Sverigedemokraterna att visa partiets uppfattning
            och vara tydliga i det. Jag hoppas att du kan vara tydlig med
            just detta i din slutreplik, Mikael Jansson.
          </note>
          <note type="speaker">
            Anf. 69 MIKAEL JANSSON (SD) replik:
          </note>
          <note>
            Herr talman! Det är väl svårt att finna någon så stor ploj som
            detta att vi skulle bocka inför Moskva och regimen där. Det är
            helt fel. När det gäller samarbetspartier inom EU-parlamentet
            sitter ju Moderaterna med i EPP och har samarbetat med postfascister.
            Vilka växlar ska vi dra på det? Det är klart att det inte betyder
            någonting för vilka ni är att ni ingår i ett sådant samarbete;
            det kan bli så i EU-parlamentet att partierna i de unionsvida
            grupperna skiljer sig ganska mycket åt.
          </note>
          <note>
            På intet sätt över huvud taget bockar vi för Moskva. Det är vi
            som har stått mest och pekat för att rusta upp och vara redo om
            någonting händer. FOI säger till oss att någonting kan hända och
            att vi måste rusta. Att däremot hetsa och, som vissa moderater
            har gjort här i kammaren, peka ut Ryssland och säga att landet
            är vår fiende ser vi ingen anledning till. Vi är oroade över hur
            den ryska regimen hanterar sin egen demokrati, och vi måste ta
            hänsyn till Rysslands upprustning. Att peka ut landet som fiende
            är dock kontraproduktivt. Det gör exempelv is inte Finland; där
            har man en helt annan – mogen – hållning i frågan.
          </note>
          <note type="speaker">
            Anf. 70 ROGER RICHTOFF (SD):
          </note>
          <note>
            Herr talman! Jag begärde ordet en gång till då jag gärna ville
            svara på de frågor som ledamot Oscarsson ställde tidigare.
          </note>
          <note>
            När det gäller en solidaritetsförklaring säger vi nej. Skriv
            ne d detta nu, Oscarsson, så att du inte missuppfattar det! Jag
            har sagt det fyra fem gånger: Vi i Sverigedemokraterna vill inte
            förklara Ryssland krig. Om vi nu tar som exempel att Ryssland
            skulle gå in i Baltikum vill vi inte, till skillnad från Mikael
            Oscarsson, förklara Ryssland krig. Det är ett faktum att vi förklarar
            angriparen krig om vi skickar soldater till Baltikum för att försvara
            området mot ett angrepp. Det vill inte vi. Skriv ne d detta nu,
            så att vi slipper få frågan igen vad vi tycker när det gäller
            detta!
          </note>
          <note>
            Det var den första frågan. Sedan säger samme ledamot vid några
            till ­ fällen: en för alla, alla för en. Jag tror att Mikael Oscarsson
            har sett för mycket på De tre musketörerna . Han hoppar upp och
            ned och tittar på samma film jämt och ständigt. Jag har frågat
            om man inte kan komma upp och berätta hur samarbetet med Turkiet
            ska se ut. Det är ju en av de partner Mikael Oscarsson gärna samarbetar
            med. Han vill bygga lojalitet med Tur ­ kiet – en för alla, alla
            för en. Jag vill gärna ha svar på den frågan.
          </note>
          <note>
            Man säger här att Sverige ska bevara en alliansfrihet i sin säkerhetspolitiska
            inriktning. Jag kan konstatera att vi faktiskt inte är ensamma,
            herr talman. Men man har kanske inget förtroende för personer
            som Hans Blix. Han är liberal och delar inte Sverigedemokraternas
            uppfattning i många stycken – det är jag säker på – men i denna
            fråga gör han det. Men andra kanske förstår bättre. Lars-Gunnar
            Liljestrand har skrivit böcker om detta. Har han ingen trovärdighet
            alls i detta?
          </note>
          <note type="speaker">
            Anf. 71 ALLAN WIDMAN (L) replik:
          </note>
          <note>
            Herr talman! Jag tror att det bara är någon timme sedan som avgående
            vicepresidenten i USA, Joe Biden, på plats i Davos pekade ut Ryssland
            som det stora hotet mot den fria världen. Men han vet kanske inte
            så mycket om detta.
          </note>
          <note>
            För mig stämmer inte den säkerhetspolitiska bild Sverigedemokraterna
            i dag har målat upp i kammaren. Man säger att Ryssland inte hotar.
            När Sverige har en diskussion om Nato och frågan ställs till utrikesminister
            Lavrov säger han: Om Sverige eller Finland går med i Nato kommer
            det att mötas av motåtgärder från rysk sida. Jag vet inte om man
            anser det vara ett hot eller inte; jag skulle nog uppfatta det
            som det, och jag är helt övertygad om att det är så det är menat.
            Det har också från rysk sida sagts att danska örlogsfartyg kan
            bli mål för ryska kärnvapen.
          </note>
          <note>
            Har man den bilden att Ryssland med sin politiska utveckling
            inte innebär ett hot mot Sverige, Europa och den fria världen
            ska man naturligtvis också – vilket Sverigedemokraterna gör –
            para detta med att vi inte ska ha solidaritet med någon annan
            än oss själva. Då, herr talman, är man inne på precis det Mikael
            Jansson försökte förneka. Då bockar man för Ryssland. Då bockar
            man för en helt ny säkerhetsordning för Europa, och då bockar
            man tyvärr för den auktoritära politiska utvecklingen. Det är
            enligt min mening beklämmande att det finns partier i Sveriges
            riksdag i dag som torgför en sådan politik.
          </note>
          <note>
            Den 8 december 2016 klockan 08.42 meddelade Sverigedemokraterna
            per mejl till åtta ledamöter av försvarsutskottet att man inte
            avsåg att bi ­ falla utskottsinitiativet att motorunderhåll och
            produktstöd skulle finnas kvar i Sverige. I stället skulle det
            flyttas till Florida.
          </note>
          <note type="speaker">
            Anf. 72 ROGER RICHTOFF (SD) replik:
          </note>
          <note>
            Herr talman! Det var mycket från Allan Widman, som var med och
            raserade försvaret i grunden. Jag tror att det helt enkelt är
            så här, Allan Widman: Ni i Alliansen försöker flytta fokus från
            era egna tillkortakommanden i försvarspolitiken och från era egna
            uteblivna satsningar på det civila försvaret.
          </note>
          <note>
            I desperation försöker man nu hitta ett sätt att motivera en
            höjning. I stället för att be svenska folket om ursäkt försöker
            man hitta på hur man ska göra, och så sitter man i badtunnan igen
            och gör analyser. Man kommer fram till att man ska hitta en fiende.
            Men vi är ju alliansfria, invänder någon. Ja, men vi pekar ut
            en fiende och kör Natospåret, säger en annan. Då har vi nämligen
            det, plus den där fienden som har poppat upp i öster, vilket motiverar
            en höjning av försvarsanslaget. Och så pekar man ut Sve ­ rigedemokraterna,
            vars förtroende i försvarsfrågan stiger ute bland med ­ borgarna.
            Man pekar ut Sverigedemokraterna som Putinvänner. Man slänger
            till och med in en gammal räv som Gunnar Hökmark, som i Dagens
            industri kallar Sverigedemokraterna Putinvänner. Nu lägger man
            all kraft på detta, och man kommer att misslyckas totalt.
          </note>
          <note>
            Alliansfrihet innebär att man måste stå utanför stormakternas
            nät. Om man ska bedriva en trovärdig säkerhetspolitik kan man
            inte gå till den ena parten. Exempelvis Finland har rollen som
            alliansfritt land, och de säger samma sak: Vi bistår de baltiska
            länderna på alla sätt utom militärt.
          </note>
          <note>
            Vi tycker att detta är en alldeles utmärkt politik, och den stärker
            alliansfriheten. I min nästa replik ska jag kommentera de övriga
            delarna i det som Allan Widman sa.
          </note>
          <note type="speaker">
            Anf. 73 ALLAN WIDMAN (L) replik:
          </note>
          <note>
            Herr talman! Alliansens behov av att flytta fokus har väl aldrig
            varit så litet som när Sverigedemokraterna nu förklarar sin världsbild
            här i kammaren. Min bedömning är att detta skapar tillräcklig
            uppståndelse.
          </note>
          <note>
            Mina följdfrågor till Roger Richtoff är huruvida Sverigedemokraterna
            och Roger Richtoff är beredda att fördöma den aggression som Ryssland
            nu riktar mot de östra delarna av Ukraina samt huruvida de är
            beredda att fördöma den illegala annekteringen av Krim. Står Sverigedemokraterna
            bakom de sanktioner som EU har beslutat om och som även stora
            delar av västvärlden i övrigt – bland andra Kanada, Japan och
            Australien – deltar i?
          </note>
          <note type="speaker">
            Anf. 74 ROGER RICHTOFF (SD) replik:
          </note>
          <note>
            Herr talman! Tack för en alldeles utmärkt fråga! Du ska få ett
            tydligt svar: Ja, vi fördömer detta. Vi fördömer annekteringen
            av Krim. Det har vi även gjort tidigare – läs på och lyssna på
            vad vi har sagt förut!
          </note>
          <note>
            Det är bra att du tar upp detta, Allan Widman. Vi står bakom
            de här sanktionerna. Jag har precis överlämnat handlingar till
            Centerpartiet, med anledning av centerledarens påstående att vi
            konsekvent röstar på ett visst sätt. Detta är ren lögn.
          </note>
          <note>
            Nu har vi lämnat över handlingar som visar hur vi har röstat.
            Där framgår att vi många gånger inte har röstat för dessa sanktioner,
            när man har bakat in dem i ett paket. Detta paket har innehållit
            väldigt många delar – läs gärna detta senare! Paketet som helhet
            har vi inte kunnat säga ja till, och vi har då avstått från att
            rösta.
          </note>
          <note>
            En del i det här paketet har varit sanktioner mot Ryssland. Man
            vill inte ta ut denna del, utan man vill passa på att baka in
            annat, som till exempel att ansluta Ukraina till EU. Det finns
            många, många delar – läs detta noggrant ! Här har jag i alla fall
            tydligt svarat att vi fördömer detta.
          </note>
          <note>
            Vad innebär ett hot mot Sverige? När man som ni i Alliansen –
            inte alla, men många av er – pekar ut Ryssland som en fiende tycker
            jag att man försöker att flytta fokus.
          </note>
          <note>
            Ska man som en alliansfri stat peka ut ett annat land som en
            fiende till sig själv? Om man inte ens förstår detta, om man inte
            säger nej till sådana yttringar, tror jag att man går helt fel
            igen.
          </note>
          <note>
            Detta är mycket allvarligt. Vi har hela tiden arbetat för ett
            starkt svenskt försvar över tid, för att ta höjd för olika angripares
            möjligheter. Om man, som Allan Widman och Alliansen vill, gör
            Östersjön till ett Natoinnanhav har Ryssland sagt att de kommer
            att placera ut sina förband vid gränsen. Vad är det konstiga med
            detta?
          </note>
          <note type="speaker">
            Anf. 75 DANIEL BÄCKSTRÖM (C) replik:
          </note>
          <note>
            Herr talman! Den här försvarsdebatten börjar att lida mot sitt
            slut, och det är dags att summera alla klokheter som har sagts
            den här förmiddagen. Det har också kommit en hel del otydliga
            uttalanden som bidrar till att sprida viss desinformation och
            till att förstärka bilden av propaganda och även tolkningsföreträde
            åt olika riktningar.
          </note>
          <note>
            Jag har bland annat hört Roger Richtoff säga sig berömma regeringens
            försvarspolitik. Jag hörde tidigare under förmiddagen att Roger
            uttalade att regeringen har en bra försvarspolitik. Han gav också
            återkoppling och beröm till försvarsministern, vilket ofta repeteras
            av Roger Richtoff. Samtidigt talar man om att det behövs ytterligare
            si och så många miljarder till försvaret.
          </note>
          <note>
            Detta är ett tecken på att man gärna ställer sig i en gemensam
            grupp och aktivt motverkar initiativ, som när vi från Alliansens
            sida före jul föreslog för utskottet att underhåll av motorer
            för JAS-plan framöver ska ske i Sverige. Sverigedemokraterna bidrog
            till att detta initiativ uteblev.
          </note>
          <note>
            Roger Richtoff ger i dag väldigt många olika riktningar. Med
            erfarenhet av militärt ledarskap borde det vara enkelt för Roger
            Richtoff att vara tydlig i kommunikationen, med tanke på att man
            ska kunna följa budskapet och sedan praktisera det. Men i dag
            är bilden, när vi summerar uttalandena, väldigt snurrig och otydlig.
          </note>
          <note>
            Jag skulle vilja fråga Roger Richtoff vad han egentligen avser
            att uppnå.
          </note>
          <note type="speaker">
            Anf. 76 ROGER RICHTOFF (SD) replik:
          </note>
          <note>
            Herr talman! Jag fick ingen konkret fråga om den här otydligheten,
            men jag svarar på det som nämndes om regeringen.
          </note>
          <note>
            Jag tycker att vi har en försvarsminister som är värd namnet.
            Han har försökt; han är ett trendbrott. Det tycker vi att vi kan
            berömma honom för.
          </note>
          <note>
            Ni i Alliansen är ansvariga för att totalt ha raserat systemen.
            När ni anklagar regeringen för passivitet reagerar vi på detta.
            Vi satsar ju mycket mer än vad regeringen gör, och det är vi tydliga
            med.
          </note>
          <note>
            År efter år, när Centern satt i samma sits och rustade ned och
            avvecklade det civila försvaret, stod vi här och sa : Vi kan inte
            göra detta! Finns det något tydligare i det här? Vi har behållit
            den linjen; vi vill ha en god försvarsförmåga över tid.
          </note>
          <note>
            Vi satsar mycket mer, och vi kommer att återkomma ständigt och
            jämt med detta. Nu är ni med på båten. Bra! Kul att ni vill hoppa
            ombord! Men konkretisera gärna vad det är som är otydligt. Är
            det otydlighet mot Ryssland? Vi har precis fördömt deras agerande.
            Var finns otydligheten?
          </note>
          <note>
            Vi uppfattar heller inte att de hotar oss i den bemärkelsen att
            de säger att de kommer att angripa oss på något sätt om vi inte
            gör si eller så.
          </note>
          <note>
            Vi talade om kärnvapen. Både Nato och Ryssland har ju taktiska
            kärnvapen som en naturlig del i sina vapensystem, och båda sidor
            säger att de är beredda att använda dem.
          </note>
          <note>
            Ta gärna med båda sidorna, och precisera gärna detta med otydligheten.
            Jag vill nämligen gärna vara väldigt tydlig, och det är sällan
            någon säger att jag är otydlig, så om detta preciseras kan jag
            återkomma och förklara igen.
          </note>
          <note type="speaker">
            Anf. 77 DANIEL BÄCKSTRÖM (C) replik:
          </note>
          <note>
            Herr talman! Att överlämna skriftliga dokument är ett tecken
            på att man behöver bekräfta vad man själv står för. Jag tycker
            att man kan ha en viss dialog här inne, som bygger på att man
            ska stå för det man säger.
          </note>
          <note>
            När det handlar om försvarsanslaget, som nu är givet Försvarsmakten
            för de här fyra återstående åren, har Centerpartiet tillsammans
            med Moderaterna och Kristdemokraterna aktivt medverkat till att
            landa ett försvarsbeslut. Sverigedemokraterna har inte tillfört
            en krona i realiteten, men man uttalar gärna många olika riktningar.
          </note>
          <note>
            Vi tog ansvar 2015 för att landa ett försvarsbeslut för de fem
            år som låg framför oss. Vi är beredda att här och nu fortsätta
            dialogen om vad mer som behöver göras under denna inriktningsperiod.
          </note>
          <note>
            Vi är också beredda att sätta en tydlig målsättning om att under
            nästa inriktningsperiod som minst nå det nordiska snittet vad
            gäller försvarsutgifter för svensk försvarsmakt. Ytterligare 11
            miljarder per år, vilket kan summeras som minst 55 miljarder kronor.
          </note>
          <note>
            Detta om något visar att vi tar utvecklingen i vårt närområde
            på största allvar och att vi är beredda att i konstruktiv anda
            medverka till praktiska beslut, så att dessa får verkningskraft
            och verkningsgrad i organisationen.
          </note>
          <note>
            Retorik är en sak, men det handlar också om att visa ledarskap
            i praktisk handling och om att uppnå någonting som bär över tid.
            Vi i Centerpartiet är oerhört angelägna om att ha en bred försvarspolitisk
            debatt och att få en bred överenskommelse för framtida beslut.
          </note>
          <note>
            Man får gärna stå här i talarstolen och enbart angripa allianspartierna,
            vilket i praktiken är vad Roger Richtoff har gjort i dag. Men
            lyft gärna blicken och fundera på vad regeringen kommer att bidra
            till.
          </note>
          <note type="speaker">
            Anf. 78 ROGER RICHTOFF (SD) replik:
          </note>
          <note>
            Herr talman! Jag fick inte preciserat vad jag är otydlig med,
            så då tolkar jag det bara som retorik.
          </note>
          <note>
            Nåväl, att jag överlämnade handlingarna nyss var för att er partiledare
            står och ljuger här. Hon påstår att vi konsekvent röstar på ett
            sätt. Ni själva tycker ju att det är jättebra att säga: Här, ta
            det här, ni kan väl läsa det! Och statsministern står och säger:
            Trams!
          </note>
          <note>
            Nu har vi lämnat över handlingar som visar att det inte är sant
            det hon säger. Det går inte att upprepa en lögn här i kammaren
            och tro att den ska bli sanning så småningom, för vi är med här
            nu och kommer att bemöta lögnerna. Det var svaret på den frågan.
          </note>
          <note>
            Ni säger att ni tar ansvar. För några veckor sedan, före jul,
            lade ni fram samma budget. Den innehöll inte något mer till det
            civila försvaret, eller hur? Ska ni avveckla det civila försvaret?
            Återkom gärna i framtiden och svara på om ni vill avveckla det
            civila försvaret. Varför satsar ni inga pengar? Som du påtalade
            alldeles nyss här är det ju viktigt för framtiden, eller hur?
          </note>
          <note>
            Ledarskap bär över tid , och satsningar bär över tid. Vilket
            parti är det då som konsekvent har sagt att vi måste ha en hög
            försvarsförmåga i Sverige? Det är Sverigedemokraterna. Det är
            min bestämda uppfattning att ni försöker flytta fokus. Ni klarar
            inte av den här debatten. Och ni klarar inte att be svenska folket
            om ursäkt för det ni har gjort, utan ni försöker flytta fokus.
            Då försöker ni, inte Centern men vissa andra här, skapa en fiende
            som skulle motivera en hög försvarsförmåga. Det behövs ingen sådan.
          </note>
          <note>
            Vi ska ha en hög försvarsförmåga över tid för kommande hotbilder
            som är verkliga och reella, till exempel om angrepp riktade direkt
            mot Sverige.
          </note>
          <note type="speaker">
            Anf. 79 MIKAEL OSCARSSON (KD) replik:
          </note>
          <note>
            Herr talman! Vi har här i kammaren antagit en solidaritetsförklaring.
            Det betyder att vi i Sverige förväntar oss att vi ska kunna få
            hjälp vid ett hot. Vi har sagt att om det blir en katastrof eller
            krig ska vi inte vara passiva. Då ska Sverige ställa upp.
          </note>
          <note>
            Jag har haft förmånen att få vara riksdagsledamot i snart 19
            år, och ett av de mest märkliga påståenden jag har hört här från
            talarstolen är Roger Richtoffs påstående att jag har sett för
            mycket på De tre musketörerna . Är det inte ganska tydligt att
            för Sverigedemokraterna finns jag, mig och jag själv?
          </note>
          <note>
            Är det inte så, Roger Richtoff, att svenska folket mycket väl
            vet att trygghet och säkerhet bygger vi tillsammans? Hur tror
            du att det här påverkar omvärlden? Hur tror du att Norge, Danmark,
            Finland, Polen, Tyskland och Baltikum skulle diskutera om er politik
            skulle råda och Sverige skulle säga att vi förväntar oss hjälp
            på alla sätt. Det är nämligen det vi bygger allting på, för vi
            vet att vi klarar oss några dagar, och sedan hoppas vi att Nato
            ska komma och hjälpa oss. Men från Sverigedemokraternas sida sitter
            ni med armarna i kors och säger att det bara är fråga om civil
            hjälp.
          </note>
          <note>
            Är inte solidaritet någonting mer än De tre musketörerna för
            Sverigedemokraterna? Betyder det inte en för alla, alla för en?
          </note>
          <note type="speaker">
            Anf. 80 ROGER RICHTOFF (SD) replik:
          </note>
          <note>
            Herr talman! Att vi klarar att försvara oss några dagar eller
            en vecka beror ju på den politik som Oscarsson ivrigt har förfäktat
            här i kammaren och i praktiken. Är det inte så att den försvarsförmåga
            vi har i dag beror på den politik som du företrätt under så många
            år? Nu har man kvicknat till.
          </note>
          <note>
            Nu har vi smort gångjärnen till vårt kopieringsrum, så kom gärna
            upp och kopiera mer om hur det civila försvaret ska utvecklas.
            Välkommen upp!
          </note>
          <note>
            Om solidaritet är en för alla, alla för en, berätta då, Mikael
            Oscarsson, hur långt ni har kommit med förhandlingarna med Turkiet
            och solidariteten med Turkiet! Hur ser anfallsplanerna ut över
            Östersjön? Kan ni inte någon gång presentera hur ni har tänkt
            att vi ska anfalla en angripare som går in i Baltikum? Hur ser
            den planen ut?
          </note>
          <note>
            Ni pratar om hur man uppfattar det här i Finland. Ja, Finland
            säger ju samma sak. Har du inte läst det? Finland säger i sin
            solidaritetsförklaring: Vi ger stöd med alla till buds stående
            medel utom militärt, för vi behöver vår militär för vårt eget
            territorium. Den räcker inte till något annat.
          </note>
          <note>
            Det farliga vore om Oscarsson skulle få trovärdighet i det här.
            Om en angripare tror att vi skulle ha kapacitet att anfalla en
            angripare är det ju lika bra att anfalla Sverige direkt, eller
            hur? Varför ska man vänta tills man har passerat Östersjön? Det
            är klart att man anfaller Sverige då.
          </note>
          <note>
            Bevare mig väl för den politik som ni företräder!
          </note>
          <note>
            Resurser, möjligheter och trovärdighet måste hänga ihop. Att
            bygga en alliansfrihet kräver att man tar de mått och steg som
            en alliansfrihet innebär.
          </note>
          <note>
            Min repliktid är slut just nu.
          </note>
          <note type="speaker">
            Anf. 81 MIKAEL OSCARSSON (KD) replik:
          </note>
          <note>
            Herr talman! Och tiden är slut för den politiken. Neutraliteten
            tog slut i samband med att vi gick med i EU, så det är länge sedan
            den politik som Roger Richtoff företräder blev outdated.
          </note>
          <note>
            Låt mig också påminna om, Roger Richtoff, en av de största skandaler
            som Sverige har gjort sig skyldigt till. Den 26 januari 1946 lämnade
            vi ut 146 balter av totalt 3 000. Det finns fortfarande, till
            denna dag, sådana sår i de baltiska länderna efter vad som skedde
            då. Därför är det så viktigt att vi är medlemmar i EU. Vi blickade
            bort 1946. Vi ska aldrig göra det igen.
          </note>
          <note>
            Det går inte att ha en politik som bygger på att vi förväntar
            oss något helt annat av andra än vad vi själva tänker ställa upp
            med. Som jag sa i en replik finns det en gyllene regel som går
            ut på att som man själv vill bli behandlad ska man behandla andra.
            Det är faktiskt något mycket viktigare än en film, De tre musketörerna
            . Detta är verklighet, på riktigt. Solidaritetsförklaringar är
            på riktigt, och då går det inte att titta undan. Det gjorde ni
            1946. Ni ska inte göra det igen.
          </note>
          <note>
            Det är därför som Kristdemokraterna är så ivriga förespråkare
            för att vara Natomedlem. Det är bättre, herr talman, att förbereda
            sig med sina vänner än att improvisera.
          </note>
          <note type="speaker">
            Anf. 82 ROGER RICHTOFF (SD) replik:
          </note>
          <note>
            Herr talman! Vi var inte med då. Men det är väl inte så att Mikael
            Oscarsson anklagar oss för baltutlämningen, för ni var ju själva
            med bland de partier som fanns på den tiden. Jag har tittat lite
            grann efter vilka protester ni framförde då, men jag hittar inga.
            Men kom gärna tillbaka med svar på hur ni agerade i tidningarna!
            Jag hittar inget. Därmed inte sagt att ni inte gjorde det – det
            vill jag vara tydlig med, herr talman – men jag hittade ingenting.
            Hjälp mig! Kom till oss och visa hur ni protesterade, att ni gick
            ut på gator och torg och protesterade mot baltutlämningen. Jag
            hittar ingenting, men Oscarsson kanske har det i någon tjuvgömma
            någonstans eller i någon annan gömma. Ni var, som sagt, med då.
          </note>
          <note>
            Alliansfrihet är någonting som Oscarsson inte riktigt förstår,
            tror jag. Jag behöver inte ha rätt i detta, men det är min uppfattning
            att Oscarsson inte förstår skillnaden mellan att vara alliansfri
            och att tillhöra någon form av allians. Här säger jag emot mig
            själv lite grann, eftersom vi gärna går i allians eller i förbund
            med Finland. Men det förpliktar att försöka vara alliansfri från
            stormakter och andra. Det är precis det vi vill vara, gärna i
            förbund med Finland. Vi tror att det är en stabiliserande faktor
            i vår del av Europa.
          </note>
          <note>
            Med på tåget finns också ledande personer som inte Oscarsson
            men vi har förtroende för, till exempel Hans Blix, Lars-Gunnar
            Liljestrand och många andra som har skrivit böcker om det här.
            Jag har pratat med många företrädare som delar vår uppfattning
            och vår säkerhetspolitiska analys.
          </note>
          <note>
            Det förpliktar att inte peka ut fiender och att agera här. Det
            ger stora möjligheter säkerhetspolitiskt att agera inom ramen
            för alliansfriheten. Det ska vi satsa på. Men vi ska bibehålla
            ett starkt svenskt försvar över tid.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 9.)
          </note>
          <note>
            § 5 Associationsrätt
          </note>
          <note>
            Civilutskottets betänkande 2016/17:CU6
          </note>
          <note>
            Associationsrätt
          </note>
          <note>
            föredrogs.
          </note>
          <note type="speaker">
            Anf. 83 LARS ERIKSSON (S):
          </note>
          <note>
            Herr talman! Jag börjar med att yrka bifall till reservationerna
            1 och 4 i betänkandet.
          </note>
          <note>
            I betänkandet finns tillkännagivanden från Alliansen och Sverigedemokraterna.
            Det märks att partierna börjar ladda inför valet, för det ska
            sättas bilder på hur dåligt det går för Sverige. Men det är ingen
            lätt uppgift.
          </note>
          <note>
            Till skillnad från under allianstiden sjunker arbetslösheten,
            och ungdomsarbetslösheten är den lägsta på 13 år. Fler kan gå
            hemifrån på morgonen och säga att de går till jobbet. Fler kan
            bidra till det gemensamma.
          </note>
          <note>
            Nyföretagandet ligger på höga nivåer. Under 2016 ökade nyföretagandet
            i landet med 6,4 procent. Bolagsverket registrerade 68 793 nya
            företag.
          </note>
          <note>
            Förutsättningar för kvinnor och män i bolagens styrelser, vad
            som är rimlig insats för att starta ett aktiebolag och ordning
            och reda på papperen är frågor som kommer att beröras i denna
            debatt.
          </note>
          <note>
            Herr talman! Om kvinnor bedömdes efter sin kompetens hade näringslivet
            redan varit jämställt. Men så vet vi att det inte är, och den
            positiva utveckling som ändå sker går för långsamt.
          </note>
          <note>
            Enligt Allbrights sammanställning sitter det kvinnor på 32 procent
            av stolarna i landets börsbolagsstyrelser. På ordförandestolarna
            är det betydligt glesare mellan kvinnorna. Hela 94 procent av
            Sveriges styrelseordförande är män. Likadant ser det ut på vd-posterna.
            Även här är 94 procent män. I bolagens ledningsgrupper är 80 procent
            män.
          </note>
          <note>
            Enligt Andra AP-fondens kvinnoindex handlar det om decennier
            innan andelen kvinnor och män uppnår balans i styrelser och ledningar.
            Tror man att förändringstakten kommer att vara stor tar det kortare
            tid. Tror man att förändringstakten kommer att ligga på i genomsnitt
            vad den har gjort de senaste tolv åren kommer det att ta längre
            tid. Frågan är naturligtvis hur länge man vill vänta.
          </note>
          <note>
            Även från den tidigare alliansregeringen har signaler kommit
            om att könskvotering i bolagsstyrelser är viktig. Det går för
            långsamt och argumenten mot lagstiftning eroderar, hävdade finansminister
            Anders Borg.
          </note>
          <note>
            Jämställdhet har alltid ett värde i sig själv ur ett rättighetsperspektiv
            och ett demokratiskt perspektiv.
          </note>
          <note>
            Det stärker också bolagens lönsamhet och konkurrenskraft. Enligt
            Avanza har jämställda bolag de senaste tre åren gett tillbaka
            dubbelt så mycket till ägarna jämfört med genomsnittet på Stockholmsbörsen.
          </note>
          <note>
            Det finns bolag på Stockholmsbörsen som klarar sig bra ur ett
            jämställdhetsperspektiv. Det finns även bolag som inte gör det.
            27 bolag saknar kvinnor i styrelsen, och 80 bolag har ingen kvinna
            i ledningsgruppen. Finans- och konsumentbranschen har högst andel
            kvinnor i sina styrelser. Råvaru- och tjänstebranschen har lägst
            andel. Det ser alltså olika ut.
          </note>
          <note>
            Herr talman! Mot bakgrund av denna statistik kan man välja förhållningssätt.
            Man kan antingen sätta sin tilltro till naturens gång, vänta och
            hoppas att det kommer att lösa sig av sig självt. Eller så tänker
            man att det som så många gånger förut krävs politiska beslut för
            att utjämna skillnader.
          </note>
          <note>
            Kvotering löser inte alla problem men nyanserar bilden av vem
            som kan och vill bli chef, skapar fler förebilder, ger en mer
            korrekt spegling av samhället och är en stor politisk signal om
            viljan till jämställdhet.
          </note>
          <note>
            Ett politiskt beslut om könskvotering till bolagens styrelser
            vore bra för en mer jämställd, nyskapande och konkurrenskraftig
            arbetsmarknad.
          </note>
          <note>
            Det hade varit välkommet om regeringen lagt fram en proposition
            på riksdagens bord om könskvotering i bolagsstyrelser. Men de
            konservativa krafterna i riksdagens civilutskott, bestående av
            Alliansen och Sverigedemokraterna, har enats om att det mest effektiva
            sättet att uppnå mer jämställda styrelser är att inte sända signalen
            till landets bolagsstämmor om att öka jämställdheten eftersom
            det kommer en lag 2019.
          </note>
          <note>
            Signalerna om kvotering har haft betydelse för att förändringstakten
            i bolagsstyrelsernas sammansättning skulle ta fart. Med riksdagens
            tillkännagivande om att stoppa detta riskerar förändringstakten
            att avstanna. Det beklagar jag.
          </note>
          <note>
            Herr talman! Fredrik Reinfeldts majoritetsregering lade 2009
            fram en proposition till riksdagen om att kravet på aktiekapital
            för den som vill bilda ett aktiebolag ska uppgå till 50 000 kronor.
            Om detta har vi haft en samsyn. Fredrik Reinfeldts majoritetsregering
            kunde 2009 ha valt att lägga fram ett krav på aktiekapital på
            25 000 kronor eller 1 krona. Men man valde 50 000 kronor, och
            det fanns skäl till det.
          </note>
          <note>
            Det är väl känt att ett aktiebolag endast kan användas en begränsad
            tid i brottsligt syfte innan samhällets kontrollmekanismer slår
            till. Brottsuppläggen förutsätter därför att det ständigt finns
            nya aktiebolag att tillgå som kan ersätta de bolag som har förbrukats.
            Kravet på ett aktiekapital om 50 000 kronor i ett bolag stoppar
            i och för sig inte missbruk, men det kan utgöra ett visst hinder
            för personer som vill starta ett bolag i oseriöst syfte.
          </note>
          <note>
            Att det krävs ett kapitaltillskott av den som vill starta ett
            aktiebolag borgar i någon mån för att företagaren har en genomtänkt
            och hållbar affärsidé som han eller hon är beredd att satsa en
            del egna medel på för att förverkliga.
          </note>
          <note>
            Att ägaren själv satsar kapital kan vidare antas minska benägenheten
            hos företagaren att ta alltför stora risker med verksamheten.
          </note>
          <note>
            Ett kapitalkrav utgör också ett visst hinder för att aktiebolagsformen
            utnyttjas för att nå skattemässiga fördelar.
          </note>
          <note>
            Detta har varit argumentationen. Den har vi varit överens om
            när mo ­ tioner som krävt ett borttagande av aktiekapital behandlats
            i utskottet – åt ­ minstone när justitieministern var moderat.
          </note>
          <note>
            Det var även den tidigare regeringens argumentation. När justitieministern
            hette Beatrice Ask avslogs denna typ av förslag på sänkt aktiekapital
            till 25 000 kronor eller noll kronor.
          </note>
          <note>
            Nu går Alliansen och Sverigedemokraterna fram med krav på sänkt
            aktiekapital för bildandet av aktiebolag. Det ska sänkas till
            25 000 kronor ”som ett första steg”. Det är en viktig slutkläm,
            för det indikerar att Alliansen och Sverigedemokraterna är överens
            om att helt avskaffa aktiekapitalet. Frågan är bara varför man
            inte klipper till med noll kronor på en gång. Varför vänta?
          </note>
          <note>
            Samtliga partier som står bakom majoritetstexten i betänkandet
            vill sänka aktiekapitalet mer än till 25 000 kronor. Majoriteten
            ser sänkningen som ett första steg.
          </note>
          <note>
            I betänkandet hänvisas till arbetet på EU-nivå om de så kallade
            SUP-bolagen. Här ska det räcka med 1 euro i aktiekapital. I betänkandets
            majoritetstext välkomnas lagstiftningen på EU-nivå.
          </note>
          <note>
            Vad utskottets majoritet gör är att helt avfärda de invändningar
            mot de så kallade SUP-bolagen som har inkommit från betydande
            delar av den svenska statsförvaltningen.
          </note>
          <note>
            Det är stor skillnad på när Alliansen utgör regering och när
            den utgör opposition.
          </note>
          <note>
            När det gäller undantag från revisionsplikten har vi inte någon
            annan uppfattning än den som regeringen tidigare gett uttryck
            för. Vi vill också peka på det arbete som pågår inom EU och som
            syftar till att motverka skatteflykt. I det arbetet spelar revisionsplikten
            en stor roll.
          </note>
          <note>
            (Applåder)
          </note>
          <note type="speaker">
            Anf. 84 CARL-OSKAR BOHLIN (M):
          </note>
          <note>
            Herr talman! Jag yrkar bifall till betänkandet och till reservation
            5.
          </note>
          <note>
            Jag tänkte att jag skulle börja där Lars Eriksson slutade, nämligen
            med frågan om aktiekapitalets storlek. Vid en internationell utblick
            över grannekonomier till Sverige kan man konstatera att nästan
            alla länder och nästan alla jämförbara ekonomier i EU har en bolagsform
            som innebär ett begränsat personligt ansvar och kräver noll eller
            väldigt lite i startkapital.
          </note>
          <note>
            Varför är detta en viktig reform för Sverige? Jo, därför att
            nyföretagande inte alltid ser ut som det gjort tidigare. För många
            är det inte kapital bestående av lokaler, möbler, utrustning och
            maskiner som är det bärande, utan en idé. Varför är det så att
            den som har en app eller en idé om en app och vill förverkliga
            den ska tvingas pytsa in 50 000 kronor i ett aktiebolag för att
            kunna komma igång? Annars är man hänvisad till den mer riskfyllda
            form av företagande som det innebär att starta en enskild firma.
          </note>
          <note>
            Varför skriver Socialdemokraterna, Vänsterpartiet och Miljöpartiet
            i sin reservation att aktiekapitalet fyller en funktion som en
            spärr mot ogenomtänkt och oseriöst företagande? Det är lite förbluffande
            att vänstergänget i Sveriges riksdag i realiteten står här och
            säger att det råder en presumtion att den som är mindre bemedlad
            och mindre kapitalstark står för mer oseriöst eller ogenomtänkt
            företagande. Det är häpnadsväckande, måste man säga.
          </note>
          <note>
            Och varför är det så att övriga ekonomier i Europa klarar av
            att ha ett sådant här system? Om det var så som Socialdemokraterna
            hävdar skulle inte det här vara den gängse formen runt om i Europa.
            Därför är detta ett viktigt ställningstagande från utskottet i
            dag.
          </note>
          <note>
            Därefter vill jag gå över till det andra viktiga tillkännagivandet
            av de fyra tillkännagivanden vi har till regeringen i det här
            betänkandet, nämligen det om bolagskvotering. Vad är det då egentligen
            vi diskuterar? Vi har i dag en representation av kvinnor i börsbolagsstyrelser
            på 32 procent. Jag är den förste att säga att det är ett viktigt
            och angeläget arbete att uppnå jämställdhet i alla delar av samhället.
            Därför är det så märkligt att det så att säga hissas upp ett rött
            skynke framför näringslivet. Socialdemokraterna pratar om att
            det är angeläget att verka för ökad jämställdhet i näringslivet,
            inte på arbetsmarknaden i dess helhet; det är inom näringslivet
            vi ska kvotera. Det gäller just börsbolagsstyrelserna. Men om
            det är en normerande effekt man vill uppnå, varför vänder man
            sig då inte till ideella föreningar och till kommunala bolag,
            där det faktiskt är vi politiker som utser vilka som ska sitta
            i styrelserna?
          </note>
          <note>
            Vi har 200 börsbolagsstyrelser, men vi har 1 600 kommunala bolag.
            De kommunala bolagen, där det är vi politiker som styr, omfattas
            inte av det här förslaget. Det största börsbolaget i Sverige har
            40 000 anställda. Jämför med till exempel fackföreningsrörelsen!
            Byggnads har 100 000 medlemmar. Det är en synnerligen normerande
            kraft på svensk arbetsmarknad. Där är det noll kvinnor i styrelsen.
          </note>
          <note>
            Det som vi i realiteten pratar om är att kvotera från dagens
            32 procent till 40 procent. Det var det som var förslaget. Lagstiftningen
            har nu dragits tillbaka, men det var en lagstiftning som i realiteten
            hade träffat kanske 200 personer. Alla kvinnor som hade träffats
            av den lagstiftningen hade alltså fått plats i denna kammare,
            herr talman. Jag tror inte att Sveriges riksdag någonsin har varit
            i närheten av att diskutera en lagstiftningsprodukt som träffat
            så få svenska medborgare. Det, herr talman, är plakatpolitik när
            den är som absolut sämst.
          </note>
          <note>
            Det socialdemokratin borde börja med att göra är att sopa framför
            egen dörr genom att se till att det råder jämställdhet i arbetarrörelsen
            och se till att driva på för att vi får jämställda bolagsstyrelser
            i de kommunala bolagen, som vi faktiskt är med och styr. Socialdemokraterna
            är de facto med och styr i de flesta av landets kommuner. Morgan
            Johansson sa dock under en dragning med civilutskottet för ett
            par år sedan, tror jag att det var, att det är alldeles för komplext
            att ställa det kravet på kommunala bolag. Man ställer alltså ett
            krav på andra som man inte är beredd att ställa på sig själv.
            Det, herr talman, är att ägna sig åt hyckleri. Jag är stolt över
            att civilutskottet i dag tydligt sätter ned foten mot just den
            typen av hyckleri.
          </note>
          <note>
            (Applåder)
          </note>
          <note type="speaker">
            Anf. 85 LARS ERIKSSON (S) replik:
          </note>
          <note>
            Herr talman! Jag tackar Carl-Oskar Bohlin för hans anförande.
            Jag tyckte att det var intressant. Framför allt var det ett angrepp
            på socialdemo ­ kratin för vår uppfattning om nivån på aktiekapitalet
            i bolagen. Men det som jag nu har anfört om detta är inte bara
            en socialdemokratisk stånd ­ punkt. Jag citerade i mitt anförande
            ur Skatteverkets remissvar. De är sig ­ nerade av Skatteverkets
            generaldirektör Ingemar Hansson, tidigare stats ­ sekreterare
            hos Anders Borg. Det är ditåt angreppet riktas. Och det som jag
            i övrigt har tagit upp om aktiekapitalet är direkt hämtat från
            ärendebe ­ handlingen 2010/2011. Det är alltså något som ni har
            skrivit fram under den tid då justitieministern hette Beatrice
            Ask. Det är det som dina frontal ­ angrepp riktar sig mot, Carl-Oskar
            Bohlin.
          </note>
          <note>
            Att vi socialdemokrater tycker att det där är bra är naturligtvis
            helt korrekt. Men man måste ju besinna sig lite och beakta vad
            de här ståndpunkterna kommer från och vad de har sin bärighet
            i, nämligen de ståndpunkter som Carl-Oskar Bohlins eget partis
            företrädare haft i den här frågan över tid. Vi har haft en samsyn.
            Det är här det blir märkligt.
          </note>
          <note type="speaker">
            Anf. 86 CARL-OSKAR BOHLIN (M) replik:
          </note>
          <note>
            Herr talman! Jag uppfattade ingen fråga från Lars Eriksson, men
            jag ska ändå ta mig tid att svara på något av det han sa. Det
            här är väldigt symtomatiskt och typiskt för hurdan socialdemokratin
            är. Man uppmärksammar att det tidigare gjordes en förändring.
            Därefter önskar man att verkligheten ska vara statisk. Men verkligheten
            är ju inte statisk.
          </note>
          <note>
            Det stämmer att det var Alliansen som drev på för att vi skulle
            sänka från 100 000 till 50 000. Effekten, som nu har kunnat utvärderas,
            är att fler företag har startats – det ledde till att många fler
            aktiebolag registrerades, i stället för att man valde den mindre
            fördelaktiga bolagsformen enskild firma.
          </note>
          <note>
            Politik måste utvecklas i samverkan med hur omvärlden ser ut.
            Om vi konstaterar att Tyskland, Finland, Norge, Danmark och Frankrike
            alla har bolagsformer som inte kräver något insatt kapital – eller
            en euro, som det ofta ser ut i EU – måste vi någonstans fundera.
            Vad gör det för vår konkurrenskraft om det finns en tröskel för
            att starta ett bolag i Sverige när man har en idé som i grunden
            inte kräver något kapital?
          </note>
          <note>
            Vad skapar det för trösklar att det kostar 50 000 kronor att
            starta ett aktiebolag? Är det en fråga som Socialdemokraterna
            reflekterar över? Eller lu tar man sig bara tillbaka mot att s
            å här har det en gång varit, och därför ska det alltid fortsätta
            att vara så? Vi tar vår utgångspunkt i att samhället förändras,
            och då behöver de politiska lösningarna också göra det.
          </note>
          <note type="speaker">
            Anf. 87 LARS ERIKSSON (S) replik:
          </note>
          <note>
            Fru talman! Tack, Carl-Oskar Bohlin, för dina kommentarer!
          </note>
          <note>
            Det jag ville fästa uppmärksamheten på är vad som skrivs i betänkandet,
            nämligen att detta ska ses som ett första steg. Det är inte alls
            25 000 kronor som är det som ni tycker att det ska vara. Ni vill
            någon helt annanstans. Men ni skriver inte vart ni vill i den
            här frågan. Det tar ni inte alls upp.
          </note>
          <note>
            Det är klart att samtiden förändras. Det blir inte minst intressant
            utifrån de synpunkter som tidigare har kommit om dessa frågor
            från Ekobrottsmyndigheten och Säkerhetspolisen. De har pekat på
            det allvarliga i att det kan komma att användas av grovt olämpliga
            personer och organisationer. Det handlar också om finansiering
            av terrorism.
          </note>
          <note>
            Det har justitieutskottet självt tagit upp. Det har behandlat
            frågan om hur man starkare kan verka för att komma åt terrorism.
            I detta arbete pekar man på att utskottet vill fästa uppmärksamheten
            på att bolag i vissa fall kan användas som en plattform för brottslig
            verksamhet och penningtvätt.
          </note>
          <note>
            Det är nästan ordagrant vad Säkerhetspolisen har tagit upp i
            de här frågorna. Det som är det allvarliga i detta är att Carl-Oskar
            Bohlin, Alliansen och Sverigedemokraterna helt avstår från att
            ens kommentera det i en handling där man pekar på att det ska
            ses som ett första steg att det finns ett pågående arbete som
            handlar om SUP-bolagen.
          </note>
          <note>
            Det är helt kliniskt fritt från reflektioner kring detta. Jag
            tycker att det är anmärkningsvärt. Jag undrar lite, Carl-Oskar
            Bohlin: Talar inte ni på Moderaternas sida i civilutskottet och
            justitieutskottet med varandra?
          </note>
          <note type="speaker">
            Anf. 88 CARL-OSKAR BOHLIN (M) replik:
          </note>
          <note>
            Fru talman! För den som bara har en hammare i sin verktygslåda
            tenderar alla problem att se ut som en spik. Det är vad Socialdemokraterna
            visar på här.
          </note>
          <note>
            Den associationsrättsliga lagstiftningen syftar inte i första
            hand till att beivra brott. För detta har vi en brottsbalk, straffrätt
            och rättsvårdande myndigheter. Om man vill ta den associationsrättsliga
            lagstiftningen och med den i första hand bekämpa brottslighet
            riskerar det att ske på omsättningens bekostnad. Det ökar trösklarna
            för att starta företag.
          </note>
          <note>
            Det är klart att vi ska ha en ordning där vi beivrar brott. Men
            frågan är om vi ska göra det med aktiebolagslagen, Lars Eriksson.
            Han gör ett stort nummer av Säpos remissvar. Jag vet inte om Lars
            Eriksson har läst Säpos remissvar till utkastet om SUP-bolag.
            Om jag minns rätt var det två rader långt. Det vittnar väl om
            ett ganska begränsat engagemang och intresse för frågan om SUP-bolag
            från Säpos sida. Det vittnar kanske också om att det finns vissa
            viktigare frågor än storleken på insatskapitalet för att registrera
            en juridisk person när det kommer till att bekämpa brott i största
            allmänhet.
          </note>
          <note>
            Den fråga som Socialdemokraterna och de rödgröna partierna är
            svaret skyldig a på är: Varför ska inte vi förhålla oss till att
            det i vår omvärld och våra grannekonomier är betydligt enklare
            och lägre trösklar att starta ett bolag och bedriva näringsverksamhet?
            Menar Socialdemokraterna att det i större utsträckning bedrivs
            kriminell verksamhet i enskilda firmor?
          </note>
          <note type="speaker">
            Anf. 89 ANNIKA HIRVONEN FALK (MP):
          </note>
          <note>
            Fru talman! Varför ska inte Sverige förhålla sig till att många
            länder i vårt närområde tar frågan om jämställdhet i näringslivet
            på stort allvar och inför kvotering av börsbolagens styrelser?
            Den frågan vill jag ställa till Moderaterna, Centerpartiet, Liberalerna,
            Kristdemokraterna och Sverigedemokraterna. De menar i dag: Jodå,
            jämställdhet är viktigt. Men det är inte så viktigt att vi vill
            göra någonting för att uppnå jämställhet. Så här sa avgående vd:n
            för SEB, Annika Falkengren: Hotet om kvotering har trots allt
            varit bra. Släpper man på gaspedalen går det tillbaka lite. Trycket
            måste vara där.
          </note>
          <note>
            Fru talman! Om vi nu är överens om att det är viktigt med jämställdhet
            även i näringslivets absoluta maktcentrum, börsbolagens styrelser,
            måste vi vara beredda att göra det som krävs för att uppnå jämställdhet.
            Det vi har sett i flera omgångar är att hotet om att införa en
            lag som tvingar börsbolagen att ha minst 40 procent kvinnor och
            minst 40 procent män, även om det aldrig har varit problemet,
            i sina styrelser har lett till att vi har fått fler kvinnor i
            styrelserummen.
          </note>
          <note>
            Förra gången som de borgerliga partierna tog bort hotet stannade
            utvecklingen av. När vi i Miljöpartiet och Socialdemokraterna
            tog makten återuppväckte vi detta och sa: Om vi inte våren 2016
            ser minst 40 procent kvinnor i styrelserna lägger vi fram ett
            lagförslag. Då hände det någonting igen. Trycket måste vara där,
            som Annika Falkengren säger.
          </note>
          <note>
            Fru talman! Jag yrkar därför bifall till vår reservation 1 i
            betänkandet. Den går ut på att vi vill att regeringen ska lägga
            fram ett lagförslag till riksdagen eftersom utvecklingen inte
            gått tillräckligt långt.
          </note>
          <note>
            I debatten hittills har vi också diskuterat frågan om aktiekapitalets
            storlek. De borgerliga partierna med stöd av Sverigedemokraterna
            vill sänka till 25 000 kronor eller 1 krona. Det är lite olika
            siffror som hörs i debatten.
          </note>
          <note>
            Faktum är att när vi talar om verktyg, spikar och hammare i den
            här kammaren sitter kriminella organiserade brottslingar och de
            som stöder terrorism och växlar sina verktyg. Kofoten blir aktiebolag.
            Det är en utveckling som måste tas på största allvar.
          </note>
          <note>
            Min uppfattning som ledamot och vice ordförande i justitieutskottet
            är att hela samhället måste ta utvecklingen på allvar och göra
            det som krävs för att hindra den grova organiserade brottslighet
            som hotar själva det demokratiska samhället. Vi måste ta terrorismen,
            som tyvärr har blivit alltmer närvarande även i den europeiska
            verkligheten, på allvar.
          </note>
          <note>
            Vi måste agera. Det kan inte, som Carl-Oskar Bohlin var inne
            på, vara en isolerad fråga för bara justitieutskottet, polisen
            och rättsväsendet. Vi måste se till att täppa till luckor och
            inte så som Moderaterna vill erbjuda nya verktyg till dem som
            vill montera ned det demokratiska samhället och hotar det med
            allvarlig brottslighet.
          </note>
          <note>
            Därför är det anmärkningsvärt att Carl-Oskar Bohlin viftar bort
            Skat t e ­ verkets egna formuleringar om vad som kan hända om
            aktiekapitalet sänks till någon krona eller någon euro, nämligen
            att det ökar möjlighet ­ erna för kriminella att använda bolag
            i syfte att tvätta pengar, finansiera terrorism och begå bedrägerier
            både mot andra företag och mot privatper ­ soner. Det som också
            pekas ut i de remissvar som har diskuterats är att det är de små
            företagen som drabbas värst av denna typ av verksamhet och av
            att det egna aktiekapitalet är lägre. Till skillnad från de största
            bolagen har de inte tillräckliga möjligheter och resurser att
            kräva personliga borgens ­ åtagan ­ den.
          </note>
          <note>
            Jag slås av hur frånvarande detta perspektiv är i civilutskottets
            betänkande. Det gäller även frågan om att minska kraven på revisorer.
            Revisorerna är också en instans som borgar för att brottslighet
            genom de här bolagens verksamhet upptäcks tidigt.
          </note>
          <note>
            Det är precis som min företrädare i debatten från Socialdemokraterna
            anförde: Aktiebolag som används i brottsligt syfte kan ofta bara
            användas en kort tid. Ju billigare de blir att starta, desto lättare
            är det att hela tiden skapa ett nytt.
          </note>
          <note>
            Fru talman! Av det skälet vill jag yrka bifall till vår reservation
            4 i betänkandet.
          </note>
          <note>
            I dag har dock civilutskottets majoritet ställt sig bakom att
            vi ska utöka verktygen för dem som vill begå brott genom aktiebolag
            och att vi inte ska införa verktyg för att uppnå jämställdhet
            i näringslivet. Det är en sorglig dag för den feministiska regeringens
            Sverige.
          </note>
          <note>
            (Applåder)
          </note>
          <note type="speaker">
            Anf. 90 CARL-OSKAR BOHLIN (M) replik:
          </note>
          <note>
            Fru talman! Det är närmast fascinerande att stå och lyssna på
            Miljöpartiet i denna debatt. Ni menar att skillnaden mellan 25
            000 kronor i insatskapital för att starta ett aktiebolag och 50
            000 kronor, som det är i dag, skulle vara något slags skyddsvall
            mot terrorism och den grova organiserade brottslighetens anstormning
            av Sverige.
          </note>
          <note>
            Jag har två enkla frågor till Miljöpartiet. Det kostar runt 1
            000 kronor att registrera ett handelsbolag. Varför är då detta
            inte i dag en bolagsform som i större utsträckning än aktiebolag
            används för att finansiera grov organiserad brottslighet och terrorism?
            Och om detta nu är ett sådant gigantiskt problem som Miljöpartiet
            beskriver – varför föreslår ni då inte omedelbart en kraftig ökning
            av aktiekapitalet? Ju större det är, desto svårare måste det rimligen
            vara för den grova organiserade brottsligheten att använda detta
            verktyg.
          </note>
          <note>
            Om man tänker lite på resonemanget inser man vilken tankevurpa
            Miljöpartiet och den rödgröna minoriteten i kammaren har fastnat
            i, det vill säga att de försöker använda fel sorts lagstiftning
            till att slå i fel sorts spik. Den associationsrättsliga lagstiftningen
            syftar till att öka omsättningen i samhället och inte till att
            beivra brott. För att beivra brott har vi en annan lagstiftning,
            och det är inte den vi står här och diskuterar i dag. Men det
            är absolut en nog så viktig lagstiftning.
          </note>
          <note type="speaker">
            Anf. 91 ANNIKA HIRVONEN FALK (MP) replik:
          </note>
          <note>
            Fru talman! Carl-Oskar Bohlin har rätt i att det här är en avvägning
            mellan viktiga intressen. Det var därför Miljöpartiet förde detta
            resonemang när aktiekapitalet sänktes från 100 000 till 50 000
            kronor. Det är egentligen svårt att veta var den optimala balansen
            finns mellan intressena: Å ena sidan ska det vara lätt att starta
            företag för aktörer som vill bidra till samhället med sina idéer
            och sin kunskap, å andra sidan ska vi inte göra det så lätt att
            vi helt enkelt serverar ett smörgåsbord för organiserad brottslighet.
          </note>
          <note>
            Jag tycker inte att förebyggande och bekämpande av brott är en
            angelägenhet bara för rättspolitiken och de rättsvårdande myndigheterna.
            Jag tycker att det är hela samhällets ansvar att se till att vi
            inte oreflekterat serverar nya hammare och andra nya verktyg till
            den organiserade brottsligheten. Så ser det faktiskt ut när man
            läser civilutskottets betänkande; det är helt tomt på denna avvägning.
          </note>
          <note>
            Faktum är att det jag vänder mig mest emot egentligen inte är
            siffran 25 000 utan siffran i sig till att börja med. För vad
            tänker egentligen Moderaterna? Vad är målet? Är det noll kronor,
            eller är det 10 000 kronor? Det går inte att utläsa. Moderaterna
            har ställt sig positiva till den modell som pekas ut av våra brottsbekämpande
            myndigheter och Skatteverket som otroligt enkel för kriminella
            att utnyttja. Det gör mig orolig att man gör det – återigen oreflekterat
            och utan att se konsekvenserna.
          </note>
          <note type="speaker">
            Anf. 92 CARL-OSKAR BOHLIN (M) replik:
          </note>
          <note>
            Fru talman! Jag skulle vilja börja med att läsa ur den reservation
            som också Miljöpartiet står bakom. Där skriver man: Det faktum
            att det krävs ett kapitaltillskott av den storlek som nu gäller
            borgar för att man har en genomtänkt och hållbar idé. Är det alltså
            så att vänsterminoriteten i den här kammaren tycker att mycket
            kapital är synonymt med goda idéer? Det är i så fall en revolutionerande
            omsvängning från Sveriges så kallade arbetarrörelse. Den mindre
            bemedlade presumeras alltså ha sämre idéer än den mer bemedlade.
            Det är en märklig utgångspunkt, måste jag verkligen säga.
          </note>
          <note>
            Om det nu vore så att det fanns fog för alla de farhågor som
            Miljöpartiet och Socialdemokraterna gör gällande här inne – skulle
            vi då inte se detta som ett genomgående mönster i våra nordiska
            grannländer Norge, Dan ­ mark och Finland? De har alla en bolagsform
            med ett begränsat personligt ansvar utan krav på insatskapital,
            eller i varje fall ett mycket lägre ställt krav på insatskapital.
            Vilka slutsatser har ni dragit av den associations ­ rättsliga
            situationen i Danmark, Finland och Norge? Min gissning är: inga.
            Min gissning är att ni bara står här och gissar och gömmer er
            bakom flosk ­ ler som saknar stöd i empirin när det gäller hur
            denna typ av sänkningar har fallit ut i andra länder.
          </note>
          <note type="speaker">
            Anf. 93 ANNIKA HIRVONEN FALK (MP) replik:
          </note>
          <note>
            Fru talman! Den formulering som Carl-Oskar Bohlin vänder sig
            emot är ett citat från det remissvar som Skatteverket lämnade
            in på det förslag som då låg för diskussion i Europa om motsvarande
            förändringar. Det är inte bara taget ur luften, utan Skatteverket
            är en av våra tunga myndigheter på området, som är nog så kunnig
            t och erfar et när det gäller hur bolag utnyttjas för brottsliga
            ändamål.
          </note>
          <note>
            Det är ett faktum att aktiebolaget, med sin ansvarsbegränsning
            som gör att den som bedriver aktiebolaget normalt inte blir skyldig
            att betala tillbaka pengar när bolaget går i konkurs, blir väldigt
            attraktivt för den som vill lura andra människor på pengar eller
            den som på olika sätt vill ägna sig åt kriminell verksamhet.
          </note>
          <note>
            De här bolagen används mer i dag än tidigare. Det är också en
            utveck ­ ling som vi behöver ta på stort allvar. Jag ser inte
            någonstans i civilutskottets betänkande att de borgerliga partierna
            och Sverigedemokraterna har förstått att det är så här verkligheten
            ser ut i dag. Aktiebolaget, inte kofoten, är ett av de brottsverktyg
            som vi behöver bli bättre på att bevaka. Därför vore det inte
            seriöst att diskutera de här frågorna som om vi inte hade den
            utmaning vi har med organiserad brottslighet, terrorfinansiering
            etcetera.
          </note>
          <note>
            Det här är problem som många lägger mycket kraft på att motverka.
            Det vill Carl-Oskar Bohlin helt separera från de regler som faktiskt
            omgärdar några av de verktyg som de kriminella också använder.
          </note>
          <note type="speaker">
            Anf. 94 OLA JOHANSSON (C):
          </note>
          <note>
            Fru talman! Häromdagen hölls en tv-sänd presskonferens. Nyheten
            kablades ut i alla upptänkliga medier och är fortfarande en huvudnyhet.
            I elva år har Annika Falkengren varit vd på SEB. Ett av guldäggen
            i familjen Wallenbergs korg mister en person som arbetat i företaget
            i mer än 30 år.
          </note>
          <note>
            I ett uppmärksammat uttalande som jag hörde medan det här anförandet
            förbereddes i går kväll sa hon: Sverige är inte på rätt väg; Sverige
            har blivit kallare. Hon syftade då på att vi är dåliga på att
            ta vara på kunskap genom att vi ofta misslyckas med integration.
          </note>
          <note>
            Sedan fick hon svara på frågan vad hon skulle göra för att kvinnor
            ska tillsättas som chefer i näringslivet. Svaret hon gav var att
            hon själv intervjuar kandidaterna tre steg ned i organisationen.
            Det gör hon för att män tenderar att föredra män om meriterna
            i övrigt är lika och att det blir annorlunda i intervjusituationen
            när olika personligheter möter varandra på lika villkor.
          </note>
          <note>
            Att jag lyfter fram Annika i debatten, vilket jag inte är ensam
            om att göra, är inte för att just hon är en så fantastisk person
            eller för att den bank hon har varit chef för har ett jättebra
            jämställdhetsarbete. Det vet jag inte någonting om. Jag gör det
            för att påpeka att ett jämställt näringsliv med jämställda ledningsgrupper,
            kvinnor som chefer också i mansdominerade branscher och inte minst
            en jämlik fördelning mellan könen i bolagsstyrelser inte är något
            som kan tvingas fram genom åtgärder uppifrån.
          </note>
          <note>
            Det handlar om att bygga från grunden, att arbeta med värderingar
            och att grundlägga intresset för företagande och ledarskap tidigt
            i livet, inte minst i rollen som pappa och som mamma. Hur vi beter
            oss hemma och vilken sorts förbild vi är för våra söner och döttrar
            har betydelse. Det har betydelse hur vi uppträder mot varandra
            i arbetslivet som kollegor och som chefer.
          </note>
          <note>
            Jag har erfarenhet av bådadera – dock inte av att vara kvinna,
            och därmed kan jag inte med trovärdighet förklara hur det kan
            kännas att vara på en arbetsplats där traditionella könsmönster
            råder och härskarteknik och lönediskriminering förekommer liksom
            en allmänt bristande förståelse för hur det är, såväl för män
            som för kvinnor, att kombinera arbete med ansvar för småbarn och
            kanske också äldre anhöriga.
          </note>
          <note>
            Fru talman! Det är glädjande att vi i dag kommer att få tillkännagivanden
            som markerar att styrelsers sammansättning alltjämt ska vara något
            som börsbolagens ägare och deras valberedningar ska ta ansvar
            för och att Sverige inte längre ska verka inom EU för ett sådant
            direktiv. Det är klokt av regeringen att dra tillbaka en proposition
            med förslag om kvotering som det inte finns förutsättningar att
            få igenom i Sveriges riksdag. Därmed kan man övergå till att arbeta
            med mer verkningsfulla åtgärder.
          </note>
          <note>
            Centerpartiet menar att jämställdhet och feminism oavsett frågan
            om kvotering hör hemma i den här debatten. Jag yrkar därför bifall
            till Centerpartiets reservation nr 3 om ytterligare åtgärder för
            att främja kvinnors inflytande i näringslivet.
          </note>
          <note>
            ”För att som kvinna bestämma över sitt liv, ta ansvar för sina
            val och få belöning för sitt arbete måste kvinnor själva kunna
            bestämma var de ska jobba, hur de vill göra karriär och få upp
            sin lön för att påverka sin livsinkomst. Men kvinnor har mindre
            makt och inflytande än män. Fler män är höginkomsttagare, styrelseordföranden
            och styrelseledamöter.”
          </note>
          <note>
            Så skriver vi i vår partimotion och konstaterar, när det gäller
            de statligt helägda bolagen, att det under Centerpartiets tid
            i alliansregeringen jobbades hårt och framgångsrikt för en jämnare
            könsfördelning i styrelserna. I dag är andelen kvinnor i statliga
            bolag 49 procent. Vi visade att det är möjligt, och nu kan det
            privata näringslivet följa efter. Är det den politiken som Lars
            Eriksson i sitt huvudanförande beskrev som konservativa krafter
            inom Alliansen?
          </note>
          <note>
            Att driva företag ger frihet och också möjlighet att komma in
            i näringslivet. Genom att stärka kvinnors möjligheter att starta
            och driva företag och genom att fler kvinnor ges möjlighet att
            anta höga positioner i näringslivet når vi till slut ända till
            toppen, upp till ägarna och till styrelsen. Företagandet ger frihet
            och även möjlighet att komma in i näringslivet. Att sitta i styrelsen
            i det egna bolaget skapar vägar till andra styrelseuppdrag i andra
            bolag och i förlängningen till andra branscher.
          </note>
          <note>
            Det vi hittills sett av regeringens näringspolitik visar tvärtom,
            för att återigen använda Annika Falkengrens ord, att Sverige inte
            är på rätt väg. Förslag om att införa vinstbegränsning för företag
            som verkar inom vård, skola och omsorg betyder att ni i regeringen
            skickar en signal till dem som driver företag inom de kvinnodominerade
            sektorerna att det inte är okej att tjäna pengar och att man inte
            i de verksamheterna ska kunna utveckla sitt företag och vara framgångsrik.
          </note>
          <note>
            När kvinnor inte förväntas vara drivna entreprenörer eller ta
            risker i sitt företagande bidrar det till att kvinnor inte driver
            företag i samma utsträckning som män, inte satsar lika mycket
            pengar eller tid på sina företag och har svårare att få lån beviljade
            för sitt företagande. Kvinnors företag växer därmed inte lika
            snabbt och lika mycket som mäns. Antalet entreprenörer i Sverige
            har sedan mitten på 2000-talet ökat, men 2014, hör och häpna,
            bröts den uppåtgående trenden. Sverige behöver fler, inte färre,
            kvinnor som driver företag.
          </note>
          <note>
            Med fler arbetsgivare inom kvinnodominerade sektorer ges dessutom
            möjlighet att göra karriär som anställd. Det har blivit enklare
            på många håll i landet där det tidigare inte har funnits flera
            arbetsgivare att välja mellan. Genom LOV, lagen om valfrihet,
            har det öppnats möjligheter för kvinnor att starta företag inom
            en sektor där de hittills bara kunnat vara anställda av en enda
            arbetsgivare, nämligen kommunen. Vill man inte leda eller äga
            företaget finns möjligheten att förbättra sin lön och sina anställningsvillkor
            genom att byta arbetsgivare. Är det dåligt?
          </note>
          <note>
            Vi yrkar bifall till punkterna 1, 2, 6 och 12 och avslag på de
            fyra reservationerna. Med vårt ställningstagande vill vi understryka
            hur viktigt det är att regeringen nu tar initiativ till att stärka
            kvinnors inflytande i näringslivet och främja kvinnors företagande.
            Det är en del i en feministisk politik och ett resultatinriktat
            och framgångsrikt jämställdhetsarbete.
          </note>
          <note>
            Fru talman! Att sänka kravet på aktiekapital från 50 000 till
            25 000 kronor är ytterligare en jämställdhetspolitisk satsning,
            eller ännu hellre en satsning på jämlikhet. Ekonomisk jämlikhet
            handlar ju om att göra det möjligt för dem som har en kunskap
            och en drivkraft att starta och driva företag med så låg tröskel
            till det som möjligt. Därför är det också viktigt att vi nu tar
            ställning för att undanta fler företag från revisionsplikten.
            En majoritet i Sveriges riksdag vill förenkla för småföretagen.
            Det är bra. Regeringen borde lyssna och agera och inte stå här
            och anklaga potentiella företagare för att vara potentiella kriminella.
          </note>
          <note>
            Vi vill öppna bolagsformen aktiebolag för ännu fler av dem som
            bara har ett litet kapital att tillgå. Det kan vara ungdomar,
            personer med invandrarbakgrund eller sådana som jobbat i sin bransch
            länge och vill knoppa av men som tycker att kostnaden är för hög
            och reglerna svåra att följa.
          </note>
          <note>
            Tack vare alliansregeringen undantogs de små aktiebolagen från
            revi ­ sionsplikten 2009. Det gäller aktiebolag som har färre
            än tre anställda och en balansomslutning på mindre än 1 ½ miljon.
            Nu vill vi gå vidare, efter ­ som de farhågor som fanns om ökat
            fusk inte heller besannades.
          </note>
          <note>
            Fru talman! Det förvånar mig att regeringen, tillsammans med
            Vänsterpartiet, reserverar sig mot förslag som detta som skulle
            öka den ekonomiska jämlikheten.
          </note>
          <note>
            I linje med det förslaget föreslår Centerpartiet en ny företagsform
            – ingångsföretag – med en företagsbeskattning om totalt maximalt
            25 procent på omsättningen, så länge den understiger 250 000 kronor.
            Det skulle vara en språngbräda, inte bara till nyföretagande utan
            även till en arbetsmarknad som annars skulle vara stängd för den
            som inte har kontakter, formell utbildning eller kännedom om hur
            lagar, regler, myndigheter, arbetsmarknad och näringsliv fungerar.
            Den företagsformen finns i många europeiska länder och torde ligga
            nära till hands för den som har erfarenhet av företagande och
            som har drivit verksamhet i sitt hemland.
          </note>
          <note>
            Centerpartiet har också en reservation som handlar om att komma
            till rätta med den kriminella klick som förekommer inom näringsverksamhet.
            Reservationen handlar om att komma åt ekonomisk brottslighet där
            människor utnyttjas som målvakter och bulvaner åt dem som tjänar
            de stora pengarna. För att upprätthålla tron på samhällets lagar
            och regler och alla seriösa näringsidkare måste det nämnas här.
            Resurser ska tilldelas dem som ska bevaka att dessa lagar efterlevs
            och ska inte användas som ett element i den här associationsrättsliga
            debatten.
          </note>
          <note>
            Fru talman! Vi måste utgå från att den som startar ett företag
            har ett gott syfte, att man vill förverkliga drömmar, tjäna pengar
            och bidra till samhället med sitt arbete och sina skatteintäkter.
            En satsning på regelförenklingar, lägre trösklar till företagande
            och främjande av fler företag i fler branscher handlar om rättvisa
            och jämlikhet. Vi har lyckats stoppa planerna på en konstlad,
            konstruerad och kvoterad jämställdhet med de beslut som ska fattas
            här i dag. Nu börjar arbetet med att bygga ett mer jämställt samhälle
            underifrån.
          </note>
          <note>
            Jag vill ta ett sista exempel. Nyligen utsåg Svensk t Näringsliv
            Maria Åkerberg från Frillesås utanför Kungsbacka till Hallands
            mest företagsamma person 2016. Maria arbetade som hudterapeut
            men ville öppna en egen salong och behövde produkter till den.
            Det visade sig dock vara omöjligt att hitta produkter utan mineraloljor
            och syntetiska ingredienser. Det ledde till att hon själv började
            exper imentera med naturliga ämnen. I hennes oljor och krämer
            ingår, enligt företagets hemsida, så långt som möjligt naturliga
            produkter. I dag är företaget det enda i världen som genom sina
            kunder erbjuder behandling med levande stamceller. I dag har Maria
            Åkerberg ett eget varumärke och är som synes mycket framgångsrik.
          </note>
          <note>
            Det finns många sådana exempel runt omkring oss. Debatten om
            associationsrätt handlar om vilka lagar och regler företagen ska
            följa. Jag har valt att ta min utgångspunkt i ett feministiskt
            perspektiv.
          </note>
          <note>
            Vi säger nej till kvotering och vinstförbud och ja till regelförenklingar
            med lägre trösklar för kvinnor och män som startar och driver
            företag.
          </note>
          <note>
            (Applåder)
          </note>
          <note type="speaker">
            Anf. 95 ANNIKA HIRVONEN FALK (MP) replik:
          </note>
          <note>
            Fru talman! Ola Johansson vill bygga ett jämställt samhälle underifrån.
            För mig som gräsrotsentusiast låter det fantastiskt. Men då måste
            frågan bli: Hur länge vill Centerpartiet vänta? Underifrånbyggandet
            går nämligen fruktansvärt långsamt. Arbetet för jämställdhet går
            för långsamt.
          </note>
          <note>
            Precis det exempel som Ola Johansson själv tog upp – Annika Falkengrens
            engagemang i vilka som anställs i bolaget längre ned i hierarkin
            – visar att vi också måste arbeta uppifrån. Ledarskapet har betydelse.
            Vi ser en korrelation; i bolag där det finns många kvinnor i styrelsen
            finns det också fler kvinnor i ledningsgrupperna. Därför är det
            viktigt att vi uppnår jämställda bolagsstyrelser i den maktsfär
            som börsbolagen ändå utgör.
          </note>
          <note>
            Jämställdhet handlar om makt. Det är viktigt med jämställdhet,
            inom såväl politiken som det privata näringslivet.
          </note>
          <note>
            De svenska företagens största hinder mot att växa upplevs i dag
            vara tillgången till kompetens. I dag kvoteras kvinnor bort på
            grund av de me ­ kanismer som Ola Johansson också lyfte fram,
            nämligen att män tenderar att välja män – allt annat lika. Det
            innebär att jämställdhet i bolagen inte bara är en fråga om mänskliga
            rättigheter utan också en fråga om svensk konkurrenskraft.
          </note>
          <note>
            Hur länge vill Centerpartiet vänta på att jämställdheten ska
            växa fram?
          </note>
          <note type="speaker">
            Anf. 96 OLA JOHANSSON (C) replik:
          </note>
          <note>
            Fru talman! Jag vill tacka Annika Hirvonen Falk för frågan.
          </note>
          <note>
            Annika besjälas av underifrånperspektivet men väljer konsekvent
            uppifrånperspektivet i debatten. Det förvånar mig mycket.
          </note>
          <note>
            Min grund i anförandet var hur vi uppträder som arbetskamrater,
            som föräldrar, som föregångare och som chefer. Det gäller också
            den roll som vi tar här i den beslutande församlingen, i de organisationer
            vi verkar och det sätt på vilket man regerar och styr landet.
            Den förra regeringen såg till exempel till att 49 procent av styrelseledamöterna
            i de statliga bolagen var kvinnor. Tidigare talare har nämnt hur
            det ser ut i några organisationer som står nära en del av de i
            den här kammaren närvarande partierna.
          </note>
          <note>
            Annika Falkengren är ett utmärkt exempel, som vi båda använder.
            Det är bra. Men jag tror inte att hotet om kvotering är det främsta
            motivet till att arbeta med jämställda styrelser. Jag tror att
            det hotet är i högsta grad levande ändå. Det främsta hotet borde
            vara, vilket tidigare talare har påpekat, att ett företag som
            inte har en jämställd styrelse är mindre lönsamt än ett företag
            som har det.
          </note>
          <note>
            De ekonomiska drivkrafterna – möjligheterna att kunna utveckla
            sina produkter, förbättra sin ekonomi och skaffa fler kunder –
            nås genom att vara lönsam och innovativ. Det är Maria Åkerberg
            ett alldeles utmärkt exempel på.
          </note>
          <note type="speaker">
            Anf. 97 ANNIKA HIRVONEN FALK (MP) replik:
          </note>
          <note>
            Fru talman! Jag tror att vi behöver både och. Vi måste arbeta
            under ­ ifrån, se till att alla barn får en uppfostran med närvarande
            mödrar och fäder. Därför har vi också reserverat ytterligare en
            månad i föräldraförsäk ­ ringen för vardera föräldern, den så
            kallade tredje pappamånaden. Och därför satsar vi på normkritisk
            pedagogik i förskolan. Men om vi ska vänta på att varje generation
            ska bli lite mer jämställd kommer utvecklingen att gå så långsamt
            att inte ens mina barn kommer att leva i det jämställda samhälle
            som både jag och Ola Johansson säger oss vilja uppnå. Därför behöver
            vi också arbeta uppifrån.
          </note>
          <note>
            I dag röstar Centerpartiet, som säger sig företräda en feministisk
            analys och näringspolitik, nej till ett konkret förslag på något
            som har visat sig fungera internationellt för att uppnå jämställdhet
            också i bolagens styrel ­ ser. Det är beklämmande. Då är man inte
            beredd att leva upp till ambi ­ tionen om att uppnå ett jämställt
            samhälle. Då är man inte beredd att an ­ vända de verktyg som
            finns.
          </note>
          <note>
            Fru talman! Jag vill lovorda Ola Johanssons optimistiska människosyn.
            Han sa i sitt anförande att vi måste tro på att alla som startar
            företag vill gott. Jag önskar att samhället var sådant att vi
            kunde tro att alla människor alltid vill göra gott. Men vi kan
            inte vara så naiva att vi bortser från det som finns framför ögonen
            på oss. Det finns också människor som, genom organiserad brottslighet
            och terrorism, vill förstöra det som vi gemensamt har byggt upp.
          </note>
          <note type="speaker">
            Anf. 98 OLA JOHANSSON (C) replik:
          </note>
          <note>
            Fru talman! Jag ska förklara Centerpartiets motiv för att vi
            i dag röstar nej till kvotering. Ett av motiven är att det har
            vi gjort varje gång som den här frågan har varit uppe till diskussionen,
            och den argumentationen har vi fört många gånger i den här kammaren.
          </note>
          <note>
            Det handlar om äganderätten , som är ett grundläggande fundament
            i Centerpartiets politik. Den som äger ett företag, ett stycke
            mark, en fastighet eller vad det än vara månde ska inte känna
            att samhället griper in och styr hur den personen ska använda
            sin egendom. Man ska hålla sig till lagar , och man ska inte begå
            brottsliga handlingar. Man ska använda sin egendom för att främja
            sig själv och sin omgivning.
          </note>
          <note>
            När riksdagen beslutar och talar om hur en person eller ett företag
            ska bruka sin egendom och använda sin egen beslutsmässighet står
            det stopp i centerpartisters ryggmärg. Vi säger nej till den typen
            av förslag.
          </note>
          <note>
            Jag konstaterar att det är varje människas och företags frihet
            att vara mindre framgångsrik i sitt företagande och att vara mindre
            framgångsrik i att sköta sin fastighet eller sitt jordbruk. Men
            påverkan och makten ska ligga ho s den enskilde. Det är den ideologiska
            grunden till att vi säger nej till könskvotering i bolagsstyrelser,
            även om vi tycker att det vore bra om man som ägare fattar kloka
            beslut för sitt eget företags framtid.
          </note>
          <note>
            Sedan kommer jag till den fråga som Annika Hirvonen ställde eftersom
            hon hade 30 sekunder kvar på sin repliktid. Jag har 20 sekunder
            kvar. Jag tycker att det är häpnadsväckande att den här diskussionen
            om hur vi ska främja människors möjlighet att starta företag,
            att komma i arbete och att finna en mening i sitt liv här i Sverige
            med låg utbildningsnivå och erfarenheter från andra länder ska
            handla om huruvida den personen är potentiellt kriminell. Häpnadsväckande!
          </note>
          <note type="speaker">
            Anf. 99 LARS ERIKSSON (S) replik:
          </note>
          <note>
            Fru talman! Tack, Ola Johansson, för ett intressant anförande!
          </note>
          <note>
            Nu har jag lyssnat på två företrädare från Alliansen, och jag
            begärde ordet för att få klart för mig vad ni menar med den formulering
            som ni har. Ingen av er har än så länge tagit upp det i sitt anförande.
            Vad menar ni när ni säger att ni vill se en sänkning av aktiekapitalet
            till 25 000 kronor i ett första steg? Varför landar ni på 25 000
            kronor? Varför beskriver ni inte vad ni egentligen vill se?
          </note>
          <note>
            Den enda vägledning som vi andra får hittar man i betänkandet
            under rubriken Pågående arbete där SUP-bolagen tas upp. Det gör
            att vi måste få en klarhet här. Vad är det som ni fem partier
            har kommit överens om när det gäller den färdriktning som ni vill
            ska ske på det här området? Det har ingen av er rett ut, och det
            går inte att utläsa ur betänkandet, mer än lite gissningar om
            detta.
          </note>
          <note>
            Socialdemokrater, miljöpartister och vänsterpartister vill ju
            inte ha oseriösa företagare. Nästan halva statsförvaltningen har
            i sina yttranden om bolagen tagit upp detta. Justitieutskottet
            tog upp frågan i sitt yttrande över hur man ska jobba mot terrorism.
            Ni viftar bort det här som floskler från statsförvaltningen. Det
            tycker jag är häpnadsväckande. Jag hävdar inte att företagare
            generellt sett skulle vara mer oseriösa än andra.
          </note>
          <note type="speaker">
            Anf. 100 OLA JOHANSSON (C) replik:
          </note>
          <note>
            Fru talman! Tack för berömmet, Lars Eriksson!
          </note>
          <note>
            Det verkar som att Lars Eriksson har gjort det till sin mission
            här i kammaren att fokusera på en siffra – i det här fallet 25
            000 kronor – som innebär en halvering från siffran som gällde
            tidigare, 50 000 kronor.
          </note>
          <note>
            Med en viss stolthet kunde Lars Eriksson för en stund sedan meddela
            att Socialdemokraterna minsann efter moget övervägande har instämt
            i Alliansens bedömning att kravet på aktiebolagskapital skulle
            förändras från 100 000 kronor till 50 000 kronor. Om inte det
            var ett första steg, så vet jag inte vad det är.
          </note>
          <note>
            Uppenbarligen fanns det skäl för Lars Eriksson och hans partikamrater
            att ta det steget. Nu tycker han att det är oerhört problematiskt
            att vi vill ta ytterligare ett steg och halvera från 50 000 kronor
            till 25 000 kronor. Då kan man ställa frågan tillbaka till Lars
            Eriksson: Vad var det för typ av moget övervägande från Socialdemokraterna
            som gjorde att man tyckte att dessa hängslen och denna livrem
            på 100 000 kronor plötsligt inte längre var befogade?
          </note>
          <note>
            Hur riktningen går kan ju Lars Eriksson fortsätta att spekulera
            i. Jag tror inte att det är någon hemlighet att allianspartierna
            stöder det arbete som pågår i EU när det gäller SUP-bolagen. Men
            det är ju direktiv och reglering som kommer att ske på EU-nivå,
            och det finns väl med största sannolikhet möjlighet för Sverige
            att påverka den utvecklingen, om man så vill. Något sådant besked
            från den socialdemokratiska regeringssidan känner jag inte till.
            Möjligen har man redan från början bestämt sig för att detta inte
            ska genomföras på den nivån.
          </note>
          <note>
            Men i dag ska vi fatta beslut om 25 000 kronor. Det gläder mig.
            Ytterligare spekulationer får anses onödiga i det här läget.
          </note>
          <note type="speaker">
            Anf. 101 LARS ERIKSSON (S) replik:
          </note>
          <note>
            Fru talman! Tack, Ola Johansson, för dina kommentarer kring mina
            frågor.
          </note>
          <note>
            Men vad ska vi annars göra än att spekulera när vi inte får något
            svar? Varför redovisas det inte vad ni fem partier har kommit
            överens om som ett första steg? Det redovisas inte i den här handlingen.
            Däremot redovisas det pågående arbetet i EU. Då har jag tagit
            fram de yttranden om detta som har kommit från statsförvaltningens
            olika delar. Det är inte vilk a myndigheter som helst som vi tal
            ar om. Vi tal ar om Ekobrottsmyndigheten, Säkerhetspolisen, Skatteverket.
            Det är en lång rad väldigt tunga myndigheter som har yttrat sig
            i den här den frågan. Det viftas bort som floskler från statsförvaltningen
            och någonting som sossarna har hittat på. Det är ju inte sant.
          </note>
          <note>
            Jag tycker att det är märkligt och anmärkningsvärt att den här
            typen av frågor och aspekter inte berörs när den har tagits upp
            i andra utskott i den här riksdagen. Jag får ju inget svar av
            den gode Ola Johansson här vars engagemang i dessa frågor jag
            inte ett dugg tvivlar på är i hjärtat gott. Än så länge får jag
            inget svar . M en det kommer ju fler företrädare för Alliansen,
            så jag hoppas att det är någon som berättar vad som döljer sig
            bakom formuleringarna om i ett första steg. Än så länge blir man
            tvungen att ställa frågor om detta.
          </note>
          <note type="speaker">
            Anf. 102 OLA JOHANSSON (C) replik:
          </note>
          <note>
            Fru talman! Det är härligt och sympatiskt att Lars Eriksson använder
            de sista 20 sekunderna av sitt anförande till att berömma mig
            för att vara godhjärtad och välvillig. Det är mycket trevligt.
          </note>
          <note>
            Men det är tydligt vilken irritation och frustration som har
            väckts från det socialdemokratiska partiet och Miljöpartiet över
            att man återigen åker på ett tillkännagivande här i Sveriges riksdag.
            Det finns en majoritet i riksdagen som vill ta en annan väg än
            vad regeringen tycks vilja.
          </note>
          <note>
            Socialdemokraterna är ett parti som i sig självt är stort och
            har alla möjliga resurser. Dessutom kan man ta till hela Regeringskansliet
            med alla tjänstemän och utredningsresurser. Man kan också använda
            sig av de statliga myndigheterna. Då är det inte förvånande att
            man lägger ut en bombmatta med olika dubier inför ett förslag
            från allianspartierna som är välgrundat och som syftar till förbättra
            villkoren och möjligheten för vanliga människor att i större utsträckning
            starta och driva företag.
          </note>
          <note>
            Man skräms med en propaganda mot den som har en företagsidé och
            vill skapa en bolagsform som är betydligt bättre än vad den enskilda
            firman är, om ägaren vill ta lån, utveckla bolaget och öka omsättningen.
            Det är mer riskfyllt att starta en enskild firma. Det är helt
            enkelt kontraproduktivt när det gäller att skapa förutsättningar
            för att utveckla ett växande näringsliv med företag som vill utvecklas
            framåt här i samhället.
          </note>
          <note>
            Man grundar sig på argumentet att det plötsligt skulle vara en
            risk för en stor och omfattande kriminell verksamhet bland svenska
            företagare. Det tycker jag är otrevligt.
          </note>
          <note type="speaker">
            Anf. 103 LOTTA JOHNSSON FORNARVE (V):
          </note>
          <note>
            Fru talman! Vi debatterar just nu civilutskottets betänkande
            om associationsrätt. Jag tänkte fokusera på frågan som rör jämställdhet
            och representation i bolagsstyrelser.
          </note>
          <note>
            Jag är stolt över att tillhöra ett parti som står på en både
            socialistisk och feministisk grund. Att vara feminist innebär
            att se att vi lever i ett samhälle med en ojämlik maktstruktur
            med en könsmaktsordning som gynnar män på kvinnors bekostnad och
            att vilja förändra detta. Jag vill att kvinnor och män ska ha
            samma möjligheter, rättigheter och skyldigheter inom samhällets
            alla områden, där frågan om kön inte spelar någon roll för hur
            en människa bemöts eller vilka möjligheter hon eller han har.
          </note>
          <note>
            Den ojämlika könsmaktsordningen tar sig uttryck i att män som
            grupp har omotiverat mycket makt och inflytande i samhället. Exempelvis
            värderas kvinnors arbete lägre än mäns arbete, kvinnor har lägre
            löner än män och de har sämre position på arbetsmarknaden.
          </note>
          <note>
            Ett tydligt exempel på detta är representationen i bolagsstyrelser
            där män fortfarande är i majoritet. Andra AP-fondens kvinnoindex
            för 2016 visar att andelen kvinnor i bolagen nu uppgår till 30,7
            procent och att andelen kvinnor i ledningen uppgår till 20,9 procent.
            När det gäller den absoluta toppen ser det betydligt sämre ut
            då endast 6,3 procent kvinnor innehar poster som styrelseordförande
            respektive vd. Även om det har skett en viss förbättring är siffrorna
            över kvinnlig representation i bolagens styrelser fortfarande
            alltför låga.
          </note>
          <note>
            Fru talman! Anledningen till den ojämlika representationen i
            bolagens styrelser beror inte på att kvinnor är mindre kompetenta,
            har sämre utbildning eller är sämre skickade att leda företag.
            Det beror helt enkelt på att de är just kvinnor. Det handlar om
            diskriminering. Vi ser hur mäns normer och värderingar styr valet
            av representanter och hur män föredrar att rekrytera män. Det
            är uppenbart att företagen inte själva klarar av att rätta till
            den ojämlika fördelningen om vi vill se en förändring inom överskådlig
            tid.
          </note>
          <note>
            Det är märkligt att näringslivet och de borgerliga partierna
            tillsammans med Sverigedemokraterna inte är mer intresserade av
            att få en jämlikare fördelning i bolagens styrelser och ledning.
            Flera forskare visar på hur företag med fler kvinnor i ledningen
            har varit mer lönsamma och framgångsrika än företag med enbart
            män. Kvinnor har i dag en hög utbildning och mycket kompetens
            som inte tas till vara fullt ut, vilket företagen också förlorar
            på.
          </note>
          <note>
            Frågan om jämställdhet handlar självklart inte bara om man ska
            ha kvotering eller inte till bolagens styrelser. Jämställdhet
            handlar om mycket mer. Vill vi uppnå jämställdhet måste vi låta
            frågan genomsyra samhällets alla områden. Men kvotering kan vara
            ett viktigt steg på vägen för att upp ­ nå mer jämställdhet inom
            bolagsvärlden, något som även kan bidra till att öka jämställdheten
            i samhället och i arbetslivet i stort. Jag vill dock understryka
            att detta långt ifrån är den enda lösningen.
          </note>
          <note>
            Jag anser att det är angeläget att sträva efter en jämn fördelning
            av makt och inflytande mellan kvinnor och män. Jämställdhet är
            en fråga om mänskliga rättigheter, demokrati och rättvisa men
            också om att ta till vara alla människors kompetens. Om kompetensen
            hos kvinnor och män i näringslivet tillvaratas får företagsledningarna
            den bästa sammansättningen, vilket gynnar företagen och därmed
            tillväxten. Det är också mycket angeläget med initiativ som syftar
            till att könsfördelningen blir avsevärt jämnare när det gäller
            deltagandet i ekonomiskt beslutsfattande.
          </note>
          <note>
            Jag vänder mig även mot förslaget om lägre krav på aktiekapital.
            Att det krävs ett kapitaltillskott av den som vill starta ett
            aktiebolag borgar för att företagaren har en genomtänkt och hållbar
            affärsidé, som han eller hon är beredd att satsa en del egna medel
            på för att förverkliga. Utskottet har även tidigare pekat på att
            benägenheten hos företagaren att ta alltför stora risker i verksamheten
            minskar om denne själv satsar ett kapital. Ett rimligt kapitalkrav
            utgör också ett visst hinder mot att aktiebolagsformen utnyttjas
            för oseriösa syften såsom penningtvätt, bedrägeri och annan brottslig
            verksamhet.
          </note>
          <note>
            Jag yrkar bifall till reservationerna 1 och 4.
          </note>
          <note type="speaker">
            Anf. 104 OLA JOHANSSON (C) replik:
          </note>
          <note>
            Fru talman! Jag begärde replik eftersom jag kände att vi behöver
            diskutera de frågor som faktiskt ligger på bordet, det vill säga
            den lagstiftning som reglerar hur vi äger och driver företag i
            Sverige. Lotta Johnsson Forn ­ arve har här problematiserat en
            enda fråga, nämligen kvoteringsfrågan. Hon kom även in lite på
            kravet på aktiekapital.
          </note>
          <note>
            Jag vill ställa en fråga till Lotta Johnsson Fornarve angående
            det fak ­ tum att Sveriges kommuner och landsting köper tjänster
            för åtskilliga mil ­ jarder kronor varje år. Det kan handla om
            tjänster som rör alltifrån att köra bussar till att ploga vägar
            och bygga fastigheter för kommunal drift av vård, skola och omsorg.
            När det handlar om att leverera tjänster som går ut på att bedriva
            verksamhet i dessa lokaler – det som normalt kan förknip ­ pas
            med det vi kallar välfärdstjänster – ställer Vänsterpartiet och
            det reger ­ ingsalternativ som man stöder krav på att dessa företag
            ska ha vinstbe ­ gränsningar.
          </note>
          <note>
            Utifrån det könsmönster som Lotta Johnsson Fornarve så väl beskriver
            och med vetskap om vilka som normalt sett representerar dessa
            företagsformer undrar jag hur välmotiverat hon tycker att det
            är att det finns skillnader i synen på manligt och kvinnligt företagande
            och de olika företagens tjänsteleveranser till offentlig verksamhet
            som ägs av stat, kommuner och landsting.
          </note>
          <note type="speaker">
            Anf. 105 LOTTA JOHNSSON FORNARVE (V) replik:
          </note>
          <note>
            Fru talman! Tack, Ola Johansson, för dina kommentarer och din
            fråga! Det är naturligtvis viktigt med jämställdhet på alla områden,
            vilket jag försökte betona i mitt anförande. Vänsterpartiet är
            det parti som står upp för jämställdhet på alla områden i samhället.
          </note>
          <note>
            När det gäller vinster i välfärden vill vi ha en begränsning
            av vinstuttaget eftersom det handlar om verksamhet som är finansierad
            av skattemedel. Vi menar att skattemedel ska gå till det de är
            avsedda för, till verksamheter såsom skolan, vården och omsorgen.
            De ska inte gå till att betala ut vinster till privata ägare.
            Detta är bakgrunden till att vi vill ha ett stopp för vinstuttag
            i välfärden.
          </note>
          <note type="speaker">
            Anf. 106 OLA JOHANSSON (C) replik:
          </note>
          <note>
            Fru talman! Den offentliga verksamheten köper ju tjänster av
            andra slag. Man köper exempelvis tjänsten att uppföra byggnaderna
            i vilken verksamheten bedrivs. Man köper även tjänsten att drifta
            it-system som dessa verksamheter har stöd av. I detta fall finns
            ett krav på vinstbegränsningar som bara berör den mjuka verksamheten
            som pågår inne i husen och som pågår med stöd av dessa stödjande
            system som andra leverantörer med annan bakgrund och andra ägarförhållanden
            kan leverera till kommunernas offentliga verksamhet utan något
            krav på vinstbegränsning.
          </note>
          <note>
            Det är detta som jag tycker är märkligt i Vänsterpartiets argumentation.
            Ni gör skillnad på traditionellt manligt företagande och traditionellt
            kvinnligt företagande.
          </note>
          <note>
            Vi var tidigare inne lite på ifrågasättandet av synen på aktiekapital.
            Jag uppfattar Vänsterpartiet som ett parti som värnar även den
            ekonomiska jämlikheten i samhället. Vi ska ha goda förutsättningar
            för människor som bara har en liten förmögenhet och kanske till
            och med en låg inkomst att kunna ta del av de möjligheter som
            samhället erbjuder inom den lagstiftning vi beslutar om här. En
            sådan möjlighet är ju att kunna starta och driva företag.
          </note>
          <note>
            För en person som är nyanländ och har liten erfarenhet av hur
            det är att driva företag i Sverige, men kanske har sådan erfarenhet
            någon annanstans ifrån, och inte har tjänat ihop ett tillräckligt
            stort kapital för att kunna gå till banken och låna pengar kan
            det vara en möjlighet att starta en liten verksamhet, med minskat
            krav på revision och dessutom ett lågt insatskapital på 25 000
            kronor. Hur tycker Lotta Johnsson Fornarve att det stämmer överens
            med önskemålet och kravet på att vi ska ha ekonomisk jämlikhet
            i samhället?
          </note>
          <note type="speaker">
            Anf. 107 LOTTA JOHNSSON FORNARVE (V) replik:
          </note>
          <note>
            Fru talman! Först vill jag säga att det är väldigt stor skillnad
            på att bygga och driva ett sjukhus; det är helt olika förutsättningar
            som gäller. Att vi vill ha ett stopp för vinstuttag i välfärden
            beror ju på att denna verksamhet finansieras med skattemedel,
            och skattemedel ska inte gå ned i privata fickor. Varenda krona
            ska användas som det var tänkt inom välfärden.
          </note>
          <note>
            Det här med aktiekapital har vi diskuterat tidigare. Vi ser att
            det behövs ett visst kapital för att man ska kunna starta ett
            aktiebolag. Det är helt enkelt nödvändigt att man har lite muskler,
            att man har lite att gå på, om man ska klara av att driva ett
            aktiebolag. Det behövs en genomtänkt och hållbar affärsidé, och
            det krävs ett visst kapital i botten för att man ska klara detta.
          </note>
          <note>
            Men Vänsterpartiet ser också den stora risken för att vi, om
            vi minskar aktiekapitalet, får en ökad brottslighet – att det
            startas fler oseriösa företag. Begränsningen av aktiekapitalet
            är viktig för att stoppa detta.
          </note>
          <note type="speaker">
            Anf. 108 TUVE SKÅNBERG (KD):
          </note>
          <note>
            Fru talman! Jag börjar med att yrka bifall till förslaget i betänkandet.
          </note>
          <note>
            I betänkandet föreslår utskottet fyra tillkännagivanden till
            regeringen med anledning av motionsyrkanden som rör könsfördelningen
            i bolagsstyrelser och sänkt krav på aktiekapital och revision,
            som vi har hört tidigare.
          </note>
          <note>
            Det handlar alltså om följande punkter:
          </note>
          <note>
             Regeringen bör verka för att det även fortsättningsvis ska
            vara en fråga för aktiebolags ägare att bestämma könsfördelningen
            i styrelsen.
          </note>
          <note>
             Regeringen bör inom EU verka för nationellt självbestämmande
            i fråga om könsfördelningen i svenska börsbolags styrelser.
          </note>
          <note>
             Regeringen bör återkomma till riksdagen med lagförslag som
            innebär att kravet på aktiekapital i privata aktiebolag sänks
            till 25 000 kronor.
          </note>
          <note>
             Regeringen bör ta initiativ till att överväga om fler företag
            kan undantas från revisionsplikten.
          </note>
          <note>
            Det är inte första gången som det vi nu debatterar och så småningom
            beslutar om är uppe till diskussion. Motioner om könsfördelning
            i bolagsstyrelser har tidigare behandlats av utskottet i betänkande
            2013/14:CU8. Utskottet uttalade då att det är viktigt att könsfördelningen
            blir avsevärt jämnare än i dag när det gäller deltagande i ekonomiskt
            beslutsfattande; det var klart redan då.
          </note>
          <note>
            Den rådande könsfördelningen i börsbolagsstyrelser är inte tillfredsställande,
            men det är ägarnas ansvar att se till att styrelsen präglas av
            mångfald och att den samlade kompetens som finns bland både män
            och kvinnor tas till vara. En jämnare könsfördelning borde därför,
            menade utskottet då, främjas med frivilliga medel och inte med
            tvingande lagstiftning. En majoritet i utskottet säger detsamma.
            Vi har inte ändrat inställning; detta är vad vi tycker.
          </note>
          <note>
            Så händer det föga överraskande: Det blir, på samma sätt som
            det blev 2013/14, en majoritet i utskottet just för att avstå
            från att använda redskapet kvotering. Statsrådet Damberg meddelade
            samma dag som civilutskottet justerade sitt betänkande att han
            drog tillbaka propositionen eftersom det inte fanns majoritet
            i riksdagen för den. Men det hade han ju vetat långt tidigare,
            ända sedan det förra CU-beslutet.
          </note>
          <note>
            Varför vill man då inte ta till kvotering? Uppenbarligen finns
            det en samsyn om att det är värdefullt med en jämn fördelning
            av män och kvinnor. Man tillför olika kompetens och erfarenheter,
            och det är olika möjligheter som står till buds; därför ska det
            vara jämnt. Vi tycker att det är bra. Men varför då inte använda
            kvotering?
          </note>
          <note>
            Anledningen är helt enkelt att det är ett för trubbigt redskap,
            som inte åstadkommer det man vill och som dessutom innebär ett
            övervåld mot den frihet som i detta fall företagarna har rätt
            till.
          </note>
          <note>
            Men det lönar ju sig med jämställdhet – varför inte tvinga dem
            då? Ja, företag har rätt att gå sämre, att vara dummare eller
            att vara mindre jämställda. Det vore en bättre tingens ordning
            om det var mer jämställt, om de hade bättre lönsamhet och skötte
            detta, men det är till syvende och sist deras egen sak att bestämma
            om. Dessutom är ju tendensen att de mer och mer kommer på vad
            som faktiskt gagnar dem själva.
          </note>
          <note>
            Låt oss ta frågan om kvotering i knät på oss själva. Om det nu
            vore så bra med kvotering, varför har inte riksdagen fattat beslut
            om att det ska vara varannan damernas på våra valsedlar, eller
            att slutresultatet inte blir giltigt om det inte är minst 40 procent
            kvinnor? Varför är inte det en bra idé? Nu är det fullt i manskvoten,
            och resten av riksdagsledamöterna blir kvinnor.
          </note>
          <note>
            Är det någon som på allvar tror att det skulle innebära att det
            i till exempel mitt eget parti inte skulle vara Ebba Busch Thor
            som var partiledare, Acko Ankarberg Johansson som var partisekreterare
            och Emma Henriksson som var vice partiledare? Det är uppenbart
            att kvinnor är dugliga och kan ta sig fram i partier som inte
            sätter ”feministiskt” överst på visitkortet.
          </note>
          <note>
            Det är uppenbart att kvinnor kan ta sig fram av egen kraft och
            med den kompetens som finns. Det är också uppenbart att kvinnor
            tillför just den kompetens som vi talar om och att en organisation
            som Kristdemokraterna, i mitt fall, ser detta och därför lyfter
            in kvinnor. Vi behöver kvinnorna, men vi behöver inte kvotering.
          </note>
          <note>
            Om vi nu, för att fortsätta tankeexperimentet, använde kvotering,
            tänk då på Feministiskt initiativ! Något säger mig att det gärna
            skulle bli lite för mycket kvinnor hos dem, men ska vi begränsa
            Feministiskt initiativ och säga: Nej, nej, nej! I era styrande
            organ eller er representation här eller där – som i min egen hemkommun
            Simrishamn, där Feministiskt initiativ med Gudrun Schyman är mycket
            framträdande – har ni alldeles för få män! Det ska ju vara jämställt!
          </note>
          <note>
            Det är deras sak, deras affärsidé, deras sätt att presentera
            sin politik. Det är upp till dem att se till att deras beslutande
            organ eller deras valsedlar ser ut som de gör.
          </note>
          <note>
            Den andra frågan handlar om aktiekapitalet. Det har gått från
            100 000 till 50 000 kronor, och nu är en majoritet beredd att
            testa 25 000 kronor; tendensen är riktig. Där kan vi väl som en
            replik till Lars Eriksson säga att det i ett första steg handlar
            om en riktning – vi har gått från 100 till 50 till 25. Låt mig
            bara poängtera att det, oaktat att vi har ett annat penningvärde
            i dag än när ändringen från 100 till 50 genomfördes, är väldigt
            liten skillnad mellan 50 och 25, jämfört med mellan 100 000 och
            50 000 då. Och det gick att leva med.
          </note>
          <note>
            Nu testar vi och ser. Blir det så att hela världen rasar ned
            över Sverige och brottsligheten fullkomligt exploderar för 25
            000 kronor? Tror vi att den organiserade brottsligheten sitter
            och räknar: 25 000 kronor – nej, jag ska inte ägna mig åt brott;
            det kostar för mycket.
          </note>
          <note>
            Men det jag är mest orolig för är hur den rödgröna majoriteten
            presumerar att företagare är benägna att begå brott. Det är inte
            bra.
          </note>
          <note>
            Det skickar ut en signal som inte ni har glädje av i era partier,
            om jag får vara så förmäten att jag säger så, och det är illa
            för företagarna att få påklistrat på sig att de skulle vara mer
            benägna än andra att sälja sig för 25 000 kronor.
          </note>
          <note>
            Det är enorma belopp som hanteras i aktiebolag. 25 000 kronor
            är småpotatis. Det är närmast oanständigt att anklaga företagarna
            för att så lätt ge sig ut på brottets bana och att kalla dem för
            terrorister, organiserad brottslighet, penningtvättare och bedragare.
            Tänk om där!
          </note>
          <note type="speaker">
            Anf. 109 ANNIKA HIRVONEN FALK (MP) replik:
          </note>
          <note>
            Fru talman! Tuve Skånberg stod för den här debattens absoluta
            lågvattenmärke. Det är ingen som har påstått att företagare i
            större utsträckning är benägna att begå terrorbrott. Däremot är
            kriminella i högre grad benägna att använda aktiebolag för att
            begå allvarlig brottslighet. Det är beklämmande att inte ens ordföranden
            i civilutskottet tar detta på allvar.
          </note>
          <note>
            Ja, det är viktiga intressen som står mot varandra här. En del
            handlar om att underlätta för människor att bidra till ekonomin
            och förverkliga sina idéer. Men oppositionen måste förstå det
            som de brottsbekämpande myndigheterna säger: Det finns risker.
            Förändringarna kommer att öka kriminellas möjligheter. För de
            kriminella räknar, Tuve Skånberg. Det handlar om pengar.
          </note>
          <note>
            Fru talman! Låt mig nu gå in på det jag egentligen ville ta upp
            i det här replikskiftet och som gör mig nästan lika upprörd. Det
            är talet om att det är uppenbart att kvinnor klarar sig och att
            kvinnor är så kompetenta, så därför kommer det att gå bra för
            dem. Men detta handlar inte om kompetens. Det handlar faktiskt
            om att vi har en strukturell ojämställdhet, en strukturell diskriminering
            av kvinnor och en struktur där män kvoterar in män. Det är detta
            vi talar om i dag. Låt oss vara tydliga med det.
          </note>
          <note>
            Anledningen till att vi inte diskuterar kvotering av riksdagspartierna
            är att partierna löste det själva. Vi har faktiskt uppnått jämställdhet
            i Sveriges riksdag, även om ett parti motverkar den trenden.
          </note>
          <note type="speaker">
            Anf. 110 TUVE SKÅNBERG (KD) replik:
          </note>
          <note>
            Fru talman! Tack, Annika Hirvonen Falk, för frågorna och synpunkterna!
            Likväl blir du mig svaret skyldig, Annika. Hur kan det komma sig
            att Kristdemokraterna får fram både partiledare, vice partiledare
            och partisekreterare utan att ha piskan över ryggen? Ingen lagstiftning
            har hotat oss. Vi har sett att det helt enkelt blir bättre. Det
            gagnar vår politik och de mjuka värden vi tycker är viktiga att
            föra fram. De är helt enkelt bättre budbärare. Det är bra för
            Kristdemokraterna med kvinnor.
          </note>
          <note>
            Detta ser företagarna också. De ser att det är en kompetens och
            en resurs. Det är budbärare och bärare av företagsidéer som helt
            enkelt är mer värdefulla. Översatt i den branschens krassa termer
            lönar det sig med jämställdhet, helt enkelt. Låt den processen
            ha sin gång! Låt dem upptäcka det som lönar sig, för det kommer
            ju att vara de företag som använder kvinnorna fullt ut som kommer
            att överleva. De andra kommer inte att ha råd.
          </note>
          <note>
            Jag kan inte se att man ska lägga ideologin som en piska över
            ryggen på företag, partier eller föreningar – vi har ju föreningsfrihet.
            För övrigt har vi 1 600 kommunala bolag. Vill Annika Hirvonen
            Falk tvinga också dem att se till att det blir jämställt?
          </note>
          <note type="speaker">
            Anf. 111 ANNIKA HIRVONEN FALK (MP) replik:
          </note>
          <note>
            Fru talman! Det vore väl fantastiskt bra! Vet ni vad? Nu börjar
            jag bli exalterad.
          </note>
          <note>
            Det har säkert varit bra att Kristdemokraterna har insett att
            jämställdhet är framgångsrikt. Problemet är ju att de svenska
            börsbolagen inte har gjort det. Därför har regeringen satt tryck
            på de svenska börsbolagen genom att hota med lagstiftning om de
            inte uppnår jämställdhet med minst 40 procent av vartdera könet.
            Det har varit effektivt. Det har varit effektivt att hålla det
            trycket. Det har fungerat.
          </note>
          <note>
            Att vänta och se, som Tuve Skånberg förordar, har inte varit
            effektivt. Det har lett till att utvecklingen går långsammare.
          </note>
          <note>
            Ja, en vacker dag kommer vi att se jämställdhet även om vi inte
            gör något – en vacker dag om kanske några hundra år eller så.
            Men faktum är att hittills har det varit effektivt att agera och
            driva igenom förslag som leder till jämställdhet. Att vänta och
            se har hittills inte varit särskilt framgångsrikt.
          </note>
          <note>
            Egentligen undrar jag om det kanske är så att Tuve Skånberg inte
            tyck ­ er att jämställdhet är tillräckligt viktigt för att staten
            ska agera. Staten lägger sig i människors interna angelägenheter
            på många olika sätt. Vi omhändertar barn som far illa. Vi har
            krav på att bolag ska ha arbetstagarrepresentanter i sina styrelser.
            Vi har regler om hur geléhallon ska förvaras på olika hyllor.
            Men Tuve Skånberg tycker inte att jämställdhet är tillräckligt
            viktigt för att det ska finnas regler som leder till det.
          </note>
          <note type="speaker">
            Anf. 112 TUVE SKÅNBERG (KD) replik:
          </note>
          <note>
            Fru talman! Låt mig få rätta Annika Hirvonen Falk: Det är inte
            målet som skiljer oss åt, det är medlet. Det är alltså själva
            kvoteringen som vi tycker är felaktig. Det är inget bra arbetsredskap.
            I så fall hade det använts i politiken, i föreningar eller över
            huvud taget där vi ville ha en förändring i någon riktning. Om
            det nu hade varit så bra, varför finns det inget om det när det
            gäller de 1 600 kommunala bolagen? Ni tror ju inte på det själva.
          </note>
          <note>
            Vi pratar och diskuterar och använder en god del av den här eftermiddagen
            åt 200 människor. Tala om särlagstiftning! Det berör 200 människor,
            fick vi veta här tidigare. Men 1 600 kommunala bolag är i alla
            händelser bra mycket fler.
          </note>
          <note>
            Jag tror att ni bara är ute efter plakatpolitik. Det verkar inte
            finnas någon egentlig substans bakom detta. Det handlar om att
            kunna hålla upp en skylt för den mest feministiska regeringen.
            När regeringspartierna bara i ett par fall har en kvinna som partiledare
            får man ta till andra saker för att lysa och vara feministisk.
            Men det är ingen mening att jobba för 200 människor och tvinga
            dem till något som de ändå kommer att ta sig fram till. Det kommer
            inte att ta 200 år för dessa 200 människor. De kommer att klara
            det.
          </note>
          <note type="speaker">
            Anf. 113 LARS ERIKSSON (S) replik:
          </note>
          <note>
            Fru talman! Jag hade egentligen inte tänkt begära replik i detta
            ärende, men jag kan inte låta bli.
          </note>
          <note>
            Nej, Tuve Skånberg, så kan man inte säga. När man hänvisar till
            vad statsförvaltningen skriver i sina utlåtanden om en särskild
            bolagsform – även justitieutskottet tar upp frågan i ett utlåtande
            om arbetet mot terrorism – kan man inte säga att vi hävdar att
            företagare skulle ägna sig åt detta. Det är häpnadsväckande och
            anmärkningsvärt att Tuve Skånberg uttrycker sig på detta sätt,
            och jag blir otroligt sårad av att från utskottets ordförande
            få höra att vi socialdemokrater, miljöpartister och vänsterpartister
            skulle ha anfört detta här inne.
          </note>
          <note>
            Vad vi gör är att vi tar upp vad som står i utlåtanden från statsförvaltningen.
            När de brottsförebyggande myndigheterna har yttrat sig om detta
            tycker jag att det är anständigt att ta upp det.
          </note>
          <note>
            Handlingen från utskottets majoritet är kliniskt fri från detta.
            Ändå hänvisar man till det pågående arbetet. Jag tycker att detta
            var debattens lågvattenmärke, precis som Annika Hirvonen sa. Jag
            hade inte förväntat mig att få höra detta från utskottets ordförande.
          </note>
          <note>
            (Applåder)
          </note>
          <note type="speaker">
            Anf. 114 TUVE SKÅNBERG (KD) replik:
          </note>
          <note>
            Fru talman! Jag citerade faktiskt Lars Eriksson, Annika Hirvonen
            med flera när det gällde talet om terrorister, organiserad brottslighet,
            penningtvätt och bedrägerier. Det är inte meningen att de som
            för 25 000 kronor överväger att gå från ett handelsbolag till
            ett aktiebolag ska riskera att hamna i den kretsen.
          </note>
          <note>
            Visst finns det möjlighet till ekonomisk brottslighet – det vet
            vi innerligt väl. Men detta är inte redskapet för att komma åt
            det – ett incitament på 25 000 kronor. Vi har hela den rättsvårdande
            myndigheten som tar hand om detta. Det kan förvisso göras bättre,
            och ekonomisk brottslighet ska stävjas med större kraft och större
            resurser. Men det är likväl på marginalen. 25 000 kronor är inte
            tillräckligt för att säga: Här löper vi en enorm risk.
          </note>
          <note>
            Om risken skulle vara så stor var det ju större skillnad mellan
            100 000 och 50 000. Varför skulle vi då inte gå uppåt, om vi nu
            ville komma åt brottsligheten, och lägga oss på 75 000 kronor?
            Det har inte nämnts.
          </note>
          <note>
            Nej, nu tar faktiskt Lars Eriksson i från tårna. Jag tycker att
            retoriken blir missledande när man tar i så allvarligt och påstår
            att det här är något annat än att citera er.
          </note>
          <note>
            Jag har själv ett handelsbolag. Det kostade mig 800 kronor en
            gång att få det. Jag har ett litet företag för att få det rent
            och snyggt när jag är ute och håller föredrag, när jag skriver
            en bok eller när jag gör någonting annat. Nog har jag sneglat
            på ett aktiebolag. Men, nej, det har inte blivit så. Nu när det
            är 25 000 kanske jag kan använda den formen. Men hamnar jag då
            i gruppen av presumtiva terrorister och organiserad brottslighet?
          </note>
          <note type="speaker">
            Anf. 115 LARS ERIKSSON (S) replik:
          </note>
          <note>
            Fru talman! Tack, Tuve Skånberg, för dina kommentarer på min
            fråga!
          </note>
          <note>
            Det är detta jag har tagit upp hela tiden. Utskottets majoritet
            skriver att man vill sänka i ett första steg. Sedan beskrivs i
            utskottets handling det pågående arbetet, nämligen de så kallade
            SUP-bolagen. Då förstår man ju att det är ditåt man vill gå, om
            det är ett första steg.
          </note>
          <note>
            När det gäller det första steget tittar vi naturligtvis på vad
            statsförvaltningen har kommit in med för synpunkter på detta.
            Det är det som vi har tagit upp i denna ärendedebatt. Det är naturligtvis
            fullt rimligt att vi gör det. Även Tuve Skånbergs partivänner
            i justitieutskottet har varit med på de oroväckande formuleringarna
            från justitieutskottet när det gäller dessa frågor och hur man
            kan använda bolagen.
          </note>
          <note>
            Detta sopas bara undan, som att det är någonting som sossarna
            har hittat på för att skrämma människor. Vi pratar om utlåtanden
            från den svenska statsförvaltningen, som jobbar med brottsförebyggande
            frågor. Och vi pratar om andra utskott i det här parlamentet som
            har diskuterat detta. EU-nämnden har haft uppe frågan inför diskussioner
            om detta på rådsmötena. Det är en rad olika institutioner i det
            här huset som har tagit fram synpunkter på detta. Det är ingenting
            som Socialdemokraterna har hittat på. Jag tycker att vi ska ha
            respekt för det.
          </note>
          <note type="speaker">
            Anf. 116 TUVE SKÅNBERG (KD) replik:
          </note>
          <note>
            Fru talman! Vad ligger i uttrycket ”ett första steg”? Som jag
            sa i mitt anförande är det tydligt att det anger en riktning –
            från 100 000 till 50 000 till 25 000. Låt oss nu stanna vid det.
            Det är 25 000 som är förslaget, som det finns en majoritet kring.
            Det får väl utvärderas sedan. Vi får se om hela världen rasar
            samman i och med denna förändring, som handlar om 25 000. Mitt
            tips är att det inte kommer att bli så. SUP-bolagen kommer vi
            att utvärdera när de kommer på bordet.
          </note>
          <note>
            (Applåder)
          </note>
          <note type="speaker">
            Anf. 117 MIKAEL ESKILANDERSSON (SD):
          </note>
          <note>
            Fru talman! Varför ska könet vara viktigare än kompetensen? Om
            vi menar allvar med att kön faktiskt inte ska vara avgörande för
            våra möjligheter att lyckas i livet är enda vägen framåt att vi
            undviker all form av kvotering.
          </note>
          <note>
            För oss sverigedemokrater är äganderätten central, och det är
            viktigt att ägarna har möjlighet att tillsätta den styrelse som
            de själva önskar ut ­ ifrån kompetens, kunskap och erfarenhet.
            Att dela upp människor efter kön och därefter kvotera in en viss
            mängd av varje kön till en styrelse blir dis ­ kriminerande i
            det enskilda fallet, där könet mycket väl kan bli avgörande för
            möjligheten att ingå i styrelsen.
          </note>
          <note>
            Jämställdhet handlar för oss om att ha lika rättigheter och om
            att bli bemött, bedömd och sedd som en person. Det är stor skillnad
            från det som regeringen vill, där kvinnor ses som en del av ett
            kollektiv. Regeringen delar upp i grupper i stället för att skapa
            förutsättningar för individer att lyckas.
          </note>
          <note>
            Om man inför särbehandling av kvinnor och särskild lagstiftning
            för kvinnor innebär det i praktiken att skillnaderna för den enskilda
            individen ökar. Man skapar ett mer segregerat samhälle.
          </note>
          <note>
            Vi vill i stället se tydliga krav på likabehandling oavsett kön,
            där människor ska ha samma möjligheter och där ditt kön aldrig
            ska bli avgörande för vilka möjligheter du har att få en plats
            i en styrelse.
          </note>
          <note>
            Utvecklingen går för sakta, tycker regeringen, då bolagsstyrelserna
            inte motsvarar befolkningens fördelning, där överskottet av män
            visserligen har vuxit under senare år men är betydligt lägre än
            i bolagsstyrelserna. Men är det rättvist att jämföra med samhället
            i stort?
          </note>
          <note>
            Regeringen väljer att helt blunda för det faktum att antalet
            kvinnor som läst ekonomi- eller civilingenjörsutbildningar på
            universiteten för lagom många år sedan, för att ha den erfarenhet
            som efterfrågas i styrelserna, är betydligt mindre än antalet
            män som gick samma utbildningar.
          </note>
          <note>
            Det kan till exempel nämnas att 1997 var 24,2 procent av dem
            som läste till civilingenjörer kvinnor. Mer än 75 procent var
            alltså män. Även på civilekonomutbildningen, som är en vanlig
            utbildning, var det tidigare flest män. Men numera är det flest
            kvinnor.
          </note>
          <note>
            Man kan titta på hur det såg ut några årtionden tillbaka. Då
            var männen kraftigt överrepresenterade på dessa utbildningar,
            vilket givetvis avspeglar sig i dagens samhälle. På universiteten
            har fördelningen senare blivit jämnare. Det talar för att vi inom
            en tioårsperiod också kommer att få en jämnare könsfördelning
            i bolagsstyrelser , utan kvotering.
          </note>
          <note>
            Det är enligt Sverigedemokraterna inget bra mått på jämställdhet,
            eller avsaknad av jämställdhet, om en styrelse har mer eller mindre
            än 60 procent av ett kön i sin styrelse. Det förekommer även bland
            stora bolagsstyrelser att andelen kvinnor i styrelsen överstiger
            60 procent, vilket alltså enligt regeringen är ett tecken på ojämställdhet.
            Ett exempel på ett sådant bolag är Kappahl, som sedan december
            2016 har över 66 procent kvinnor i styrelsen. Om regeringens kvoteringslag
            hade gällt när Kappahl hade sin årsstämma hade de tvingats byta
            ut en av kvinnorna i styrelsen mot en man.
          </note>
          <note>
            Detta är något som aldrig har varit ett problem, säger Miljöpartiets
            Annika Hirvonen Falk. Enligt henne är det bara ett problem när
            män är överrepresenterade.
          </note>
          <note>
            Kvotering går på tvärs mot den inställning vi har: att människor
            ska ha samma möjligheter oavsett kön och att kön aldrig ska bli
            avgörande för vilken möjlighet man har att få en plats i en bolagsstyrelse.
          </note>
          <note>
            Fru talman! Vi har också ställt oss bakom en sänkning av lägsta
            aktiekapital i aktiebolag, en förändring som kanske inte leder
            till några nya arbetstillfällen men som kan göra det lite lättare
            för de minsta företagen att bli aktiebolag. För företag som vill
            växa finns det fördelar med att vara aktiebolag, och att vi nu
            ställer oss bakom en sänkning av aktiekapital ska ses i perspektiv
            av att omgivande länder har lägre aktiekapital än Sverige.
          </note>
          <note>
            I Finland krävs det 2 500 euro, alltså knappt 25 000 svenska
            kronor, för att starta ett aktiebolag. I Norge behövs 30 000 norska
            kronor. Åker jag över Sundet till Danmark finns möjligheten att
            starta ett bolag för bara 1 dansk krona. Det danska bolaget får
            visserligen inte betala ut utdelningar förrän aktiekapitalet höjts,
            men utdelningar är kanske inte heller det första som ett nystartat
            bolag ska göra.
          </note>
          <note>
            Sverige ligger alltså klart högre än omgivande länder. Regler
            för fritt företagande gör att den som vill vara oseriös kan utnyttja
            andra länders företagande, men vi har än så länge inte sett att
            Sverige översvämmas av oseriösa företag från vare sig Finland
            eller Danmark.
          </note>
          <note>
            Grunden till att Sverigedemokraterna nu tar ställning för en
            sänkning från 50 000 kronor till 25 000 kronor som lägsta aktiekapital
            är att det skulle underlätta för dem som i dag funderar på att
            starta aktiebolag. Det kan röra sig om personer som redan driver
            ett mindre företag i någon annan form eller som just nu står i
            begrepp att starta sitt första företag.
          </note>
          <note>
            Fördelarna för den enskilde att driva sitt företag som aktiebolag
            kan vara många, och för den som ser dessa fördelar är nog inte
            kravet på 25 000 eller 50 000 kronor avgörande för valet. Däremot
            tror vi att en sådan sänkning skulle göra det lite lättare att
            komma igång, särskilt för alla de mindre företag som har låga
            investeringskostnader i övrigt.
          </note>
          <note>
            Fru talman! Detta är ett tillkännagivande, så nu är det regeringen
            som ska lägga fram förslaget. Det är också regeringen som får
            i uppdrag att skapa ett regelverk runt det och därigenom se till
            att brottsligheten inte ökar.
          </note>
          <note>
            Fru talman! Avslutningsvis vill jag bara nämna att vi har som
            uttalat mål att minska onödig byråkrati för de minsta företagen.
            Därför ställer vi oss även bakom att fler företag bör undantas
            från revisionsplikten. Vi ser fram emot att se förslagen från
            regeringen.
          </note>
          <note type="speaker">
            Anf. 118 ANNIKA HIRVONEN FALK (MP) replik:
          </note>
          <note>
            Fru talman! Jag önskar att kön saknade betydelse. Jag önskar
            att vi kunde vara så könsblinda att vi inte diskuterade kategorierna
            man och kvinna.
          </note>
          <note>
            Men, fru talman, så ser samhället inte ut i dag. Skulle vi blunda
            för att människor i första hand i dag delas in efter sitt kön
            i två fasta kategorier, män respektive kvinnor, skulle vi också
            blunda för den ojämställdhet som finns inbyggd i könsmaktsordningen,
            där kvinnor, kvinnors kompetens och det som kategoriseras som
            kvinnligt generellt sett värderas lägre.
          </note>
          <note>
            Den första delen av en feministisk analys måste handla om den
            här insikten och den andra om att vilja göra någonting åt det.
          </note>
          <note>
            I dag diskuterar vi just ett sådant förslag som kan åstadkomma
            förändring. Jag är för att införa kvotering i bolagsstyrelser,
            eftersom vi har en ojämställdhet och verktyget kvotering är effektivt
            för att motverka detta. Det har vi sett i Norge, och vi ser att
            fler och fler av länderna i vårt närområde väljer den här vägen,
            därför att de ser dels att vi har en ojämställdhet, dels att ojämställdheten
            är olönsam och skadar konkurrenskraften. Det är såklart också
            en fråga om mänskliga rättigheter.
          </note>
          <note>
            Därför, fru talman, kan vi inte vara så könsblinda i dag som
            Sverigedemokraterna vill vara. Är vi det kommer vi inte att ta
            tag i problemen med ojämställdhet.
          </note>
          <note type="speaker">
            Anf. 119 MIKAEL ESKILANDERSSON (SD) replik:
          </note>
          <note>
            Fru talman! Jag uppfattade inte någon egentlig fråga, så jag
            får passa på att ställa en fråga till Miljöpartiet: Varför är
            det inte ett problem att Kappahl har mer än 60 procent kvinnor
            i sin styrelse, medan det är ett problem när en styrelse består
            av mer än 60 procent män? Jag kan faktiskt inte få ihop det. Det
            borde i så fall vara samma problem med det.
          </note>
          <note>
            Jag tycker dessutom att det är direkt diskriminerande mot dem
            som sitter i Kappahls styrelse att säga att de har för många kvinnor,
            för jag tycker att det i högsta grad verkar vara kompetenta kvinnor
            som sitter i den styrelsen.
          </note>
          <note>
            Jag förstår varför Kappahl har så pass många kvinnor. De marknadsför
            sig ju framför allt mot kvinnor, och då kan det finnas en fördel
            att ha kvinnor i styrelsen som kanske har en större insikt i de
            segmenten. Varför Miljöpartiet är emot det förstår jag faktiskt
            inte över huvud taget.
          </note>
          <note>
            Miljöpartiet tenderar ständigt att straffa kvinnor på olika sätt.
            Det är samma sak när det gäller att företag inom skola och sjukvård,
            där många kvinnor jobbar, inte ska få lov att tjäna pengar. Däremot
            är det helt okej för den man som kör lastbilen med varorna dit
            att tjäna hur mycket pengar han vill, och den som gräver med grävmaskin
            på skolgården kan ha hur mycket vinst som helst på det han gräver.
          </note>
          <note>
            Man riktar hela tiden in sig mot kvinnorna snarare än för kvinnorna.
            Jag skulle gärna vilja ha ett svar på varför Miljöpartiet gör
            det.
          </note>
          <note type="speaker">
            Anf. 120 ANNIKA HIRVONEN FALK (MP) replik:
          </note>
          <note>
            Fru talman! Miljöpartiet arbetar för att det inte alltid ska
            vara en han som äger grävföretaget.
          </note>
          <note>
            Jag ställde ingen fråga till Mikael Eskilandersson, för jag tror
            inte att jag kommer att få ut så mycket av något svar. Jag tog
            i stället replik därför att jag märkte att Mikael Eskilandersson
            inte riktigt hade greppat den feministiska analysen och därför
            inte förstod varför ett parti som Miljöpartiet, som har som mål
            att människor inte ska kategoriseras utifrån kön, ändå ser behovet
            av att använda verktyg som träffar och att man måste se att människor
            i dag särbehandlas utifrån kön för att kunna uppnå resultat.
          </note>
          <note>
            Fru talman! Jag tycker inte att det är ett problem att ett enskilt
            bolag har en överrepresentation av kvinnor i ett samhälle där
            kvinnor strukturellt diskrimineras. Däremot är ju regeringens
            förslag könsneutralt på det sättet att det kräver att minst 40
            procent av vartdera könet är representerat.
          </note>
          <note>
            Detta kan man diskutera. Det finns organisationer som arbetar
            med kvotering som väljer att bara kvotera upp det underrepresenterade
            könet eller underrepresenterade grupper. Om Sverigedemokraterna
            lägger fram sådana förslag är jag öppen för det, men det absolut
            centrala problemet är ju att kvinnor i dag är starkt underrepresenterade
            i börsbolagens ledningar, särskilt på vd-nivå. Trots att vi länge
            har arbetat med att uppnå jämställdhet i styrelserna står det
            och stampar.
          </note>
          <note type="speaker">
            Anf. 121 MIKAEL ESKILANDERSSON (SD) replik:
          </note>
          <note>
            Fru talman! Man måste se det här i ett större perspektiv än bara
            det faktum att det inte finns 50 procent kvinnor och 50 procent
            män i varje bolagsstyrelse. Det är ett faktum att fler män än
            kvinnor tidigare utbildat sig till exempel till civilingenjör,
            som är en ganska vanlig utbildning hos dem som sitter i bolagsstyrelser.
            För bara så kort tid sedan som 20 år var det 75 procent män som
            utbildade sig till civilingenjörer, och det tror jag har en mycket
            större påverkan än vad de har mellan benen. Jag har liksom svårt
            att se att det skulle vara det som det hänger på.
          </note>
          <note>
            Jag förstår fortfarande inte riktigt tänkesättet att det är okej
            att kvotera men tydligen bara på det ena hållet: Kappahl ska tillåtas
            ha fler kvinnor i sin styrelse, men i andra företag som har ett
            överskott av män är det ett problem.
          </note>
          <note>
            Jag ser inte riktigt problemet på det sättet. Man måste se noggrannare
            på varje styrelse, och det finns det ingen möjlighet att göra.
            Då är det bättre att ägarna får ta ansvaret att tillsätta den
            mest kompetenta styrelsen. Då är det viktigt att ägarna bortser
            från kön snarare än att de ska tvingas ha hälften av varje kön.
          </note>
          <note type="speaker">
            Anf. 122 LARS ERIKSSON (S) replik:
          </note>
          <note>
            Fru talman! Tack, Mikael Eskilandersson, för ditt anförande.
            Det var intressant.
          </note>
          <note>
            Jag minns debatten som hölls för något år sedan. Då hävdade Mikael
            Eskilandersson följande: ”Svenska företag har många problem som
            snedvrider konkurrensen och försämrar deras möjligheter att konkurrera.
            Kravet på aktiekapital är dock inte ett av dem. – – – Som vi ser
            det finns det inte heller någon anledning att nu devalvera värdet
            på aktiebolag. – – – Det är inget påtagligt hinder för företagande
            att aktiekapitalet är 50 000 kronor. – – – Givetvis anser vi inte
            att alla företag är oseriösa. Men om man tar bort de spärrar som
            finns kommer det självklart att komma fler oseriösa företag. –
            – – Om EU inför märkliga regler, där man säger att 1 krona eller
            1 euro ska räcka för att starta aktiebolag, urholkar man egentligen
            hela aktiebolagsvärdet på sikt.”
          </note>
          <note>
            Det här är vad Mikael Eskilandersson hävdade i debatten för något
            år sedan. I dag hävdar han diametralt, helt andra uppfattningar
            på alla punkterna. Det som jag tycker är mest anmärkningsvärt
            är att Mikael Eskilandersson och Sverigedemokraterna från att
            ha i princip reserverat sig mot allt i riksdagen som handlar om
            vad EU ska få rätt att ägna sig åt nu välkomnar att EU ska ta
            tag i frågorna om aktiekapitalet och SUP-bolagen.
          </note>
          <note>
            Det här måste vara den mest anmärkningsvärda svängningen. Om
            vi tittar på vad Sverigedemokraterna har för uppfattning i EU-frågor
            ser vi att detta måste vara en av de få frågorna av alla frågor
            som man tycker är positivt med EU.
          </note>
          <note type="speaker">
            Anf. 123 MIKAEL ESKILANDERSSON (SD) replik:
          </note>
          <note>
            Fru talman! Nej, det är en ordentlig missuppfattning. Vi i Sverigedemokraterna
            har i stort sett samma inställning – med skillnaden att vi nu
            vill ha 25 000 kronor som gräns. Vi har inte ställt oss positiva
            till några SUP-bolag eller något sådant från EU:s sida. Däremot
            har vi tittat på hur det ser ut i till exempel Norge. Där är det
            betydligt lägre än 50 000. Vi ser inte riktigt någon anledning
            till att det ska vara dyrast i Sverige, det vill säga dyrare än
            i samtliga övriga nordiska länder – ganska duktigt mycket dyrare.
          </note>
          <note>
            En normalisering till vad som i övrigt gäller i Norden och inte
            vad som gäller i Europa har ingenting med SUP-bolagen att göra.
            Däremot förstår vi inte att beroende på om man befinner sig på
            den ena eller andra sidan gränsen till Norge eller Finland ska
            man ha dubbelt så mycket i aktiekapital. Nu är det upp till regeringen
            att svara på hur detta ska genomföras. Vi har sagt att det bör
            ligga på samma linje, det vill säga runt 25 000 kronor.
          </note>
          <note type="speaker">
            Anf. 124 LARS ERIKSSON (S) replik:
          </note>
          <note>
            Fru talman! Tack, Mikael Eskilandersson, för dina kommentarer
            på min fråga.
          </note>
          <note>
            Sverigedemokraterna står bakom majoritetstexten, varje ord, i
            utskottets betänkande. Ni kan inte bara välja vad ni ska stå bakom.
            Ni står bakom att se sänkningen i ett första steg, det vill säga
            Sverigedemokraterna vill gå längre än sänkningen till 25 000 kronor.
            För något år sedan var ni helt främmande till att över huvud taget
            röra frågan.
          </note>
          <note>
            I dag välkomnar Sverigedemokraterna att EU fattar beslut i de
            frågorna, som de enskilda medlemsländerna ska rätta sig efter.
            Det måste vara för oss som ägnat lite tid åt att studera EU-frågor
            en av de få frågorna i kammaren som Sverigedemokraterna över huvud
            taget tycker att EU ska ägna sig åt. Då blir det detta Sverigedemokraterna
            tycker att EU ska ägna sig åt – av alla frågor! Det finns mängder
            av frågor som man kan tycka att EU borde ägna sig åt eller inte,
            men det är detta som ni riktar in er på nu. Det står i betänkandet
            att EU ska ges makten att fatta dessa beslut i fråga om dessa
            bolag, och det är vad Mikael Eskilandersson ska rösta ja till
            i dag.
          </note>
          <note>
            I betänkandet finns skrivningar om det pågående arbetet. Det
            är därför som vi tar upp diskussionen om SUP-bolagen. Det är dit
            Mikael Eskilandersson måste vara på väg. Annars måste Mikael Eskilandersson
            förklara för kammaren vad det första steget är enligt er version.
            Ni som utgör majoriteten i frågan verkar inte vara sampratade
            eller överens om vad den innebär, vilket gör det ännu märkligare
            att påstå att den ska ses som ett första steg.
          </note>
          <note type="speaker">
            Anf. 125 MIKAEL ESKILANDERSSON (SD) replik:
          </note>
          <note>
            Fru talman! Nej, vi är kanske inte helt sampratade om vad ett
            första steg innebär. För min del innebär ett första steg att vi
            ändrar från 50 000 till 25 000 kronor och att det görs ett tillkännagivande
            till regeringen om att ta fram ett lagstiftningsförslag. Något
            annat har jag inte gått med på, och något annat har jag inte ställt
            mig bakom.
          </note>
          <note>
            Sedan var det frågan om man kan tolka vissa skrivningar som att
            Sverigedemokraterna är positiva till SUP-bolag i EU. Jag förutsätter
            att frågan kommer upp som en egen punkt så småningom och att vi
            kan ta ställning till frågan då. I dag tar vi bara ställning till
            frågan om 50 000 eller 25 000 som lägsta aktiekapital, och då
            tar vi ställning för 25 000 kronor som lägsta aktiekapital. Vi
            ser det som ett mer gällande belopp i Norden eftersom våra grannländer
            har det beloppet.
          </note>
          <note>
            Trots att våra grannländer har detta belopp, och Danmark har
            1 krona, ser jag inte när jag åker hem till Skåne mängder med
            oseriösa danska bolag som invaderar Skåne. Det skulle de rent
            teoretiskt kunna göra om det är så som Socialdemokraterna som
            företrädare för regeringen försöker måla upp. Från Socialdemokraterna
            har vi hela tiden fått höra att det kommer att bli mängder med
            oseriösa bolag om kapitalet minskas. Men så har det inte riktigt
            blivit i våra grannländer. Sverigedemokraterna ser därför inte
            någon anledning till att det ska vara dubbelt så dyrt att starta
            aktiebolag i Sverige.
          </note>
          <note type="speaker">
            Anf. 126 ROBERT HANNAH (L):
          </note>
          <note>
            Fru talman! Jag vill börja med att yrka bifall till förslaget
            i betänkandet och avslag på samtliga reservationer. Det är första
            gången jag gör så i kammaren, och det är skönt att kunna säga
            att det finns fyra tillkännagivanden. Jag förväntar mig att regeringen
            återkommer med till exempel ett förslag om revision, som vi kommer
            att få igenom i dag.
          </note>
          <note>
            Liberalerna anser att bristen på kvinnor i näringslivets högsta
            posi ­ tioner är ett betydande maktproblem som inte kan accepteras.
            Det offent ­ liga har ett ansvar att verka för en jämställd tillgång
            till makt och att sär ­ skilt visa vägen genom jämställd karriärutveckling
            och rekrytering till myndigheter och offentligt ägda bolag. Det
            gjorde Alliansen under våra åtta år vid makten, särskilt när det
            gäller rekrytering till myndigheter och offentligt ägda bolag.
          </note>
          <note>
            Vilka personer som sitter i en bolagsstyrelse är dock ytterst
            ett ägaransvar. Respekten för företagarnas frihet att själva bestämma
            över styrelsens sammansättning ska bestå. Det är inte detsamma
            som att det vore ointressant vilken könsfördelning som finns i
            styrelserna, men det påverkar vilka metoder som vi i Liberalerna
            vill använda för att uppnå jämställda styrelser.
          </note>
          <note>
            Till exempel välkomnar Liberalerna att allt fler ägare frivilligt
            tillämpar en kvoteringsprincip. Detta ligger i linje med principen
            om ägaransvar, och det avspeglas också i den kod för bolagsstyrning
            som utarbetats av Kollegiet för svensk bolagsstyrning, som dock
            uppdaterats med nya jämställdhetsregler 2014. Bland annat står
            det att bolagens valberedningar särskilt ska eftersträva jämn
            könsfördelning och motivera sina förslag mot bakgrund av den principen.
            På detta sätt arbetar Liberalerna när vi ska tillsätta personer
            till olika uppdrag, sätta våra riksdagslistor och så vidare. Det
            är en frivillig princip som vi arbetar efter.
          </note>
          <note>
            Kollegiet har också uttalat att ägarna måste påskynda utvecklingen,
            och man uppställde tre mål 2014. För det första en andel på sammantaget
            40 procent för det minst företrädda könet i bolagsstyrelserna
            år 2020, för det andra att de stora bolagen år 2017 bör ha i genomsnitt
            35 procent kvinnor i sina styrelser och för det tredje att de
            mindre företagen fram till 2017 närmar sig 30 procent.
          </note>
          <note>
            Den senaste statistiken visar att andelen kvinnor bland stämmovalda
            ledamöter ökat till 36 procent i storföretagen. Det är fortfarande
            långt ifrån en jämställd fördelning, men utvecklingen går, som
            alla kan se, åt rätt håll – alla utom den rödgröna regeringen.
          </note>
          <note>
            Hittills pekar alltså utvecklingen på att näringslivets egen
            tidsplan för att uppnå jämn könsfördelning uppföljs och nås. Allbrights
            senaste rapport använder ord som ”vinden har vänt” och ”når nya
            rekordnivåer”. Man har uppnått ca 32 procent, och de stora bolagen
            närmar sig nu 35 procent. Man har alltså nått de mål man har satt
            upp.
          </note>
          <note>
            Regeringen kommer hit till riksdagen och föreslår att man fram
            till 2019 ska uppnå 40 procent medan branschen själv säger 40
            procent till 2020. Hittills når man sina mål, så lagstiftning
            är totalt onödig. Regeringen har hotat med lagstiftning om man
            inte når en god utveckling. Man når en god utveckling, men den
            rödgröna regeringen tänker trots det komma med lagstiftning. Den
            håller inte sitt eget ord; den bryter sitt eget löfte. Det visar
            med all tydlighet att det här i grund och botten handlar om att
            regeringen vill ge mer makt till staten och politikerna och mindre
            till frivillighet.
          </note>
          <note>
            Eftersom det redan finns tydligt etablerade riktlinjer som åstadkommits
            genom självreglering kan syftet knappast vara att synliggöra en
            fråga som blivit otillräckligt beaktad. För regeringen handlar
            det inte om att åstadkomma en utveckling mot jämnare könsfördelning,
            utan det handlar helt enkelt om att omdömeslöst tvinga fram lagstiftning
            när branschen håller på att självreglera sig. Det är totalt onödigt.
          </note>
          <note>
            I ett läge där andelen kvinnor i bolagsstyrelser ökar år för
            år genom näringslivets egna åtgärder, bland annat genom den formulerade
            koden för bolagsstyrning och en tydligt uttalad tidsplan, tycker
            Liberalerna att det är totalt uteslutet att överväga lagstiftning.
            Liberalerna kommer inte att stödja lagförslaget.
          </note>
          <note>
            Vad gäller statligt ägda företag finns det redan en motsvarande
            ägarpolicy som Alliansen var med och tog fram. Den eftersträvar
            jämn könsfördelning i styrelserna. Andelen kvinnor och män i en
            privat bolagsstyrelse är i mångt och mycket en fråga där ägarna
            måste ta sitt eget ansvar. Det ska inte läggas i statens händer
            att bestämma över detta.
          </note>
          <note>
            På motsvarande sätt är det LO:s medlemmar och inte staten som
            ska avgöra könsfördelningen i LO:s styrelse, för att jämföra med
            en annan betydelsefull privat samhällsaktör. Man kan också titta
            på en av LO:s medlemmar, Byggnads, som vi har ledamöter här som
            är medlemmar i. Byggnads brist på jämställdhet är total. Ändå
            vill regeringen inte lagstifta där.
          </note>
          <note>
            Självklart behövs det en rad åtgärder som kan påverka kvinnors
            möjlighet att ta plats i styrelser. Inte minst är det viktigt
            att stat och kommun föregår med goda exempel samt att kvinnors
            möjligheter att starta och dri ­ va företag värnas.
          </note>
          <note>
            Det ligger därför en ironi i den så kallade feministiska regeringens
            förslag att lagstifta om könskvotering i bolagsstyrelser. Samtidigt
            flaggar man för lagändringar som ska försvåra eller helt omöjliggöra
            privata alternativ i kvinnodominerade sektorer. Där kvinnor finns
            ska man inte få driva företag, men där män finns ska man få driva
            företag.
          </note>
          <note>
            Annika Hirvonen Falk talar om att Annika Falkengren tror att
            det kan leda till en sämre utveckling att vi inte hotar med lagstiftning.
            Det blir väldigt konstigt när man hotar med lagstiftning och företagen
            uppnår den policyn och en god utveckling men man ändå vill ha
            lagstiftning. Det om något är det oseriösa i sammanhanget.
          </note>
          <note>
            (Applåder)
          </note>
          <note type="speaker">
            Anf. 127 ANNIKA HIRVONEN FALK (MP) replik:
          </note>
          <note>
            Fru talman! Jag hoppas att Robert Hannah har rätt. Jag hoppas
            att utvecklingen fortsätter ändå. Jag hoppas att det inte blir
            så som bland annat Annika Falkengren verkar befara. Jag hoppas
            att det inte blir så som det blev sist, när de borgerliga partierna
            tog bort trycket i frågan genom att säga att det inte kommer att
            bli någon lagstiftning om kvotering. Jag hoppas det.
          </note>
          <note>
            Men historien talar för att det beslut som Robert Hannah är med
            och fattar i dag kommer att sinka jämställdhetsarbetet och göra
            att vi inte uppnår jämställdhet i börsbolagens styrelser på det
            sätt som vi hade gjort om regeringens förslag hade gått igenom.
          </note>
          <note>
            Robert Hannah säger att det inte är politikens område att besluta
            om jämställdhet i börsbolagen. Vilka andra jämställdhetsfrågor
            ska vi inte bry oss om? På vilka andra arenor i samhället är jämställdhet
            inte tillräckligt viktig för politiskt engagemang?
          </note>
          <note type="speaker">
            Anf. 128 ROBERT HANNAH (L) replik:
          </note>
          <note>
            Fru talman! Det intressanta i sammanhanget är att det är Miljöpartiet
            och regeringen som anklagar Liberalerna för att inte arbeta för
            jämställdhet.
          </note>
          <note>
            Om det var några partier i Sverige som tog bort trycket på privata
            aktörer att ha jämställda styrelser var det de i den rödgröna
            regeringen. Det var din regering och din minister, Annika Hirvonen
            Falk. Det var Miljöpartiet som gjorde det genom att hela tiden
            säga: Om vi inte får en positiv utveckling kommer vi till riksdagen
            med lagstiftning. Sedan blir det en positiv utveckling, men man
            kommer ändå till Sveriges riksdag och vill kvotera och lagstifta.
            Det är oseriöst.
          </note>
          <note>
            Vad regeringen föreslog var lagstiftning om 40 procent till 2019.
            Branschen själv beslutade år 2014 om 40 procent till 2020. Det
            är helt oseriöst att hota med lagstiftning när utvecklingen går
            åt rätt håll, när till och med Allbright skriver att vinden har
            vänt och att vi når nya rekordnivåer. Att komma och säga att vi
            behöver lagstiftning när utvecklingen går i positiv riktning är
            oseriöst. Politikerna har i många år hotat med att om den inte
            går i en positiv riktning kan de tänka sig lagstiftning.
          </note>
          <note>
            Det är Miljöpartiet och den rödgröna regeringen som har tagit
            bort trycket i det här fallet. Det är inte på något sätt Liberalerna
            som har gjort det. Det är ni själva som får stå till svars för
            det som Annika Falkengren nu hotar med. Det är inte Liberalerna.
          </note>
          <note>
            Om vi ser att utvecklingen stannar av i framtiden kan vi tänka
            oss att titta på frågan, men det gör den inte. Allting pekar åt
            rätt håll. Annika Hirvonen Falk jämför med de länder som har kvotering.
            Ja, men svara på frågan varför Sverige ändå, trots att vi inte
            har kvotering, ligger tvåa i hela Europa och etta i EU när det
            gäller storbolagen! Vi har en positiv utveck ­ ling. De länder
            som har kvotering, till exempel Nederländerna, har 30 procent.
            Tyskland har 30 procent. Vi har högre än det redan i dag. Vi behöver
            inte kvotering. Utvecklingen går åt rätt håll. Företagen gör det
            själva. Vi behöver inte mer av statligt ingripande eller politiker
            som blandar sig i.
          </note>
          <note type="speaker">
            Anf. 129 ANNIKA HIRVONEN FALK (MP) replik:
          </note>
          <note>
            Fru talman! Om utvecklingen inte fortsätter och bolagen inte
            uppnår jämställdhetsmålet om minst 40 procent till 2020, kommer
            Liberalerna då att vara beredda att göra vad som krävs för att
            uppnå jämställdhet i börsbolagens styrelser?
          </note>
          <note type="speaker">
            Anf. 130 ROBERT HANNAH (L) replik:
          </note>
          <note>
            Fru talman! Jag är helt övertygad om att de här bolagen, som
            hittills har satt och nått sina egna mål, kommer att lösa det
            hela. Jag är helt övertygad om att utvecklingen går åt rätt håll.
          </note>
          <note>
            Senaste gången man valde in nya pers oner i bolagsstyrelserna
            var 46 procent av alla som valdes in kvinnor. Det är en väldigt
            positiv utveck ­ ling, skulle jag säga.
          </note>
          <note>
            Från Liberalernas sida kommer vi självklart alltid att se över
            och om ­ värdera lagstiftning. Det gör vi med all lagstiftning.
            Men som det ser ut i dag är det totalt oseriöst av regeringen
            att föreslå lagstiftad kvotering år 2019, när de privata företagen
            själva föreslår ett system för att nå samma mål 2020. Det är inte
            seriöst. Vi kommer att titta på det och följa utveck ­ lingen,
            men vi kommer inte att hota med lagstiftning eller andra kvote
            ­ r ­ ingsåtgärder när det inte behövs över huvud taget.
          </note>
          <note>
            I grund och botten är det här de privata företagens eget revir,
            och de behöver själva sköta sin jämställdhet. Precis som Liberalerna
            sköter sin egen jämställdhet måste det vara upp till dem. Jag
            tror mycket mer på de privata alternativen i det här fallet. De
            har visat sig lönsamma.
          </note>
          <note>
            Tittar man på EU-statistiken ser man att allt talar till Sveriges
            fördel. Regeringen vill också införa någon typ av EU-lagstiftning
            inom området. Man säger att det ska vara 27 procent, som EU nu
            föreslår. Men vi ligger ju högre än 27 procent, så varför ska
            vi gå med på lagstiftad kvotering? Det är helt onödigt.
          </note>
          <note>
            Om utvecklingen verkligen stannar av får vi titta på frågan,
            men just nu finns det inget som helst behov av det.
          </note>
          <note>
            Jag läser Allbrights rapporter. Jag läser nyhetsartiklarna. Jag
            kommer att följa utvecklingen. Det gör självklart hela Liberalerna.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 9.)
          </note>
          <note>
            § 6 Ersättningsrätt
          </note>
          <note>
            Civilutskottets betänkande 2016/17:CU7
          </note>
          <note>
            Ersättningsrätt
          </note>
          <note>
            föredrogs.
          </note>
          <note type="speaker">
            Anf. 131 TUVE SKÅNBERG (KD):
          </note>
          <note>
            Fru talman! Civilutskottets betänkande 7, Ersättningsrätt , är
            ett mo ­ tionsbetänkande där 18 motioner från allmänna motionstiden
            2015/16 och 2016/17 behandlas. Jag vill lyfta fram en av dessa
            18 motioner och yrka bifall till reservation 1 där den tas upp.
            Det innebär att Kristdemokraterna vill ändra i 17 kap. 14 § försäkringsavtalslagen.
            Varför vill vi göra det? Detta är lite tekniskt, men det är nog
            så många som berörs.
          </note>
          <note>
            Försäkringsavtalslagen hämmar konkurrensen på gruppförsäkringsmarknaden,
            vilket gör att oseriösa försäkringsbolag kan sko sig på konsumenternas
            bekostnad. Konsumenterna kan komma i kläm, och de kan få andra
            försäkringsvillkor genom att deras försäkring övergår till annan
            försäkring från gruppförsäkring utan att de vet om det. Det är
            svårt att som konsument bilda sig en uppfattning om försäkringar
            och att själv förhandla sig till bättre försäkringsvillkor med
            försäkringbolag. I praktiken finns inte någon reell möjlighet
            för den enskilde konsumenten att förhandla.
          </note>
          <note>
            Tanken med de gruppförsäkringar som flera miljoner konsumenter
            har i Sverige är att konsumentgruppföreträdare, som ideella föreningar
            och fackförbund, ska kunna förhandla fram bättre priser och villkor
            för de grupper som de företräder. Tack vare detta ökar konkurrensen
            på försäkringsmarknaden, och därmed förbättras försäkringsvillkoren.
          </note>
          <note>
            Ett exempel är att det tidigare i princip inte fanns några villaförsäkringar
            som ersatte skador av äkta hussvamp, vilket är bland det värsta
            som kan drabba ett hus. När gruppförsäkringarna började täcka
            dessa skador kände sig dock resten av marknaden för villaförsäkringar
            tvungen att följa efter, och nu finns denna försäkring.
          </note>
          <note>
            Om en ideell förening eller ett fackförbund lyckas förhandla
            sig fram till bättre gruppförsäkringsvillkor för sina medlemmar
            hos ett annat försäkringsbolag finns det märkligt nog risk för
            att föreningen eller fackförbundet kan råka ut för stora problem.
            Så borde inte vara fallet. Enligt 17 kap. 14 § försäkringsavtalslagen
            gäller dock att om man som gruppföreträdare – alltså föreningen
            eller fackförbundet – säger upp samarbetet med försäkringsbolaget
            upphör gruppförsäkringarna för samtliga medlemmar eller konsumenter
            som har denna gruppförsäkring. Det innebär att gruppföreträdaren
            kastas in i ett administrativt och kostsamt kaos, där gruppföreträdaren
            tvingas börja om från ruta ett och teckna om varenda försäkring.
          </note>
          <note>
            Ideella föreningar och fackföreningar har ofta små resurser,
            och konsekvenserna är att det blir svårare för dem att byta gruppförsäkringsbolag
            och att såväl konkurrensen som konsumentnyttan sätts på undantag.
          </note>
          <note>
            När försäkringarna tvångsvis måste tecknas om öppnas ett tidsfönster
            för ett oseriöst försäkringsbolag att – oberoende av om lagstiftning,
            samarbetsavtal, försäkringsvillkor, förhandlingsunderlag med mera
            säger att det rör sig om en gruppförsäkring – genom negativ avtalsbindning
            försöka behålla kunderna och hävda att det rör sig om en direktförsäkring.
          </note>
          <note>
            17 kap. 14 § försäkringsavtalslagen är i sin nuvarande skrivning
            närmast kontraproduktiv och behöver ändras. Skälet är att konkurrensen
            på gruppförsäkringar hämmas genom att incitamenten försvagas för
            föreningar och fackförbund att förhandla fram bättre gruppförsäkringar.
            Dessutom öppnas ett tidsfönster för mindre nogräknade försäkringsbolag
            att försöka behålla grupper av försäkringstagare, trots att gruppförsäkringarna
            är uppsagda.
          </note>
          <note>
            Utgångspunkten vid en ändring av detta lagrum kan dock precis
            som i dag vara att vid byte av gruppförsäkringsbolag upphör gruppförsäkringen
            för samtliga konsumenter som har gruppförsäkringen. En förändring
            kan därför stanna vid att komplettera lagrummet med att när försäkringspremierna
            inte blir högre för samtliga gruppförsäkringstagare och omfattningen
            av försäkringen blir minst densamma behöver gruppförsäkringen
            inte upphöra utan kan flyttas över till det nya gruppförsäkringsbolaget.
            Ingen av konsumenterna som har gruppförsäkringen lider då någon
            skada eller orsakas någon förlust.
          </note>
          <note>
            Detta är Kristdemokraternas förslag, och det hade varit roligt
            att få höra från majoriteten varför detta inte kan genomföras.
          </note>
          <note type="speaker">
            Anf. 132 LOTTA JOHNSSON FORNARVE (V):
          </note>
          <note>
            Fru talman! Varje år drabbas tusentals personer i Sverige av
            nackskador. En stor del av skadorna orsakas av trafikolyckor.
            De flesta som drabbas blir återställda, men för många av dem som
            har skadats leder skadorna till invaliditet. För många innebär
            detta en stor omställning, fysisk och psykisk påfrestning samt
            i vissa fall även utdragna processer med försäkringsbolag för
            att få ekonomisk ersättning för skadan.
          </note>
          <note>
            I Trafikskadenämnden kan den trafikskadade få sin sak prövad.
            Nämnden ska vara oberoende och avgöra tvister mellan skadade och
            deras försäkringsbolag. Nämnden har dock fått stark kritik, då
            många trafikskadade och anhöriga upplever att prövningen i Trafikskadenämnden
            inte är rättssäker. Jag har även själv varit i kontakt med många
            trafikskadade som bekräftar denna bild.
          </note>
          <note>
            Mot denna bakgrund har jag skrivit en motion där jag bland annat
            yrkar att regeringen bör tillsätta en utredning för att undersöka
            hur Trafikskadenämnden fungerar ur ett rättssäkerhetsperspektiv.
          </note>
          <note>
            De skadades tilltro till Trafikskadenämndens förmåga att pröva
            ärenden objektivt, obundet och rättssäkert är liten och har stadigt
            minskat under en längre tid. Att de trafikskadade själva har ett
            så litet förtroende för nämnden borde vara tillräcklig anledning
            till att regeringen snarast inleder en noggrann undersökning av
            nämndens verksamhet.
          </note>
          <note>
            Utskottets majoritet avstyrker min motion och hänvisar till två
            statliga utredningar med många år på nacken. Att två statliga
            utredningar från 1995 respektive 2009 har ansett att Trafikskadenämnden
            fungerar på ett tillfredsställande sätt säger ingenting om hur
            nämnden fungerar i dag. En översyn av nämnden måste självklart
            basera sig på ett så färskt underlag som möjligt. Det hör även
            till saken att det inte i utredningsdirektiven för någon av dessa
            utredningar ingick en översyn av nämnden.
          </note>
          <note>
            Det finns anledning att starkt ifrågasätta Trafikskadenämndens
            obundenhet. Försäkringsbolagen har ett stort inflytande i nämnden.
            Två försäkringsbolagsrepresentanter är med och fattar beslut i
            ärenden. Det ger försäkringsbolagen ett stort övertag gentemot
            de trafikskadade. Det är inte rimligt att den ena parten i en
            tvist har ett sådant övertag i en tvistenämnd. Det finns även
            två konsumentrepresentanter som kommer från fackföreningsrörelsen.
            Det hade varit mer rimligt om de kommit från någon av de trafikskadades
            organisationer, som är de som har bäst kunskap och erfarenhet
            av trafikskador. Försäkringsbolagens starka ställning i nämnden
            bekräftas av att nämnden oftast följer de förslag som presenteras
            av bolagen. Under 2015 gick nämnden på försäkringsbolagens förslag
            i 80 procent av fallen.
          </note>
          <note>
            När en person råkar ut för en olycka utreds han eller hon av
            den skadades försäkringsbolag. Bolagets läkare träffar inte patienten
            men går igenom tidigare journaler. Det är läkare som jobbar inom
            vården som extraknäcker åt bolagen som medicinska rådgivare till
            en lukrativ ersättning. Det är uppenbart att det finns en stor
            risk för en jävssituation när de läkare som uttalar sig är betalda
            direkt av försäkringsbolagen. I granskningen av radioprogrammet
            Kaliber från 2015 visas också att nämndens egna läkare flera gånger
            har arbetat åt försäkringsbolag samt att nämnden avråder och varnar
            trafikskadade för att kontakta läkare som brukar ställa sig på
            patientens sida i tvister mellan försäkringsbolag och de skadade.
          </note>
          <note>
            Införandet av det så kallade tvistlösningsförfarandet har också
            inneburit försämringar för den enskilde. Tidigare räckte det att
            den skadade begärde hos försäkringsbolaget att ärendet skulle
            prövas i nämnden. Bolaget sammanställde då en promemoria som den
            skadade kunde lämna synpunkter på och komplettera. I dag ska den
            skadade vända sig direkt till nämnden och sedan själv ta fram
            det material – medicinska uttalanden med mera – som han eller
            hon vill åberopa. Detta innebär stora svårigheter för den skadade,
            som ofta saknar advokat. Här förväntas den skadade vara sin egen
            advokat i en situation då han eller hon har tillräckliga svårigheter
            att få livet att fungera.
          </note>
          <note>
            I ett fall där sextonårig trafikskadad pojke nekas ersättning
            skriver försäkringsbolaget att man kan begära att en sextonåring
            ska förstå hur pass skadad han är efter ett år, så att han vet
            vad han kommer att klara i framtiden och kan utbilda sig därefter.
            Det är svårt att finna ord för detta skamliga beteende från försäkringsbolaget
            i fråga.
          </note>
          <note>
            Med den starka ställning nämnden har blir ett yttrande därifrån
            i praktiken slutet på skaderegleringen. I så gott som samtliga
            fall väljer den skadade att inte gå vidare till domstol, eftersom
            det innebär en stor ekonomisk risktagning för den trafikskadade.
            Det behövs en översyn av hela processen när det gäller ersättning
            till trafikskadade. Det är uppenbart att det behövs ett helt nytt
            omtag runt dessa frågor.
          </note>
          <note>
            De tusentals trafikskadade och nackskadade har lidit länge nog.
            Det är inte värdigt att behandla skadade människor på detta sätt.
            En grundlig översyn och granskning av Trafikskadenämndens arbete
            är en god början. Jag yrkar bifall till min reservation nr 2.
          </note>
          <note type="speaker">
            Anf. 133 ROBERT HANNAH (L):
          </note>
          <note>
            Herr talman! Jag vill börja med att yrka bifall till Liberalernas
            reservation nr 3. Det gäller solidariskt betalningsansvar även
            för ungdomar.
          </note>
          <note>
            För Liberalernas del är det viktigt att unga och barn som har
            orsakat skada genom att begå brott också ska göra rätt för sig,
            men det måste finnas en väg ut även för dessa personer. Omyndiga
            personer som har begått enstaka brott måste få möjlighet att sona
            det de har gjort och gå vidare.
          </note>
          <note>
            Det solidariska betalningsansvar för skadestånd som i dag finns,
            och som även gäller människor som är omyndiga, gör att många ungdomar
            som har begått brott tillsammans med andra men senare lämnat kriminaliteten
            bakom sig får börja sitt vuxenliv med en skuldbörda därför att
            de andra ungdomarna inte har betalat sin del av skadeståndet.
            Även om man vid tidpunkten för brottet var omyndig blir man alltså
            solidariskt skadeståndsskyldig för andra personers brott och deras
            del av skadeståndet.
          </note>
          <note>
            Att ungdomar som har tagit sitt ansvar, betalat sin del av skulden
            och sonat sitt brott ska tvingas bära bördan av andras obetalade
            skadestånd gör det ytterst svårt för ungdomar att bryta en kriminell
            verksamhet och livsstil. Därför tycker vi i Liberalerna att det
            solidariska skadeståndsansvaret för personer under 18 år bör tas
            bort.
          </note>
          <note>
            Herr talman! Jag kommer från Göteborg, en stad som har varit
            otroligt drabbad av kriminalitet på sistone. Det har varit många
            skjutningar och liknande. Jag vet att många av dessa grabbar rekryteras
            när de är omyndiga, för att begå brott i stället för äldre personer.
          </note>
          <note>
            Många av dem vill leva ett hederligt liv och göra rätt för sig,
            men vi från statens sida gör det otroligt svårt med avhopparverksamhet
            – som innebär att man ska få stöd från socialen, polisen och andra
            enheter – om vi upprätthåller en ordning där den unga personen
            ska tvingas betala för alla personer som har begått brott tillsammans
            med dem. Det blir svårt för oss som stat och politiker att få
            någon att hoppa av om personen i fråga inte ser en möjlighet att
            bli skuldfri och börja om på ny kula efter att ha sonat sitt brott,
            betalat sin del av skulden och tagit sin del av straffet.
          </note>
          <note>
            Därför menar Liberalerna att denna lagstiftning är otroligt viktig
            att genomföra och att vi bör yrka bifall till detta. Och jag hoppas
            att de andra partierna nästa år tänker över detta. Det är nämligen
            en otroligt viktig del för att stoppa den gängkriminalitet som
            just nu sprider sig i Sverige.
          </note>
          <note type="speaker">
            Anf. 134 JOHANNA HARALDSSON (S):
          </note>
          <note>
            Herr talman! Jag vill börja med att yrka avslag på motionerna
            och därmed bifall till förslaget i betänkandet Ersättningsrätt
            .
          </note>
          <note>
            Jag tänkte ägna min talartid i denna debatt åt en fråga inom
            civilutskottets område som mer än andra har skapat upprördhet
            och engagemang hos mig, och det är hanteringen av trafikskadade.
            Jag har pratat med personer och läst om människor i olika åldrar
            som berättat om sina liv efter en trafikolycka som har resulterat
            i en nackskada.
          </note>
          <note>
            Det är många gånger väldigt sorgliga historier om hur människor
            blir misstrodda och inte får ersättning för den skada eller arbetsoförmåga
            de råkat ut för och om försäkringsläkare som förkastar behandlande
            läkares utlåtanden. Jag har mött en stor misstro mot det system
            vi har, där upplevelsen är att ingen för den försäkrades talan.
            Jag har haft samtal med personer som har drivit sin sak vidare
            i domstol men där förlorat och fått stora skulder ovanpå skada
            och arbetsoförmåga.
          </note>
          <note>
            När vi får vittnesmål från så många människor som har liknande
            upplevelser och som inte litar på vårt system behöver vi agera.
            Problembilden, som för mig klarnat alltmer och som riksdagsledamöter
            från både Socialdemokraterna och andra partier sedan tidigare
            har lyft fram i denna kammare genom debatter, motioner och fr
            ågor, är komplex. Det handlar i mångt och mycket om försäkringsläkare
            som har stort inflytande vid bedömning av skadan och skadans uppkomst.
          </note>
          <note>
            Opartiskheten hos dessa läkare ifrågasätts, eftersom de avlönas
            av försäkringsbolagen. Tillsynen över försäkringsläkare är bristande
            eftersom Finansinspektionen är tillsynsmyndighet när det kommer
            till försäkringsbranschen och inte har kompetens när det gäller
            att bedöma läkares yrkesutövning. Det vittnas även om att handläggningstiderna
            många gånger är orimligt långa. Ibland dröjer det flera år innan
            den skadade får besked om ersättning, och informationen till den
            försäkrade är ofta bristfällig.
          </note>
          <note>
            Trafikskadenämnden är den tvistlösningsnämnd som finns, och det
            är dit de försäkrade överklagar beslut de inte är nöjda med. Försäkringsbolagen
            och deras medicinska rådgivares inflytande anses även här vara
            för stort. Beviskraven är också väldigt höga i Trafikskadenämnden.
          </note>
          <note>
            Herr talman! Vi som folkvalda behöver skaffa oss bred kunskap
            och underlag för våra beslut. I förmiddags anordnade jag tillsammans
            med två andra ledamöter ett seminarium just för att skaffa mer
            kunskap och föra samtal med både försäkringsbolag och skadelidande.
            Under seminariet presenterades en undersökning som gjorts bland
            nackskadade, där det framkom att det var väldigt stor skillnad
            mellan försäkringsläkares och behandlande läkares bedömning av
            invaliditetsgrader. Att få sambandet mellan olycka och skada godkänt
            har blivit svårare, och fler och fler är missnöjda med försäkringsbolagens
            handläggning.
          </note>
          <note>
            Denna regering har till skillnad från den förra tagit fasta på
            den kritik som framkommit på trafikförsäkringsområdet, och man
            har agerat. Reger ­ ingen beslutade i maj förra året att ge Finansinspektionen
            i uppdrag att kartlägga och analysera försäkringsbolagens processer
            och rutiner avse ­ en ­ de personskador för att klargöra om god
            försäkringsstandard vid skade ­ re ­ glering upprätthålls. Hanteringen
            av de trafikskadade ska särskilt belysas, och försäkringsläkarnas
            roll i förhållande till behandlande läkare och er ­ sättningssystem
            ska kartläggas. Finansinspektionen ska återkomma med en handlingsplan
            för fortsatta insatser.
          </note>
          <note>
            Kritiken som har lyfts fram gäller även vården och bemötandet
            av personer med nackskador och långvariga smärttillstånd. Det
            finns en stor osäkerhet inom svensk sjukvård kring både diagnostisering
            och behandling av nackskadade. Många skadade vittnar om att sjukvården
            menar att smärtan inte beror på nackskador utan är psykisk och
            att man hänvisas till terapi. Samtidigt har människor fått bättre
            hjälp utomlands – senast i måndags rapporterade SVT Nyheter om
            ett sådant fall.
          </note>
          <note>
            Om inte kunskapen finns inom sjukvården skapar det givetvis i
            förlängningen dåliga förutsättningar för att skadade ska få rätt
            ersättning från försäkringen. Behovet av en mer samlad kunskap
            och forskning inom området var något som alla deltagare vid det
            seminarium jag tidigare nämnde var överens om – alla, från skadelidande
            till försäkringsbolag.
          </note>
          <note>
            För att skapa en rättssäker behandling av trafikskadade är det
            därför oerhört viktigt att Socialstyrelsen har fått i uppdrag
            att utvärdera och kartlägga vilka förutsättningar hälso- och sjukvården
            har för att erbjuda personer med trafikskador en god vård. Man
            ska även bedöma behovet av och möjligheten att ta fram nationella
            kunskapsstöd till vården på det här området, vilket skulle innefatta
            insatser som främjar ett gott bemötande av patienterna.
          </note>
          <note>
            Jag är glad att regeringen har tagit dessa initiativ, och jag
            hyser en stor förhoppning om att både Socialstyrelsen och Finansinspektionen
            lägger fram bra analyser, kartläggningar och förslag på förändringar
            som gör att vi tar steg mot en bättre och mer rättssäker trafikförsäkring.
          </note>
          <note>
            (Applåder)
          </note>
          <note type="speaker">
            Anf. 135 LOTTA JOHNSSON FORNARVE (V) replik:
          </note>
          <note>
            Herr talman! Jag valde att ta replik på Johanna Haraldsson eftersom
            hon representerar ett av regeringspartierna.
          </note>
          <note>
            Ni i majoriteten har beslutat er för att avslå min motion, och
            jag undrar hur ni resonerar. Du och jag verkar ha samma bild av
            situationen för trafikskadade, med alla de svårigheter som de
            står inför, till exempel när det gäller att få ersättning och
            vad gäller försäkringsläkarnas starka inflytande.
          </note>
          <note>
            Trafikskadenämnden har fått massiv kritik från många trafikskadade
            under en lång rad år, vilket vi också hörde i dag på seminariet.
            Detta är ingen ny fråga.
          </note>
          <note>
            De trafikskadade upplever att prövningen i Trafikskadenämnden
            inte är objektiv, obunden och rättssäker. Jag har själv – precis
            som du – varit i kontakt med många trafikskadade som bekräftar
            den här bilden.
          </note>
          <note>
            Anser du inte, nu när de trafikskadades tilltro till Trafikskadenämndens
            förmåga att pröva ärenden på ett rättssäkert sätt är så låg, att
            detta borde vara tillräcklig grund för att snarast ta initiativ
            till att genomföra en grundlig utredning med syfte att granska
            hur Trafikskadenämnden fungerar ur ett rättssäkerhetsperspektiv?
          </note>
          <note type="speaker">
            Anf. 136 JOHANNA HARALDSSON (S) replik:
          </note>
          <note>
            Herr talman! Tack, Lotta Johnsson Fornarve, för att du också
            tar upp denna fråga. Den är oerhört viktig för många människor,
            men det är också en väldigt komplex fråga med många aspekter och
            många olika intressen som spelar på marknaden. Jag anser att regeringen
            har tagit fasta på några av de viktigaste av dessa i de uppdrag
            som man har gett till myndigheterna, Socialstyrelsen och Finansinspektionen.
          </note>
          <note>
            Det handlar om vård, bemötande och kunskapsstöd när vi talar
            om Socialstyrelsen. Beträffande den andra aspekten handlar det
            om rättssäkerheten i bedömningen från försäkringsbolagen och i
            nästa steg också om försäkringsläkarnas roll.
          </note>
          <note>
            Jag tycker att denna översyn är ett tydligt kvitto på att regeringen
            tar den här frågan på allvar.
          </note>
          <note type="speaker">
            Anf. 137 LOTTA JOHNSSON FORNARVE (V) replik:
          </note>
          <note>
            Herr talman! Jag tackar för svaret. Jag håller med om att det
            är bra att regeringen har tagit tag i den här frågan. Jag ställer
            mig också positiv till de åtgärder som man har vidtagit.
          </note>
          <note>
            Men jag menar att detta inte är tillräckligt – man måste göra
            mer. Man måste titta på Trafikskadenämnden på djupet. Man måste
            titta på hur den verkligen fungerar, för det har kommit fram så
            mycket kritik från trafikskadades sida, och denna kritik är massiv.
          </note>
          <note>
            Det är uppenbart att försäkringsbolagen har ett starkt inflytande
            – alltför starkt – i nämnden. Vi ser också hur man i de allra
            flesta fall som behandlas i nämnden följer bolagens linje. År
            2015 gjorde man detta i 80 procent av fallen, vilket jag tycker
            talar sitt tydliga språk.
          </note>
          <note>
            Det finns också mycket annat att säga om Trafikskadenämnden som
            jag tycker visar på att man måste gå till botten med hur den fungerar.
            Ett exempel är det faktum att de trafikskadade själva inte är
            representerade i nämnden, vilket jag tycker är väldigt negativt.
          </note>
          <note type="speaker">
            Anf. 138 JOHANNA HARALDSSON (S) replik:
          </note>
          <note>
            Herr talman! Det finns absolut mycket kritik, men jag tror att
            den bottnar i hanteringen från början. Det handlar både om sjukvården
            och om försäkringsbolagen. När detta sedan förs vidare i kedjan
            förs missnöjet med.
          </note>
          <note>
            På papperet skulle jag säga att Trafikskadenämnden inte ser ut
            att ha övervikt av något intresse. Men om det kvarstår stora problem
            efter dessa utvärderingar och de förslag som jag hoppas att både
            Socialstyrelsen och Finansinspektionen kommer att lägga fram –
            om dessa åtgärder inte ger effekt på förtroendet för hela processen
            – måste man givetvis gå vidare i kedjan och titta på fler delar.
          </note>
          <note>
            Jag tycker att vi ska låta det arbete som har startat ha sin
            gång. Sedan får vi fortsätta om vi ser att det inte ger effekt.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 9.)
          </note>
          <note>
            § 7 Uppföljning av riksdagens tillämpning av subsidiaritetsprincipen
          </note>
          <note>
            Konstitutionsutskottets betänkande 2016/17:KU5
          </note>
          <note>
            Uppföljning av riksdagens tillämpning av subsidiaritetsprincipen
          </note>
          <note>
            föredrogs.
          </note>
          <note type="speaker">
            Anf. 139 EMANUEL ÖZ (S):
          </note>
          <note>
            Herr talman! KU5 handlar om uppföljningen av riksdagens tillämpning
            av subsidiaritetsprincipen.
          </note>
          <note>
            Konstitutionsutskottet ska enligt riksdagsordningen följa detta
            arbete och en gång om året meddela kammaren sina iakttagelser.
            I detta betänkande redovisas resultatet av den uppföljning som
            har gjorts under 2015. Betänkandet bygger också på yttranden som
            vi har fått in från andra riksdagsutskott.
          </note>
          <note>
            Subsidiaritetsprincipen handlar om att beslut ska fattas så effektivt
            och så nära medborgarna som möjligt. Den används för att avgöra
            om en fråga ska beslutas på EU-nivå eller i medlemsstaterna. Detta
            handlar alltså om maktfördelningen mellan de nationella parlamenten
            och Europeiska unio ­ nen.
          </note>
          <note>
            I samband med godkännandet av Lissabonfördraget kom de nationella
            parlamentens inflytande att stärkas, bland annat genom möjligheten
            som infördes med subsidiaritetsprövningen och möjligheten att
            avge en subsidiaritetsvarning.
          </note>
          <note>
            Det är viktigt att riksdagen tillämpar den möjlighet som Lissabonför
            ­ draget tillskapade: att vi tillsammans med andra nationella
            parlament an ­ tingen kan påverka innehållet i ett lagförslag
            eller förhindra att lagförslaget behandlas vidare. Genom dessa
            möjligheter kan riksdagen med andra na ­ tionella parlament ta
            beslut som hamnar så nära medborgarna som möjligt.
          </note>
          <note>
            Det är ur demokratisk synpunkt viktigt att de svenska medborgarna
            känner att de beslut som fattas inte ligger långt ifrån dem och
            att beslut är förankrade i den svenska vardagen.
          </note>
          <note>
            Under 2015 översände kommissionen 21 lagförslag för subsidiaritetsprövning,
            och riksdagen lämnade ett motiverat yttrande. Detta är en klar
            minskning i antalet förslagsutkast från kommissionen jämfört med
            föregående år. Vad gäller riksdagen, och även de andra nationella
            parlamenten, kan vi också konstatera en minskning i antalet motiverade
            yttranden.
          </note>
          <note>
            Detta är på sätt och vis bra, därför att det ger oss mer tid
            till att kunna sätta ökat fokus på att genomföra, tillämpa och
            utvärdera den lagstiftning som redan finns på plats.
          </note>
          <note>
            Herr talman! En återkommande fråga i KU5 handlar om kommissionens
            motiveringar. Enligt artikel 5 i protokoll nr 2, om tillämpningen
            av subsidiaritets- och proportionalitetsprinciperna, ska utkasten
            till lagstiftningsakter motiveras med avseende på subsidiaritets-
            och proportionali ­ tetsprinciperna. Detta gäller oavsett om det
            är kommissionen eller någon annan som är förslagsställare.
          </note>
          <note>
            Vi har i samband med tidigare uppföljningar kunnat konstatera
            brister i kommissionens motiveringar för sina lagförslag, det
            vill säga varför det passar bättre att besluta om ett lagförslag
            på unionsnivå.
          </note>
          <note>
            Bristerna har bestått i att motiveringarna har varit ofullständiga,
            kortfattade eller helt saknats, vilket försvårar för de nationella
            parlamenten när de ska bedöma om ett förslag är förenligt med
            subsidiaritetsprincipen eller inte.
          </note>
          <note>
            Uppföljningen i detta betänkande visar att det saknades motiveringar
            i 5 av 21 utkast, det vill säga 23 procent av alla utkast. Vi
            ska inte luras av att antalet procent har ökat eftersom det egentligen
            handlar om ett mindre antal utkast. De motiveringar som är bristfälliga
            eller helt saknas berör således ett mindre antal utkast från kommissionen
            än föregående år.
          </note>
          <note>
            Inte heller har de utskott här i riksdagen som har yttrat sig
            till KU haft några invändningar mot motiveringarna utifrån subsidiaritetsprincipen,
            vilket kan ge uppfattningen att bristerna kan vara av någon annan
            karaktär.
          </note>
          <note>
            Men alldeles oavsett detta kvarstår de facto problematiken med
            bristfälliga motiveringar från kommissionen. Och så länge dessa
            brister kvarstår utgör detta en svaghet i lagstiftningsprocessen
            inom unionen, vilket kommissionen ytterst bär ansvaret för.
          </note>
          <note>
            Det är därför viktigt att det klart framgår hur kommissionen
            har resonerat för att komma fram till om förslagen är förenliga
            med subsidiaritetsprincipen eller inte.
          </note>
          <note>
            Kommissionen, liksom andra förslagsställare, har en absolut skyldighet
            att motivera sina utkast till lagstiftningsakter, detta enligt
            protokoll nr 2. KU kommer att bevaka denna fråga även fortsättningsvis.
          </note>
          <note>
            Vidare, herr talman, har KU vid upprepade tillfällen betonat
            värdet av informationsutbyte mellan de nationella parlamenten,
            vilket KU även här framhåller. Mot denna bakgrund bad utskottet
            även om en kommentar från de andra riksdagsutskotten till om några
            kontakter hade tagits med andra nationella parlament i syfte att
            inhämta information om pågående subsidia ­ ritetsprövningar.
          </note>
          <note>
            Det konstateras, liksom vid flera tidigare uppföljningar, att
            inget av utskotten uppger sig ha haft några kontakter med andra
            nationella parlament. Om vi inte kommunicerar med andra parlament
            kan vi gå miste om värdefull information. Men vi går även miste
            om möjligheten att uppnå de gränsvärden som finns i fördraget
            så att vi skulle kunna påverka innehållet i eller till och med
            stoppa ett lagförslag.
          </note>
          <note>
            För att säkra det effektiva utövandet av de parlamentariska befogenheterna
            när det gäller övervakningen av subsidiaritetsprincipen krävs
            ett utökat samarbete mellan de nationella parlamenten.
          </note>
          <note>
            Denna fråga måste diskuteras med större allvar, herr talman,
            och i större utsträckning. I den diskussionen bör vi i riksdagen
            rannsaka oss själva, titta på vad vi har gjort och fråga oss själva
            vad vi kan göra i vår strävan efter bättre samarbeten i dessa
            avseenden.
          </note>
          <note>
            I detta sammanhang ska ändå framhållas att riksdagens representant
            vid EU:s institutioner är en möjlig väg till informationsutbyte
            med andra nationella parlament. Några av utskotten som lämnat
            yttranden till KU säger att de har haft kontakter med riksdagens
            representant och funnit att kontakterna fungerar väl och att den
            information som de har mottagit har varit värdefull. Detta är
            såklart en konstruktiv del på vägen mot förbättring men inte fullt
            tillräcklig för att i praktiken kunna uppfylla hela syftet med
            subsidiaritetsprövningen.
          </note>
          <note>
            Den sista delen som jag vill lyfta fram här, herr talman, och
            som också finns angiven i betänkandet handlar om databasen som
            kallas för IPEX. KU har även begärt kommentarer från de utfrågade
            utskotten om inhämtande av information från IPEX. Det har där
            framkommit uppgifter om att informationen i IPEX varken är fullständig
            eller relevant när utskott har behandlat subsidiaritetsärenden,
            något som vi också hört tidigare. Det saknas till exempel uppgifter
            från en del medlemsstater, och information som har lagts in är
            ofta inte skriven på engelska utan på andra originalspråk.
          </note>
          <note>
            Dessutom börjar tidsfristen för subsidiaritetsärenden löpa samtidigt
            i alla medlemsstater, vilket gör att utskotten som regel har begränsad
            nytta av IPEX under själva beredningen av ett ärende. Detta är
            ett återkommande problem. Utskott framhåller därför den begränsade
            nyttan med databasen och tycker att den ska förbättras. Därför
            skriver vi i KU att riksdagen bör verka för att IPEX utvecklas
            till att bli ett effektivare verktyg för informationsutbyte mellan
            de nationella parlamenten.
          </note>
          <note>
            Herr talman! Jag tror att jag har varit ganska tydlig med att
            lyfta fram vikten av att tillämpa subsidiaritetsprincipen och
            hoppas att riksdagens utskott fortsätter att göra det – det gäller
            alla utskott – och att de också lämnar sina yttranden till KU
            angående deras iakttagelser. Då kan vi i KU bättre upprätthålla
            uppföljningen av tillämpningen av subsidiaritetsprincipen, som
            vi ska redovisa här varje år. Förhoppningsvis står jag här igen
            i januari nästa år och berättar om alla förbättringar som har
            skett liksom utskottens iver att få yttra sig över de iakttagelser
            som gjorts vid genomgången av subsidiaritetsärendena.
          </note>
          <note>
            (Applåder)
          </note>
          <note type="speaker">
            Anf. 140 PATRICK RESLOW (M):
          </note>
          <note>
            Herr talman! Enligt riksdagsordningens 9 kap. 20 § andra stycket
            har riksdagen att pröva om ett utkast till en lagstiftningsakt
            från EU strider mot den så kallade subsidiaritetsprincipen, alltså
            principen om att beslut ska fattas så effektivt och så nära medborgarna
            som möjligt. I praktiken är det utskotten som gör prövningarna
            enligt 7 kap. 8 § andra stycket. Vi ska årligen meddela kammaren
            om de iakttagelser som vi gör. Det är därför vi står här i dag.
            Mycket av det har Emanuel redan varit inne på, så jag tänker inte
            utveckla det närmare.
          </note>
          <note>
            Årets uppföljning skulle man kunna sammanfatta i tre iakttagelser.
          </note>
          <note>
            Den första är att vi nu börjar se resultaten av kommissionens
            ambi ­ tioner att förbättra lagstiftningen. Kommissionen har sedan
            en tid tillbaka haft som målsättning att lägga fram färre förslag
            än vad man tidigare har gjort. Det är helt och hållet i syfte
            att man på ett bättre sätt ska kunna ge ­ nomföra, tillämpa och
            utvärdera befintlig lagstiftning. Det är alltså fokus på kvalitet
            snarare än på kvantitet.
          </note>
          <note>
            Vi i konstitutionsutskottet ser positivt på utvecklingen och
            kan konstatera att som följd av denna blir antalet subsidiaritetsprövningar
            färre. Under den aktuella perioden, det vill säga kalenderåret
            2015, har 21 utkast prövats av riksdagen. Endast i ett fall medförde
            det ett motiverat yttrande från riksdagen. Totalt i EU var det
            åtta motiverade yttranden som kom in, det vill säga en klar minskning,
            i alla fall till antalet, jämfört med året dessförinnan. I procent
            räknat har det skett en viss ökning. Men utvecklingen är helt
            klart positiv.
          </note>
          <note>
            Den andra iakttagelsen handlar om själva processen vid hanteringen
            av subsidiaritetsprövningarna. Skatteutskottet har exempelvis
            i sitt yttrande framfört att det finns anledning att se över tidsramarna
            för subsidiaritetsprövningarna. Man anför att det finns situationer
            när förhandlingar har påbörjats redan innan tidsgränsen för subsidiaritetsprövningar
            har löpt ut. För skatteutskottets vidkommande har detta aktualiserats
            vid ett tillfälle under det aktuella året. Det vill säga att det
            nåddes en överenskommelse i rådet innan den nationella tidsfristen
            hade löpt ut. Detta är såklart inte en tillfredställande situation.
            Vi delar skatteutskottets bedömning att det finns risk för att
            subsidiaritetsprövningarna förlorar i betydelse om man inte tillämpar
            regelverket korrekt. Det är också något som vi har påpekat tidigare
            år, att åttaveckorsfristen måste upprätthållas och tillämpas korrekt.
          </note>
          <note>
            En annan del av processen som är problematisk, som Emanuel Öz
            var inne på, är motiveringarna. Det är viktigt att kommissionen
            tillämpar regelverket korrekt, det som finns i protokoll nr 2,
            nämligen att man ska motivera subsidiaritets- och proportionalitetsprinciperna
            korrekt, inte bara göra något kort i ingressen utan faktiskt göra
            det, så som det framgår av protokollet, som en egen rubrik. Det
            ska vara klart och tydligt vad det hela handlar om. Här kan vi
            se att i 5 av 21 utkast till lagstiftningsakter saknas detta eller
            är i alla fall bristfälligt. Det är något som utskottet fäster
            vikt vid och framhåller måste förbättras och förändras.
          </note>
          <note>
            Den tredje och sista iakttagelsen är att kontakterna med andra
            natio ­ nella parlament och informationen måste förbättras. När
            det gäller kontak ­ ter med andra nationella parlament inom EU
            har vi tidigare konstaterat att det sker ganska sällan. Däremot
            har man, som Emanuel Öz var inne på, kontakt med riksdagens representant
            vid EU:s institutioner och får därige ­ nom hjälp med att hålla
            informationskontakter med andra parlament. Vår representant vid
            EU:s institutioner har ständigt kontakt med sina motsva ­ righeter
            från andra nationella parlament. Där finns ett indirekt menings
            ­ utbyte. När det däremot gäller direkt utbyte av information
            med andra na ­ tionella parlament återstår lite att göra. Där
            finns en klar förbättringspoten ­ tial.
          </note>
          <note>
            En annan punkt handlar om databasen IPEX. Efter att ha tittat
            på de yttranden som kommer in anser utskottet att den fortfarande
            inte är tillräckligt bra. Det handlar om språksvårigheter och
            brister i informationen som finns lagrad där.
          </note>
          <note>
            Vi vidhåller det vi har sagt under flera år: IPEX måste utvecklas
            och bli bättre vad gäller tillgänglighet, och den måste vara mer
            lätthanterlig så att den uppfyller sitt syfte.
          </note>
          <note>
            Jag ska inte upprepa vad föregående talare har sagt mer än så.
          </note>
          <note>
            (Applåder)
          </note>
          <note type="speaker">
            Anf. 141 FREDRIK ERIKSSON (SD):
          </note>
          <note>
            Herr talman! Jag har ingen reservation eller annat yrkande, utan
            jag vill mest bara tacka de övriga i utskottet och kansliet för
            att vi gemensamt har lyckats få till ett så bra betänkande som
            möjligt där vi på ett adekvat sätt sammanställer och informerar
            om flera av de brister och tillkortakommanden som EU:s arbete
            är behäftat med.
          </note>
          <note>
            Särskilt uppskattar jag att de övriga i utskottet har visat sig
            lyhörda och positivt inställda till flera av de utvecklande förbättringsförslag
            som vi har presenterat för att göra uppföljningen ännu bättre.
          </note>
          <note>
            Numera ber vi således också övriga utskott att yttra sig om sådant
            som hur majoritetsförhållandena har sett ut inom respektive utskott
            när det har prövat om de olika EU-förslagen kan anses leva upp
            till subsidiaritetsprincipen eller ej.
          </note>
          <note>
            Vi har också särskilt uppmärksammat de möjligheter som EU-rätten
            medger att inom ramen för denna prövning även bedöma om förslagen
            kan anses vara proportionerliga eller inte.
          </note>
          <note>
            Likaså har vi öppnat för en mer lärande process där övriga utskott
            uppmanas att själva komma med förslag på hur uppföljningen kan
            förbättras ytterligare.
          </note>
          <note>
            För att dessa tillkommande möjligheter och förbättringar ska
            kunna realiseras fullt ut är det väsentligt att övriga utskott
            tar tillfället i akt att faktiskt yttra sig.
          </note>
          <note>
            Jag har för egen del uppmanat ledamöterna i vår riksdagsgrupp
            att ihärdigt driva denna fråga inom sina olika utskott. Likaså
            hoppas och tror jag att övriga partiers företrädare här i dag
            gör detsamma inom sina riksdagsgrupper. Härigenom kan vi erhålla
            ett än mer fullödigt material framöver och förhoppningsvis värna
            våra demokratiska principer och vårt nationella självbestämmande
            ännu bättre – något jag tror att de flesta av oss är måna om.
          </note>
          <note>
            Dock kan jag inte låta bli att förundras lite över Sveriges till
            synes något ambivalenta inställning till EU.
          </note>
          <note>
            Det kommer väl knappast som en större överraskning för någon
            av oss att Sverige är en av de största nettobidragsgivarna till
            detta monstruösa experiment med federalistiska ambitioner.
          </note>
          <note>
            Samtidigt välkomnar vi alltså att kommissionen lägger fram allt
            färre förslag, och vissa beklagar till och med att Storbritannien
            röstade för brexit och motiverar det med att Storbritannien utgjorde
            en av våra främsta allie ­ rade mot EU.
          </note>
          <note>
            Sålunda förefaller vi varje år plöja ned sisådär 30 miljarder
            kronor i något som vi helst verkar vilja ha så lite att göra med
            som möjligt.
          </note>
          <note>
            Pengar som skulle räcka till att exempelvis anställa över 50
            000 nya lärare i den svenska skolan går nu i stället till franska
            bönder, infrastruktur i Polen, lönlösa projekt i Rumänien och
            diverse räddningsaktioner efter decennier av sydeuropeisk överbudspolitik.
            Genom EU ger vi till och med pengar till Erdoğans Turkiet för
            att de ska skicka migranter till Europa.
          </note>
          <note>
            För mig liknar det här biståndspolitik mer än något annat, så
            snart är det kanske dags att se över om vi inte kan göra en Dac-avräkning
            mot biståndsramen för åtminstone delar av EU-avgiften.
          </note>
          <note>
            Överläggningen var härmed avslutad.
          </note>
          <note>
            Utskottets anmälan lades till handlingarna.
          </note>
          <note>
            § 8 Granskning av statsrådens tjänsteutövning och regeringsärendenas
            handläggning
          </note>
          <note>
            Konstitutionsutskottets betänkande 2016/17:KU10
          </note>
          <note>
            Granskning av statsrådens tjänsteutövning och regeringsärendenas
            handläggning
          </note>
          <note>
            föredrogs.
          </note>
          <note type="speaker">
            Anf. 142 ANDREAS NORLÉN (M):
          </note>
          <note>
            Herr talman! År 1809 avsattes kung Gustav IV Adolf genom en oblodig
            statskupp. Det kan sägas ha markerat inledningen på en utveckling
            mot demokrati i Sverige, en demokrati där regeringsmakten och
            den offentliga förvaltningen står under tydlig kontroll. Denna
            kontroll syftar till att motverka maktmissbruk och godtycke och
            främja insyn, gott regeringsarbete och god förvaltning.
          </note>
          <note>
            Efter statskuppen utarbetades 1809 års regeringsform. Två nyheter
            i denna regeringsform var justitieombudsmannen, JO, och riksdagens
            konstitutionsutskott, KU. KU fick uppgiften att granska att regeringen
            och dess ministrar följer lagar och andra regler medan JO fick
            motsvarande uppdrag i relation till den statliga förvaltningen
            och så småningom även den kommunala förvaltningen.
          </note>
          <note>
            Alltsedan dess, alltså sedan mer än 200 år, granskar konstitutionsutskottet
            olika aspekter av hur regeringsmakten utövas.
          </note>
          <note>
            Granskningen har utförts på olika sätt genom åren, men sedan
            1990-talet är det fast praxis att KU varje år överlämnar två granskningsbetänkanden
            till riksdagen, ett för den så kallade höstgranskningen och ett
            för vårgranskningen.
          </note>
          <note>
            Det vi nu debatterar är betänkandet som rör höstgranskningen
            hösten 2016.
          </note>
          <note>
            Det som KU främst förknippas med är nog vårgranskningen, som
            bygger på en granskning av enskilda statsråd utifrån anmälningar
            från riksdagens ledamöter. KU och dess kansli lägger dock väl
            så mycket kraft på höstgranskningen.
          </note>
          <note>
            Jag vill framföra ett varmt tack till utskottets ledamöter för
            gott samarbete i denna granskning och likaledes ett varmt tack
            till tjänstemännen vid KU:s kansli, under ledning av kanslichef
            Peder Nielsen, för hårt och skickligt arbete med granskningen.
          </note>
          <note>
            Höstgranskningen kretsar varje år kring ett halvdussin ämnen
            som väljs ut av KU på KU:s eget initiativ. Det handlar om att
            studera och följa upp arbetsprocesser inom regeringen och i Regeringskansliet.
            Fokus är inte, som i vårgranskningen, på att ta ställning till
            om en minister förtjänar kritik eller inte utan på att analysera
            om olika ärendetyper hanteras på ett ur konstitutionell synvinkel
            tillfredsställande vis och att ge rekommenda ­ tioner för framtiden
            så att regeringsarbetet kan utvecklas.
          </note>
          <note>
            Jag vill här kort redovisa vilka ämnen den nu aktuella granskningen
            har behandlat och vilka slutsatser KU har kommit fram till.
          </note>
          <note>
            Under rubriken Regeringens sammansättning och regeringsarbetets
            organisation har utskottet fortsatt att följa utvecklingen av
            antalet tjänstgörande i Regeringskansliet. Granskningen visar
            att antalet har ökat från 4 537 år 2015 till 4 642 år 2016. Antalet
            anställda kan låta högt men inkluderar alla anställda på Sveriges
            beskickningar runt om i världen och även alla som arbetar inom
            det statliga utredningsväsendet. Sverige har internationellt sett
            ett litet regeringskansli.
          </note>
          <note>
            Vidare har utskottet gått igenom regeringsprotokoll från 2015,
            bland annat underprotokollen från Miljö- och energidepartementet
            och Försvarsdepartementet.
          </note>
          <note>
            Detta är en granskning vars anor kan härledas ända tillbaka till
            1809. Då, för 200 år sedan, läste utskottets ledamöter personligen
            igenom reger ­ ingens protokoll. Numera görs den formella protokollsgenomgången
            av tjänstemän vid utskottets kansli.
          </note>
          <note>
            Vid varje höstgranskning brukar KU granska regeringens handläggning
            av en viss grupp förvaltningsärenden. Även om många förvaltningsärenden
            de senaste 20 åren har förts från regeringen till myndigheter
            eller domstolar avgörs ännu omkring 5 000 ärenden varje år av
            regeringen, och en hel del av dem är förvaltningsärenden.
          </note>
          <note>
            Genomgången har denna gång avsett ärenden om överklagande av
            beslut om att utvidga eller upphäva strandskydd. Utskottet konstaterar
            att handläggningstiderna i flera fall är långa, och det förekommer
            långa tidsutdräkter utan att några handläggningsåtgärder kan identifieras.
          </note>
          <note>
            I synnerhet när det gäller överklagandeärenden är det enligt
            utskottet viktigt att hålla handläggningstiderna så korta som
            möjligt eftersom handläggningen redan har pågått under en lång
            tid i olika andra instanser.
          </note>
          <note>
            Utskottet framhåller betydelsen av en god bemanning i Regeringskansliet
            och menar att man inte kan skylla på personalbrist för att förklara
            långa handläggningstider. Vi pekar också på vikten av en effektiv
            och ändamålsenlig organisation och menar att det finns skäl att
            överväga om de nuvarande arbetssätten bör ses över för att skapa
            förutsättningar för en snabbare handläggning.
          </note>
          <note>
            Utskottet har också granskat Utrikesdepartementets hantering
            av ärenden om barn i internationella förhållanden. Denna granskning
            kommer Annicka Engblom att kommentera för Moderaternas räkning,
            så jag säger inte mer om den här och nu.
          </note>
          <note>
            I en annan granskning har utskottet gjort en genomgång av det
            parlamentariska inslaget i utredningsväsendet. Den kommer min
            partivän Maria Abrahamsson att behandla, så jag hänvisar till
            hennes anförande.
          </note>
          <note>
            Vidare har utskottet granskat proportionalitetsbedömningen vid
            inskränkningar av den kommunala självstyrelsen. Bakgrunden är
            den grundlagsändring som trädde i kraft 2011 och som föreskriver
            att en inskränkning i den kommunala självstyrelsen inte bör gå
            utöver vad som är nödvändigt med hänsyn till de ändamål som föranlett
            inskränkningen. Samtliga propositioner från 2011 och framåt har
            gåtts igenom.
          </note>
          <note>
            Utskottet kan konstatera att i det stora flertalet lagstiftningsärenden
            som rör kommunerna har det gjorts en proportionalitetsprövning,
            som redovisas i propositionen. I några ärenden är proportionalitetsprövningen
            mindre tydlig eller saknas.
          </note>
          <note>
            Utskottet framhåller att olika omständigheter som regeringen
            har lyft fram som skäl för att inte göra en proportionalitetsbedömning
            inte i sig är en grund för att avstå från en proportionalitetsprövning.
            Det kan handla om att ett lagförslag träffar kommuner och landsting
            som delar av ett kollektiv där det även ingår andra organ eller
            företag, andra arbetsgivare. Det kan handla om att lagförslag
            avser genomförande av EU-rätt, har tillkommit efter ansökan från
            berörda landsting, innebär att en befintlig skyldighet utvidgas
            eller innefattar bemyndiganden för regeringen att meddela föreskrifter
            som rör kommunerna. Det här menar vi inte i sig utesluter att
            en proportionalitetsbedömning behöver göras.
          </note>
          <note>
            Om en prövning bedöms uppenbart obehövlig eller av något annat
            skäl inte är möjlig att göra bör skälen för detta tydligt redovisas
            i propositionen. Utskottet betonar också hur viktigt det är att
            möjligheterna att vidta mindre ingripande åtgärder än de som föreslås
            undersöks som ett led i proportionalitetsprövningen och att de
            övervägandena redovisas i propositionen. Utskottet förutsätter
            att åtgärder vidtas för att säkerställa rutiner för en mer systematisk
            och konsekvent tillämpning av proportionalitetsprövningskravet
            och att man får en ökad tydlighet och enhetlighet i redovisningen
            av proportionalitetsprövningarna.
          </note>
          <note>
            Slutligen har utskottet granskat styrningen av vissa myndigheter
            under Näringsdepartementet, inklusive två affärsverk. Myndighetsdialogen
            utgör ett viktigt löpande och strukturerat inslag i relationen
            mellan reger ­ ingen och dess myndigheter, men dokumentationen
            av den utgörs, såvitt framgår av granskningen, endast av dagordningar,
            vilket försämrar möjligheterna att följa upp utfallet av mötena.
            Utskottet inskärper vikten av dokumentation vad gäller innehållet
            i myndighetsdialogen. Med bättre dokumentation förbättras möjligheterna
            för de inblandade att följa upp mötet. Förutsättningarna för KU:s
            granskning blir då bättre.
          </note>
          <note>
            Vidare gör utskottet vissa uttalanden när det gäller den ekonomiska
            styrningen. Att riksdagen godkänner en investeringsplan för affärsverkens
            investeringar innebär inte i sig att riksdagen medger att ett
            ekonomiskt åtagande för staten får göras. När det gäller regleringsbreven
            anför utskottet att riksdagens beslut innebär att anslagen ställs
            till regeringens, inte myndigheternas, disposition.
          </note>
          <note>
            Det är några exempel på påpekanden vi gör.
          </note>
          <note>
            Som framgår av den redovisning jag nu har gjort har KU genomfört
            en noggrann genomgång av ett antal viktiga delar av regeringsarbetet
            och framfört konstateranden och rekommendationer av olika slag
            med det grundläggande syftet att regeringsarbetet hela tiden ska
            bli bättre. Insyn i och kontroll av regeringsmakten och regeringens
            arbete är ett viktigt inslag i en levande demokrati. Därigenom
            håller KU arvet från 1809 levande ännu efter två århundraden.
          </note>
          <note>
            Med detta, herr talman, anmäler konstitutionsutskottet för riksdagen
            resultatet av den granskning som redovisas i detta betänkande.
          </note>
          <note>
            (Applåder)
          </note>
          <note>
            (forts. § 10)
          </note>
          <note>
            Ajournering
          </note>
          <note>
            Kammaren beslutade kl. 15.53 på förslag av talmannen att ajournera
            sammanträdet till kl. 16.00, då votering skulle äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 9 Beslut om ärenden som slutdebatterats vid dagens sammanträde
          </note>
          <note>
            FöU3 Försvarspolitik
          </note>
          <note>
            Punkt 1 (Försvarspolitisk inriktning)
          </note>
          <note>
            1. utskottet
          </note>
          <note>
            2. res. 1 (M)
          </note>
          <note>
            3. res. 2 (L)
          </note>
          <note>
            4. res. 3 (KD)
          </note>
          <note>
            Förberedande votering 1:
          </note>
          <note>
            18 för res. 2
          </note>
          <note>
            14 för res. 3
          </note>
          <note>
            291 avstod
          </note>
          <note>
            26 frånvarande
          </note>
          <note>
            Kammaren biträdde res. 2.
          </note>
          <note>
            Penilla Gunther (KD) anmälde att hon avsett att rösta nej men
            markerats ha röstat ja.
          </note>
          <note>
            Förberedande votering 2:
          </note>
          <note>
            76 för res. 1
          </note>
          <note>
            18 för res. 2
          </note>
          <note>
            229 avstod
          </note>
          <note>
            26 frånvarande
          </note>
          <note>
            Kammaren biträdde res. 1.
          </note>
          <note>
            Krister Hammarbergh (M) anmälde att han avsett att rösta ja men
            markerats ha röstat nej.
          </note>
          <note>
            Huvudvotering:
          </note>
          <note>
            214 för utskottet
          </note>
          <note>
            77 för res. 1
          </note>
          <note>
            32 avstod
          </note>
          <note>
            26 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 107 S, 45 SD, 21 MP, 21 C, 20 V
          </note>
          <note>
            För res. 1: 77 M
          </note>
          <note>
            Avstod: 17 L, 15 KD
          </note>
          <note>
            Frånvarande: 6 S, 7 M, 3 SD, 4 MP, 1 C, 1 V, 2 L, 1 KD, 1 -
          </note>
          <note>
            Punkt 2 (Perspektivstudiens utformning)
          </note>
          <note>
            1. utskottet
          </note>
          <note>
            2. res. 4 (L, M, C, KD)
          </note>
          <note>
            Votering:
          </note>
          <note>
            193 för utskottet
          </note>
          <note>
            130 för res. 4
          </note>
          <note>
            26 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 107 S, 45 SD, 21 MP, 20 V
          </note>
          <note>
            För res. 4: 77 M, 21 C, 17 L, 15 KD
          </note>
          <note>
            Frånvarande: 6 S, 7 M, 3 SD, 4 MP, 1 C, 1 V, 2 L, 1 KD, 1 -
          </note>
          <note>
            Punkt 5 (Psykologiskt försvar)
          </note>
          <note>
            1. utskottet
          </note>
          <note>
            2. res. 9 (SD, V)
          </note>
          <note>
            Votering:
          </note>
          <note>
            258 för utskottet
          </note>
          <note>
            65 för res. 9
          </note>
          <note>
            26 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 07 S, 77 M, 21 MP, 21 C, 17 L, 15 KD
          </note>
          <note>
            För res. 9: 45 SD, 20 V
          </note>
          <note>
            Frånvarande: 6 S, 7 M, 3 SD, 4 MP, 1 C, 1 V, 2 L, 1 KD, 1 -
          </note>
          <note>
            Punkt 7 (Försvarssamarbete med Finland)
          </note>
          <note>
            1. utskottet
          </note>
          <note>
            2. res. 12 (SD)
          </note>
          <note>
            Votering:
          </note>
          <note>
            206 för utskottet
          </note>
          <note>
            45 för res. 12
          </note>
          <note>
            72 avstod
          </note>
          <note>
            26 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 107 S, 5 M, 21 MP, 21 C, 20 V, 17 L, 15 KD
          </note>
          <note>
            För res. 12: 45 SD
          </note>
          <note>
            Avstod: 72 M
          </note>
          <note>
            Frånvarande: 6 S, 7 M, 3 SD, 4 MP, 1 C, 1 V, 2 L, 1 KD, 1 -
          </note>
          <note>
            Camilla Waltersson Grönvall (M) anmälde att hon avsett att avstå
            från att rösta men markerats ha röstat ja.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            CU6 Associationsrätt
          </note>
          <note>
            Punkt 1 (Könsfördelning i bolagsstyrelser m.m.)
          </note>
          <note>
            1. utskottet
          </note>
          <note>
            2. res. 1 (S, MP, V)
          </note>
          <note>
            Votering:
          </note>
          <note>
            176 för utskottet
          </note>
          <note>
            147 för res. 1
          </note>
          <note>
            26 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 S, 77 M, 45 SD, 21 C, 17 L, 15 KD
          </note>
          <note>
            För res. 1: 106 S, 21 MP, 20 V
          </note>
          <note>
            Frånvarande: 6 S, 7 M, 3 SD, 4 MP, 1 C, 1 V, 2 L, 1 KD, 1 -
          </note>
          <note>
            Patrik Engström (S) anmälde att han avsett att rösta nej men
            markerats ha röstat ja.
          </note>
          <note>
            Punkt 3 (Åtgärder för att främja kvinnors inflytande i näringslivet)
          </note>
          <note>
            1. utskottet
          </note>
          <note>
            2. res. 3 (C)
          </note>
          <note>
            Votering:
          </note>
          <note>
            300 för utskottet
          </note>
          <note>
            23 för res. 3
          </note>
          <note>
            26 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 7 S, 77 M, 45 SD, 19 MP, 20 V, 17 L, 15 KD
          </note>
          <note>
            För res. 3: 2 MP, 21 C
          </note>
          <note>
            Frånvarande: 6 S, 7 M, 3 SD, 4 MP, 1 C, 1 V, 2 L, 1 KD, 1 -
          </note>
          <note>
            Jonas Eriksson och Emma Nohrén (båda MP) anmälde att de avsett
            att rösta ja men markerats ha röstat nej.
          </note>
          <note>
            Punkt 6 (Sänkt krav på aktiekapital)
          </note>
          <note>
            1. utskottet
          </note>
          <note>
            2. res. 4 (S, MP, V)
          </note>
          <note>
            Votering:
          </note>
          <note>
            176 för utskottet
          </note>
          <note>
            147 för res. 4
          </note>
          <note>
            26 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 S, 77 M, 45 SD, 21 C, 17 L, 15 KD
          </note>
          <note>
            För res. 4: 106 S, 21 MP, 20 V
          </note>
          <note>
            Frånvarande: 6 S, 7 M, 3 SD, 4 MP, 1 C, 1 V, 2 L, 1 KD, 1 -
          </note>
          <note>
            Punkt 7 (Avskaffande av kravet på bolagsstämma)
          </note>
          <note>
            1. utskottet
          </note>
          <note>
            2. res. 5 (M)
          </note>
          <note>
            Votering:
          </note>
          <note>
            246 för utskottet
          </note>
          <note>
            77 för res. 5
          </note>
          <note>
            26 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 7 S, 45 SD, 21 MP, 21 C, 20 V, 17 L, 15 KD
          </note>
          <note>
            För res. 5: 77 M
          </note>
          <note>
            Frånvarande: 6 S, 7 M, 3 SD, 4 MP, 1 C, 1 V, 2 L, 1 KD, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            CU7 Ersättningsrätt
          </note>
          <note>
            Punkt 4 (Flytträtt för gruppförsäkring)
          </note>
          <note>
            1. utskottet
          </note>
          <note>
            2. res. 1 (KD)
          </note>
          <note>
            Votering:
          </note>
          <note>
            307 för utskottet
          </note>
          <note>
            16 för res. 1
          </note>
          <note>
            26 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 6 S, 77 M, 45 SD, 21 MP, 21 C, 20 V, 17 L
          </note>
          <note>
            För res. 1: 1 S, 15 KD
          </note>
          <note>
            Frånvarande: 6 S, 7 M, 3 SD, 4 MP, 1 C, 1 V, 2 L, 1 KD, 1 -
          </note>
          <note>
            Johanna Haraldsson (S) anmälde att hon avsett att rösta ja men
            markerats ha röstat nej.
          </note>
          <note>
            Punkt 7 (Handläggning av trafikskadeärenden)
          </note>
          <note>
            1. utskottet
          </note>
          <note>
            2. res. 2 (V)
          </note>
          <note>
            Votering:
          </note>
          <note>
            303 för utskottet
          </note>
          <note>
            20 för res. 2
          </note>
          <note>
            26 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 7 S, 77 M, 45 SD, 21 MP, 21 C, 17 L, 15 KD
          </note>
          <note>
            För res. 2: 20 V
          </note>
          <note>
            Frånvarande: 6 S, 7 M, 3 SD, 4 MP, 1 C, 1 V, 2 L, 1 KD, 1 -
          </note>
          <note>
            Punkt 11 (Solidariskt skadeståndsansvar)
          </note>
          <note>
            1. utskottet
          </note>
          <note>
            2. res. 3 (L)
          </note>
          <note>
            Votering:
          </note>
          <note>
            305 för utskottet
          </note>
          <note>
            17 för res. 3
          </note>
          <note>
            27 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 7 S, 77 M, 44 SD, 21 MP, 21 C, 20 V, 15 KD
          </note>
          <note>
            För res. 3: 17 L
          </note>
          <note>
            Frånvarande: 6 S, 7 M, 4 SD, 4 MP, 1 C, 1 V, 2 L, 1 KD, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 10 (forts. från § 8) Granskning av statsrådens tjänsteutövning
            och regeringsärendenas handläggning (forts. KU10)
          </note>
          <note type="speaker">
            Anf. 143 HANS EKSTRÖM (S):
          </note>
          <note>
            Herr talman! KU har i den så kallade höstgranskningen gjort vissa
            iakttagelser som kan bidra till att göra det offentliga Sverige
            lite bättre. Att den offentliga makten utövas på ett sätt som
            är förenligt med gällande lagar och regler och samtidigt effektivt
            och transparent är viktigt för att medborgarna ska ha förtroende
            för det demokratiska styrelseskicket.
          </note>
          <note>
            KU vill i sitt ställningstagande betona vikten av att författningar
            kungörs i god tid så att tid finns för att kunna anpassa sig till
            nya regler. Lagar blir inte respekterade om de tillkännages men
            de facto inte kan följas. Därför behöver tillkännagivanden göras
            i god innan de träder i kraft.
          </note>
          <note>
            En annan sak vi påpekar är de långa handläggningstider som finns
            i vissa förvaltningsärenden hos Regeringskansliet. Man hänvisar
            då ofta till personalsituationen. Det är inte en tillfredsställande
            ordning att ärenden blir liggande beroende på barnledighet eller
            andra orsaker. Det får organisationen ordna till så att man kan
            följa rimliga handläggningstider.
          </note>
          <note>
            Regeringen förbereder en ny förvaltningslag som kommer till efter
            ett tillkännagivande från 2005 från de dåvarande oppositionspartierna,
            de borgerliga partierna och Miljöpartiet, tillsammans. Sedan gjordes
            en utredning som var klar 2010, men den råkade väl hamna i någon
            byrålåda och blev liggande under hela förra mandatperioden. Man
            har nu hittat den i byrålådan, och det kommer en proposition under
            våren. Där kommer skärpningar att ske i förslaget till ny förvaltningslag
            för att man ska komma till rätta med en del saker som är uppenbara
            problem.
          </note>
          <note>
            En särskild problematik som KU har granskat i år är hur Utrikesdepartementet
            har hanterat ärenden om svenska barn som har omhändertagits av
            utländska sociala myndigheter. Man kan konstatera att UD och dess
            organisation inte är till för att agera mer likt sociala myndigheter
            i Sverige. Denna typ av äre nden är man inte alldeles van vi d,
            och det har lett till att man i vissa fall inte har hanterat dem
            på ett tillfredsställande sätt. Det finns skäl att överväga vilka
            åtgärder som behövs för att dessa ärenden ska kun ­ na handläggas
            på ett bättre sätt.
          </note>
          <note>
            KU har också tittat på det parlamentariska inslaget i utredningarna
            och hur det har utvecklats. Vi konstaterar att i många fall tillgodoses
            behovet av allsidighet och effektivitet bäst om man gör parlamentariska
            utredningar där politiken och olika politiska riktningar kan påverka
            utredningsarbetet.
          </note>
          <note>
            Antalet utredningar med parlamentariskt inslag har varierat kraftigt
            under utredningsperioden. Det verkar som att minoritetsregeringar
            ofta tillsätter parlamentariska utredningar, och det kanske man
            gör för att möjliggöra tillräckligt parlamentariskt stöd för lagstiftning.
            En tendens som kan ses är att antalet renodlade parlamentariska
            utredningar minskar medan antalet utredningar med annan typ av
            parlamentariskt samråd ökar.
          </note>
          <note>
            Det kan dock konstateras att om ett syfte med en utredning är
            att få en bred politisk förankring för en lagstiftning kan en
            parlamentarisk utredning vara att föredra. Det skapar möjlighet
            till kompromisser och samförstånd, vilket naturligtvis är särskilt
            viktigt i vissa frågor. Andra former kan vara att föredra om det
            handlar om mer begränsade utredningar eller om frågor där det
            viktigaste kanske är att oppositionen är informerad om den process
            som pågår.
          </note>
          <note>
            Det är därför viktigt vilken utredningsform som väljs, och oavsett
            vilken form man väljer är det viktigt att olika uppfattningar
            som har framkommit under utredningsarbetet framgår när utredningen
            presenteras.
          </note>
          <note>
            Enligt en grundlagsändring som trädde i kraft 2011 måste en propor
            ­ tionalitetsbedömning göras när den kommunala självstyrelsen
            begränsas. I huvudsak har detta fungerat bra, men det finns några
            avvikelser. De kan i huvudsak förklaras av tre skäl. Det första
            är att kommuner och landsting ingår bland många andra organ som
            drabbas. Det andra är att det kan handla om implementering av
            EU-regler i den svenska lagstiftningen. Det tredje är vad man
            kan uppfatta som en kodifiering av den praxis som redan finns.
          </note>
          <note>
            Vad KU konstaterar är att detta inte är några orsaker till att
            man ska låta bli att göra en proportionalitetsbedömning. Om man
            gör ett undantag måste det tydligt framgå, och av vilka skäl.
            Att värna den kommunala självstyrelsen är en viktig del av den
            svenska demokratin som jag tror att många är rädda om.
          </note>
          <note>
            Utskottets granskning av styrningen av vissa myndigheter under
            Näringsdepartementet föranleds delvis av iakttagelser som har
            gjorts under tidigare granskningar. Det gäller till exempel hur
            Sjöfartsverket kunde köpa helikoptrar för uppåt 1 miljard kronor
            utan att riksdagsbeslut fanns för denna stora investering.
          </note>
          <note>
            Vår utredning visar att det saknas dokumentation av den kommunika
            ­ tion som sker mellan verken och Regeringskansliet. När denna
            dokumen ­ tation saknas finns det inte heller någon möjlighet
            till den typ av ansvarsutkrävande som föreskrivs i regeringsformen.
            Därför måste vi från riksdagens sida kräva att myndighetsdialogen
            dokumenteras på ett bra sätt.
          </note>
          <note>
            Till slut vill jag som en hommage till min gruppledare Björn
            von Sydow uppmärksamma att utskottet också säger att det är av
            stor vikt att man långsiktigt tar ansvar för de viktiga kulturhistoriska
            samlingarna inom transportområdet, och då naturligtvis särskilt
            inom tågsektorn.
          </note>
          <note>
            (Applåder)
          </note>
          <note type="speaker">
            Anf. 144 JONAS MILLARD (SD):
          </note>
          <note>
            Herr talman! Jag vill börja med att tacka mina utskottskollegor
            och även kansliet för ett väl genomfört arbete som vi har lagt
            ned mycket tid och energi på.
          </note>
          <note>
            Jag vill nu be utskottet och kammarens övriga medlemmar att dra
            sig sina matematikkunskaper till minnes, för jag tänker jonglera
            lite grann med siffror.
          </note>
          <note>
            År 1990 avgjordes 20 650 regeringsärenden. Samma år arbetade
            1 786 personer i Regeringskansliet, vilket innebär att det var
            11,56 ärenden per anställd och år.
          </note>
          <note>
            Vi flyttar fram några år, till 2007. Då var motsvarande siffra
            nere i 2,44 ärenden per anställd och år.
          </note>
          <note>
            I september 2015 fanns det 2 975 tjänstgörande i Regeringskansliet
            om man undantar kommitté- och utlandsanställda. Samtidigt kan
            vi konstatera att regeringen under 2015 avgjorde 5 007 regeringsärenden.
            Det gör att siffran är nere på 1,68 ärenden per år och anställd.
          </note>
          <note>
            Vad vill jag då säga med det här lilla matteproblemet? Jo, herr
            talman, antalet anställda vid Regeringskansliet har näst intill
            fördubblats sedan 1990 medan antalet regeringsärenden under samma
            tid har minskat med 75 procent. Vilka andra arbetsplatser i Sverige
            skulle kunna beskrivas på det här sättet?
          </note>
          <note>
            I runda slängar kostar varje avgjort regeringsärende ca 1,3 miljoner
            kronor. Då ska man dessutom ta i beaktande att den största ärendegruppen
            är nya anställningar till just Regeringskansliet.
          </note>
          <note>
            Herr talman! Aldrig förut har så många gjort så lite som man
            gör just nu i Regeringskansliet. Apropå detta vill jag nu gå över
            till att tala om en annan sak som vi har tagit upp i det här betänkandet,
            nämligen det parlamentariska inslaget i utredningsväsendet.
          </note>
          <note>
            En god ordning är naturligtvis att en fråga först utreds och
            remitteras för att sedan bli ett konkret lagförslag. Numera, herr
            talman, verkar det vara lite tvärtom. Ett statsråd beställer en
            utredning som har till syfte att lägga fram just det förslag statsrådet
            vill ha, och i slutet av dagen har reger ­ ingen en utredning
            som passar deras politiska idéer som handen i hand ­ sken.
          </note>
          <note>
            Så här borde det naturligtvis inte gå till. Utredningsväsendet
            är rätt använt ett ypperligt instrument i den svenska förvaltningstraditionen.
            Fel använt blir det ett slöseri med tid och resurser. Därtill,
            menar jag, riskerar det att urholka betydelsen av den kvalitetsmärkning
            som kommittéstämpeln är tänkt att utgöra.
          </note>
          <note>
            Utskottet har identifierat två utredningsformer med parlamentariskt
            inslag: parlamentariska kommittéer och parlamentariska samråd,
            som kan se lite olika ut. Det kan finnas olika skäl till valet
            av utredningsform med parlamentariskt inslag. Regeringskansliet
            menar att varje situation är unik. Detta bestrider jag naturligtvis
            inte, men samtidigt är det rimligt om liknande frågor också behandlas
            relativt lika. Det är bra för den demokratiska legitimiteten och
            för att erhålla en god slutprodukt.
          </note>
          <note>
            Utskottet har funnit att om ett av huvudsyftena med ett utredningsuppdrag
            är att ha en bred politisk förankring kan en parlamentarisk kommitté
            vara att föredra. Genom en sådan utredningsform ges vi som oppositionspartier
            tillfälle att på ett så tidigt stadium som möjligt komma in i
            reformarbetet, och det ges då möjligheter till kompromisser och
            samförstånd i politiska frågor. Det är viktigt att utredningen
            inte är given på förhand så att oppositionen hålls som gisslan
            utan att regeringen genom aktuellt statsråd verkligen lyssnar
            in vad oppositionen har att säga.
          </note>
          <note>
            När det gäller utredningar med parlamentariska referensgrupper
            eller annan form av parlamentariskt samråd visar granskningen
            att det i kommittédirektiven i regel saknas närmare uppgifter
            om hur det parlamentariska inslaget ska se ut och hur själva samrådet
            ska vara utformat. Inte heller anges hur resultatet av det parlamentariska
            samrådet ska tas om hand och hur det ska redovisas.
          </note>
          <note>
            Genomgången som har gjorts av oss i utskottet visar också att
            redovisningen av de samråd som ägt rum varierar stort i de olika
            betänkandena. För att komma till rätta med det jag anfört och
            för att bibehålla allmänhetens förtroende för statsapparaten bör
            insynen och de parlamentariska inslagen i utredningar förstärkas
            och förbättras. Det tjänar alla parter på.
          </note>
          <note>
            För närvarande pågår en översyn av kriterierna för redovisningen
            i kommittéberättelsen. Utskottet anför, och jag delar denna uppfattning,
            att även redovisningen av det parlamentariska inslaget i en utredning
            bör ingå.
          </note>
          <note>
            Avslutningsvis, herr talman, vill jag meddela att utskottet också
            har gått igenom hur regeringen vid beredningen av sina lagförslag
            tagit hänsyn till den kommunala självstyrelsen. I korthet konstaterar
            utskottet, vilket är en uppfattning jag och Sverigedemokraterna
            delar, att det även här finns brister och otydlighet från regeringens
            sida. När KU nu överlämnar detta eniga betänkande förväntar vi
            oss därför att regeringen tar till sig av de synpunkter som vi
            nu har anfört.
          </note>
          <note>
            Låt mig därför, herr talman, som en sista del i detta anförande,
            och även om julen nu är över, skicka med en liten önskelista till
            Regeringskansliet och till statsministern utifrån vad jag nyss
            har anfört.
          </note>
          <note>
            Önskelistan har följande punkter: För det första tycker jag att
            det är viktigt att regeringen klarar av att återta kontrollen
            över sitt eget regeringskansli. Trenden att fler och fler anställda
            gör allt mindre måste naturligtvis vända.
          </note>
          <note>
            För det andra måste regeringen respektera utredningsväsendet.
            När regeringen tillsätter nya utredningar ska man inte försöka
            styra utredningen genom att exempelvis tillsätta utredare enbart
            utifrån vilken partibok de har. Det gäller naturligtvis inte bara
            utredningar utan även andra utnämningar som regeringen ansvarar
            för.
          </note>
          <note>
            Sist men inte minst på min önskelista finns punkten att regeringen
            måste freda den kommunala självstyrelsen. Att flytta makten uppåt
            som regeringen gärna har gjort när det gäller exempelvis EU har
            drabbat det här landet tillräckligt. Kommuners, landstings och
            regioners rätt till stort självbestämmande måste respekteras i
            stället för att inskränkas.
          </note>
          <note>
            I detta anförande instämde Fredrik Eriksson (SD).
          </note>
          <note type="speaker">
            Anf. 145 NICLAS MALMBERG (MP):
          </note>
          <note>
            Herr talman! Konstitutionsutskottets granskning av regeringens
            handläggning föranleder ingen allvarligare eller djupare kritik,
            men precis som med all annan verksamhet kan regeringens arbete
            naturligtvis förbättras och förstärkas. Utskottet har därför en
            rad synpunkter och iakttagelser.
          </note>
          <note>
            Jag vill i mitt anförande koncentrera mig till fyra områden.
            Det handlar om långa handläggningstider vad gäller strandskyddsärenden,
            det parlamentariska inslaget i utredningar, det kommunala självstyret
            och dokumentationen vid regeringens myndighetsdialog.
          </note>
          <note>
            Jag börjar med långa handläggningstider vid strandskyddsärenden.
            Konstitutionsutskottet kan konstatera att det är oacceptabelt
            långa handläggningstider. De är ofta över ett år, och i några
            ärenden till och med över två år. Det här är inte en ny situation.
            Det har sett ut så tidigare också. Regeringen svarar att det är
            svårt att förutse arbetstider på grund av mängden ärenden och
            hur komplexa de olika överklagandeprocesserna är. Men eftersom
            det här har varit ett problem under en längre tid kan vi konstatera
            att det inte handlar om enstaka arbetstoppar utan om att departementet
            är systematiskt underbemannat. Det är därför glädjande att departementet
            svarar att man ser behov av att stärka enheten framöver.
          </note>
          <note>
            Naturligtvis ska Regeringskansliet inte växa ohämmat, om jag
            får bolla tillbaka till Socialdemokraternas inlägg här tidigare,
            men ett departement får heller inte vara underbemannat i förhållande
            till det arbete man har att utföra.
          </note>
          <note>
            Jag vill helt och fullt underkänna den matematik som Sverigedemokraterna
            för fram här. Att räkna på antalet avslutade ärenden per tjänsteman
            är inte relevant om man inte samtidigt tittar på ärendenas komplexitet
            och hur omfattande de är. Den matematiken är alltså falsk.
          </note>
          <note>
            Vad gäller det parlamentariska inslaget i utredningar kan vi
            konstatera att det över tid har skett en förskjutning från parlamentariska
            kommittéer till ett ökat inslag av ensamutredare med parlamentariska
            referensgrupper. Utifrån den utvecklingen finns det skäl att se
            över och komplettera kommittéförordningen.
          </note>
          <note>
            Jag hade själv under förra året, 2016, förmånen att ingå både
            i en parlamentarisk kommitté, Mediegrundlagskommittén, och i en
            parlamentarisk referensgrupp till Medieutredningen. Jag kan konstatera
            att arbetssätten skiljer sig åt som natt och dag.
          </note>
          <note>
            I Mediegrundlagskommittén upplevde jag att samtliga partier bidrog
            väldigt konstruktivt till att hitta lösningar på svåra juridiska
            frågor. Och arbetet har resulterat i vad jag tror är en möjlighet
            för regeringen att återkomma med en proposition som är väl förankrad
            i riksdagen, där vi i slutänden kan få bred parlamentarisk majoritet.
          </note>
          <note>
            Min bild när det gäller den parlamentariska referensgruppen till
            Medie ­ utredningen är att de flesta partier inte deltog för att
            bidra med förslag till hur utredningens frågeställningar skulle
            lösas, utan de deltog mer för att inhämta information. Det är
            tämligen talande att vi i slutänden bara var två ledamöter i referensgruppen
            som deltog i den utvärdering av arbetet som gjordes.
          </note>
          <note>
            Det är helt klart att parlamentariska kommittéer är att föredra
            om reger ­ ingens syfte är att på ett tidigt stadium försäkra
            sig om att ha bred parla ­ mentarisk förankring för förslag. Om
            man vill använda sig av parlamen ­ tariska referensgrupper bör
            det tydliggöras vilket ansvar och vilket mandat referensgrupperna
            faktiskt har.
          </note>
          <note>
            Vad gäller dokumentationen av myndighetsdialogerna behöver jag
            inte bli särskilt långrandig. Utskottet konstaterar att den enda
            dokumentation som finns är mötesdagordningar. Flera myndigheter
            önskar samtidigt någon form av minnesanteckningar, så att det
            ska vara lättare att följa upp och utvärdera myndighetsdialogerna.
            Om konstitutionsutskottet ska kunna fullgöra granskningen är det
            också nödvändigt att dokumentationen blir mer fullödig.
          </note>
          <note>
            Avslutningsvis gäller det det kommunala självstyret. Vi är nog
            många här i kammaren som har erfarenhet av kommunalt arbete, och
            kanske har vi i den rollen varit kritiska till eller ifrågasatt
            när riksdag och regering på olika sätt har inskränkt det kommunala
            självstyret, om än med goda inten ­ tioner. När regeringsformen
            korrigerades 2011 infördes det därför en så kallad proportionalitetsprincip.
            Varje inskränkning av det kommunala självstyret ska vara motiverat
            utifrån vad man vill uppnå i slutänden. I förarbetena till lagen
            talades det också om att det i varje proposition ska göras en
            beskrivning av hur ett ärende påverkar det kommunala självstyret.
          </note>
          <note>
            I utskottets granskning kan vi konstatera att det görs i de allra
            flesta fall. Av 83 propositioner som på olika sätt hanterar kommunala
            frågor har det gjorts en sådan proportionalitetsbedömning i de
            allra flesta fall. Men i 18 propositioner saknas en motsvarande
            bedömning. Det kan vara på det sättet att regeringen ändå har
            gjort en prövning och funnit att ett förslag har ringa påverkan
            på det kommunala självstyret. Men det ska i så fall tydliggöras
            i propositionen.
          </note>
          <note>
            Utskottet menar överlag att regeringen måste vidta åtgärder för
            att säkerställa rutiner för en systematisk och konsekvent tillämpning
            av propor ­ tionalitetsprövningar.
          </note>
          <note type="speaker">
            Anf. 146 JONAS MILLARD (SD) replik:
          </note>
          <note>
            Herr talman! Jag är egentligen inte förvånad över att Niclas
            Malmberg har invändningar mot mitt sätt att räkna. Han tillhör
            ett av regeringspartierna som har förordat att Regeringskansliet
            ska få ett ständigt ökande anslag.
          </note>
          <note>
            Efter Niclas resonemang vill jag ändå ifrågasätta vad han menar
            när han säger att det är orättvist att räkna på det sättet. I
            betänkandet kan vi båda läsa hur det resoneras om vilka sorters
            ärenden Regeringskansliet hanterar i dag. Det är en sjunkande
            graf för antalet författningsärenden, medan antalet anställningsärenden
            har ökat.
          </note>
          <note>
            Det finns säkert olika typer av komplexitet. Men tidigare behandlades
            över 20 000 regeringsärenden, som betydligt färre anställda kunde
            klara av. Jag har svårt att se att komplexiteten skulle vara så
            mycket större i dag. Men Niclas får gärna resonera kring det.
          </note>
          <note type="speaker">
            Anf. 147 NICLAS MALMBERG (MP) replik:
          </note>
          <note>
            Herr talman! Till att börja med är utgångspunkten för Sverigedemokraternas
            kritik felaktig. Om vi tittar på utvecklingen över tid kan vi
            se att antalet tjänstgörande vid Regeringskansliet var som allra
            flest, 4 885, år 2009. Efter det har det varit en sjunkande trend.
            År 2016 var antalet 4 642.
          </note>
          <note>
            Det är alltså inte på det sättet att den nuvarande rödgröna regeringen
            expanderar. Vi har tvärtom ett lite mindre regeringskansli än
            tidigare. Men sett tillbaka i tiden, om vi jämför med 1990, är
            det väsentligt många fler som arbetar på Regeringskansliet nu.
          </note>
          <note>
            Min kritik mot det Sverigedemokraterna framför här är dock inte
            kopplad till siffrorna i första hand utan till att man inte analyserar
            det bakomliggande material som finns. Ingenting i Sverigedemokraternas
            anförande pekar på att ärendena skulle vara enklare nu eller ens
            likvärdiga. Vi kan se att många av de ärenden som hanteras inom
            Regeringskansliet är långt mycket mer komplicerade nu än en del
            av de som hanterats tidigare. Regeringen utförde mer enkla, administrativa
            åtgärder i början av 90-talet.
          </note>
          <note type="speaker">
            Anf. 148 JONAS MILLARD (SD) replik:
          </note>
          <note>
            Herr talman! Det var i princip det Niclas sa i sitt anförande
            också. Han sa att vi inte vet hur ärendena såg ut, att ärendena
            kan vara mer komplexa i dag än tidigare. Jag efterfrågar vilket
            fog du har för det. I det betänkande som finns hittar i alla fall
            jag ingenting som skulle styrka den tesen över huvud taget. Vi
            kan snarare konstatera att den största ärendegruppen handlar om
            att man anställer nya personer till Regeringskansliet. Det kan
            inte rimligtvis vara ett så komplext ärende att det behövs betydligt
            fler personer för det. Det konstateras också att författningsärendena,
            som kanske borde vara mer komplexa, är en ärendegrupp som minskar.
          </note>
          <note>
            Du får gärna utveckla ditt resonemang, Niclas Malmberg, och svara
            tydligt på vilket fog du har för att hävda att ärendena i dag
            är så pass mycket mer komplexa att det behövs så pass många fler
            personer när de tar hand om så pass många färre ärenden.
          </note>
          <note type="speaker">
            Anf. 149 NICLAS MALMBERG (MP) replik:
          </note>
          <note>
            Herr talman! Det har naturligtvis funnits en mängd komplexa ärenden
            även under tidigare mandatperioder. Om vi jämför 90-talet med
            nu kan vi se att det fanns många komplexa ärenden då också. Men
            utifrån den mängd ärenden som hanterades då fanns det sannolikt
            också en lång rad ärenden som var av enklare administrativ art.
          </note>
          <note>
            Att anställa någon är däremot inte ett enkelt ärende. Det är
            inget man kan göra lättvindigt. Det kräver stor noggrannhet så
            att man får rätt personer med rätt kompetens.
          </note>
          <note>
            Det vore önskvärt att Sverigedemokraterna som parti vinnlade
            sig om att vara mer noggranna när de anställer personer till sitt
            eget partikansli. Vi har alla läst om de personer som har funnits
            på Sverigedemokraternas partikansli och som har stark koppling
            till rysk propaganda. Det hade vi kanske sluppit om man var mer
            seriös vid sina anställningsförfaranden.
          </note>
          <note type="speaker">
            Anf. 150 PER-INGVAR JOHNSSON (C):
          </note>
          <note>
            Herr talman! Konstitutionsutskottet har valt att under hösten
            2016 granska hur regeringen har skött hanteringen av ärenden inom
            sju områden. Det har gällt
          </note>
          <note>
             besluten om regeringens sammansättning och regeringsarbetets
            organisation
          </note>
          <note>
             regeringsprotokollen och vissa förvaltningsärenden
          </note>
          <note>
             UD:s hantering av ärenden om barn i internationella förhållanden
          </note>
          <note>
             det parlamentariska inslaget i utredningsväsendet
          </note>
          <note>
             proportionalitetsbedömningar vid inskränkningar av det kommunala
            självstyret
          </note>
          <note>
             styrning av vissa myndigheter under Näringsdepartementet.
          </note>
          <note>
            En hel del av detta har naturligtvis redan tagits upp i debatten.
          </note>
          <note>
            Vårt KU-kansli har inom dessa områden funnit en del intressanta
            saker som jag vill lyfta fram. Det gäller bland annat debatten
            som just fördes när det gäller regeringsärenden. Antalet regeringsärenden
            minskade totalt sett med 276. Det som minskade mest var antalet
            författningar. Det som ökade mest var antalet anställningsärenden.
            Under 2016 ökade antalet anställda på Regeringskansliet med 92
            jämfört med föregående år.
          </note>
          <note>
            Att jämföra tyngden på ett ärende är dock svårt. Om man ser budgetpropositionen
            för hela landet som ett ärende och jämför den med ett anställningsärende
            är anställningsärendet i det avseendet naturligtvis ett ganska
            enkelt ärende.
          </note>
          <note>
            Konstitutionsutskottet lyfter som vanligt fram vikten av att
            lagar ska kungöras i god tid innan de ska träda i kraft. Vi betonar
            i granskningen att myndigheternas handläggningstider, särskilt
            när det gäller överklagande ­ ärenden, alltför ofta är orimligt
            långa. KU-kansliet har särskilt granskat hanteringen av överklaganden
            gällande strandskydd.
          </note>
          <note>
            KU betonar att de långa handläggningstiderna ofta skapar dubbelarbete
            inom myndigheterna, men att det naturligtvis är de enskilda som
            drabbas hårdast av långa handläggningstider. Det handlar ofta
            om ekonomiska och personliga förhållanden av stor betydelse för
            de personer som har överklagat. Själv har jag också motionerat
            till riksdagen om de långa handläggningstiderna och hoppas verkligen
            att det i samband med den nya förvaltningslagens införande ska
            ske en förbättring.
          </note>
          <note>
            Som ett resultat av granskningen av Utrikesdepartementets ärenden
            om barn i internationella relationer lyfter KU också fram betydelsen
            av snabb hantering. Snabb hantering är avgörande för hur man lyckas
            med de ärenden där barn förts utomlands av någon av föräldrarna.
            Vi i KU betonar att i ärenden, där svenska barn tagits om hand
            av sociala myndigheter i annat land, är det viktigt att säkerställa
            att Utrikesdepartementet ger ett konsulärt stöd i andra länder.
          </note>
          <note>
            När det gäller det parlamentariska inslaget i statliga utredningar
            vill KU få en bättre information om vilka som ingår i utredningsarbetet
            och i vilka former referenspersonerna har medverkat i utredningsarbetet.
            Inte sällan är det nu så att medverkande politiker känner sig
            som gisslan i utredningar där de inte har kunnat vara med och
            påverka utredningarnas förslag. Den för ett tag sedan framlagda
            Medieutredningen är, som jag
          </note>
          <note>
            ser det, en sådan utredning. Den utredningen skulle ha vunnit
            på att ha varit en parlamentarisk utredning i stället för en enmansutredning
            med en parlamentarisk referensgrupp.
          </note>
          <note>
            Konstitutionsutskottet har funnit att i det stora flertalet lagstiftnings
            ­ ärenden som rör kommunerna har proportionalitetsbedömningar
            gjorts och redovisats. Men vi lyfter särskilt fram att de lagar
            som träffas av kravet på proportionalitetsbedömning också ska
            underställas Lagrådet för gransk ­ ning. Det har hittills inte
            fungerat riktigt bra.
          </note>
          <note>
            När det gäller den vårgranskning som vi genomförde under förra
            året fick KU erfarenheter av brister i styrningen av främst Sjöfartsverket.
            Utifrån det har nu KU granskat styrningen av Luftfartsverket,
            Sjöfartsverket, Trafikverket och Transportverket. KU efterlyser
            en bättre dokumentation av myndighetsdialogen och lyfter fram
            att riksdagens budgetbeslut ställer medel till regeringens förfogande,
            men det är först genom regeringens regleringsbrev som myndigheterna
            får tillgång till medel för sina investeringar.
          </note>
          <note>
            Herr talman! KU:s höstgranskning av främst regeringens administrativa
            rutiner kan knappast betraktas som att ha lett till allvarlig
            kritik. Men det finns en hel del som regeringen och dess myndigheter
            kan sköta på ett bättre sätt och som vi har uppmärksammat i vår
            granskning.
          </note>
          <note>
            (Applåder)
          </note>
          <note type="speaker">
            Anf. 151 TINA ACKETOFT (L):
          </note>
          <note>
            Herr talman! Mina kollegor har redan förtjänstfullt redogjort
            för ärendet på ett mycket pedagogiskt sätt, men icke förty finns
            det några frågor som jag särskilt har lagt märke till under det
            här årets höstgranskning.
          </note>
          <note>
            För medborgare finns det nog ingenting som skapar en sådan irritation
            och misstro som långsamma eller ogenomträngliga ärendehanteringar.
            Vi har till stor del byggt samhället på att det ska finnas förtroende
            och förståelse för hur ärenden behandlas av våra myndigheter.
            Det ska ske skyndsamt, transparent och rättssäkert.
          </note>
          <note>
            I årets granskning av förvaltningsärenden går KU igenom ärenden
            som gäller överklaganden av olika beslut om att utvidga eller
            upphäva strandskydd i vilka regeringen fattat beslut under 2015.
            Och, tyvärr, lämnar även årets granskningar av förvaltningsärenden
            en hel del övrigt att önska. Det gäller i princip samma saker
            som utskottet tidigare har konstaterat.
          </note>
          <note>
            Handläggningstiderna är för långa, besluten är för krångliga
            att förstå, ibland på grund av det sätt som ärendet har handlagts
            på och ibland på grund av att språket har utformats så att det
            lika gärna hade kunnat vara på grekiska. Faktum är att det i många
            fall hade varit enklare om det hade varit på grekiska för oss
            som försöker att ta oss igenom denna textmassa. Sammantaget leder
            detta naturligtvis till att ärendebalansen ständigt byggs på med
            överklaganden.
          </note>
          <note>
            Redan i granskningen 2014 uppmärksammade utskottet att Miljöprövningsenheten
            inte fungerade optimalt. Regeringskansliet framhöll en ansträngd
            arbetssituation för medarbetarna som en förklaring till långa
            handläggningstider. Nu finns det alltså skäl att återigen framhålla
            att det inte är godtagbart att handläggningen av olika ärenden
            som avser myndighetsutövning mot enskilda fördröjs på grund av
            att personalsituationen inte är tillfredsställande.
          </note>
          <note>
            Departementet uppger förvisso att enheten harförstärkts med en
            tidsbegränsad anställning under 2016, och man ser behovet av ytterligare
            anställningar i framtiden. Trots det tycker jag att det är på
            sin plats att understryka – vilket utskottet också mycket tydligt
            skriver – vikten av att hålla handläggningstider så korta som
            möjligt eftersom långa handläggningstider drabbar enskilda och
            kommuner hårt.
          </note>
          <note>
            Herr talman! Från strandskydd övergår jag till bortförda barn
            – utskottet har hand om många och breda ärenden. Utskottet har
            inom ramen för granskningen gått igenom akter som rör frågor om
            barn med svensk hemvist som olovligen förts bort eller kvarhållits
            i ett annat land samt ärenden där svenska barn omhändertagits
            av ett annat lands sociala myndigheter.
          </note>
          <note>
            Barnärenden är en fråga som särskilt berör de flesta av oss.
            Bara tanken på att man skulle separeras från ens barn är olidlig
            – av vem eller av vilka skäl kan egentligen kvitta för den som
            drabbas – men särskilt svårt blir det nog om man inte känner att
            man får det stöd som man har rätt till och att fallet inte blir
            korrekt och komplett behandlat av de myndigheter som vi har lärt
            oss att lita till när det uppstår en kris. Det är en del av det
            så kallade samhällskontrakt som vi alla har tecknat.
          </note>
          <note>
            Självklart är varje ärende unikt och därför extra komplicerat,
            och i fall som handlar om barn som olovligen förs bort eller kvarhålls
            i ett annat land måste man vara medveten om att UD i ärenden som
            omfattas av en konvention eller förordning inte äger processen
            självt, och att UD även i ärenden där varken en konvention eller
            förordning är tillämplig har begränsade möjligheter att lämna
            bistånd och än mindre att driva processen. Här råder nationell
            lagstiftning och det andra landets rättsprocess.
          </note>
          <note>
            Men trots detta vill jag understryka vikten av att utskottet
            här framhåller betydelsen av att departementet inom givna ramar
            gör sitt absolut yttersta för att ärendena ska handläggas så snabbt
            och effektivt som möjligt och att även möjligheten att använda
            sig av diplomatiska kontaktvägar övervägs. Kort sagt: Vi måste
            använda alla tänkbara lagliga medel för att kunna förena föräldrar
            och barn. Dröjsmål i handläggningen av ärenden som avser myndighetsutövning
            mot enskilda eller förbiseenden till följd av personalsituationen
            är enligt utskottet inte godtagbart, som vi har poängterat tidigare,
            och särskilt inte i ärenden som dessa, skulle jag vilja poängtera.
          </note>
          <note>
            Utskottet noterar att departementet avser att ta fram en vägledning
            där rutiner ska förtydligas. Av svaret framgår också att arbetet
            med att ta fram nya rutiner är prioriterat, även om det inte finns
            en fastställd tidsplan – något som jag tycker är beklagansvärt.
            Ingenting är nämligen så effektivt för att få fram ett arbete
            som en projektplan med en deadline.
          </note>
          <note>
            Herr talman! Bara för att jag inte har tagit upp frågan om regeringens
            sammansättning, betydelsen av författningars ikraftträdande, vikten
            av det parlamentariska inslaget i utredningsväsendet, proportionalitetsbedömning
            vid inskränkningar av den kommunala självstyrelsen och så vidare
            innebär det inte på något sätt att jag inte inser betydelsen av
            den granskning och de uttalanden som utskottet gör. Jag vill bara
            säga att mina kollegor redan förtjänstfullt tagit upp frågorna
            och att jag därför instämmer både med dem och med utskottets höstanmälan
            2016.
          </note>
          <note>
            (Applåder)
          </note>
          <note type="speaker">
            Anf. 152 ANNICKA ENGBLOM (M):
          </note>
          <note>
            Herr talman! Precis som utskottets ordförande inledde den här
            debatten med har vi två huvudsakliga granskningar. Vi i konstitutionsutskottet
            brukar åka runt och träffa olika organisationer och företrädare
            och presentera vårt utskottsarbete. Det är då framför allt vårgranskningen
            och utfrågningen av regeringen som vi är mest kända för.
          </note>
          <note>
            Mindre känd är den höstgranskning vars resultat vi nu har att
            debattera. Denna är av mer administrativ karaktär. Icke förty
            är våra nedslag i de beslutsprocesser som regeringen gör av det
            hela och som vi granskar oerhört viktiga. För när det inte fungerar
            är det enskilda människor som kommer i kläm. Detta är vi satta
            att granska och så att säga ta bort från skrivbordet. Det här
            gäller särskilt när det handlar om att våra minsta medborgare,
            barnen, kommer i kläm. För dem har vi ett särskilt ansvar.
          </note>
          <note>
            Att ett förhållande spricker är en tragik i sig, herr talman.
            När det finns barn med i bilden kompliceras det hela ytterligare,
            och självklart även för barnen. När barnen dessutom på olika sätt
            förvägras att träffa den ena vårdnadshavaren, kanske för att modern
            eller fadern för bort barnen ur landet, har vi ett särskilt ansvar.
          </note>
          <note>
            Detta är ett internationellt problem i och med att flera länder
            är inblandade. Därför har ett antal internationella konventioner
            ingåtts, och dem har Sverige skrivit under och infört i sin egen
            rätt. Främst gäller detta Haagkonventionerna från 1980 och 1996,
            där det bland annat handlar om att säkerställa ett snabbt återförande
            av ett eller flera olovligt bortförda barn. Det handlar om att
            skydda rätten för vårdnad och umgänge för båda föräldrarna, och
            det ska även ses ur ett barnperspektiv.
          </note>
          <note>
            Därtill har vi EU-medlemsstater en Bryssel II-förordning att
            förhålla oss till. Grundläggande för samtliga stater runt om i
            världen är barnkonventionen, som Sverige också har ratificerat.
            I de administrativa processer som det handlar om här har vi dessutom
            en nationell förvaltningslag med objektivitet och snabb hantering
            att beakta. Det finns alltså ett stort regelverk runt omkring.
          </note>
          <note>
            Varje land som har skrivit under och antagit Haagkonventionen
            har utsett en central myndighet som ska hantera alla de kontakter
            som behövs vid ett olovligt bortförande av barn. I Sverige är
            detta Utrikesdepartementet.
          </note>
          <note>
            Herr talman! Det är bland annat hanteringen av Utrikesdepartementets
            processer som vi i vår granskning har gjort en djupdykning i under
            hösten. Detta omfattar tiden januari till juni 2016, och det handlar
            om de öppna ärenden som föreligger, nämligen 24 stycken. Ärendena
            gäller som sagt olovligt bortförda eller kvarhållna barn eller
            barn som har sin hemvist i Sverige men som har blivit omhändertagna
            av sociala myndigheter i utlandet.
          </note>
          <note>
            På UD finns något som heter konsulära enheten och civilrättsgruppen,
            KC-C, och denna enhet har huvudansvaret för detta. Dessa handläggare
            har en grannlaga uppgift att hantera med tanke på att i princip
            varje fall är unikt, även om vissa rutiner självklart ska vara
            gemensamma för dem. Men ärendena skiljer sig åt till sin karaktär,
            och detta ställer stora krav på handläggarna liksom på deras flexibilitet.
            Jag vill härifrån talarstolen rikta ett tack till de tjänstemän
            som arbetar på den här enheten, för jag förstår att de har en
            stor arbetsbelastning.
          </note>
          <note>
            Något som är avgörande för hanteringen av bortförda barn är tidsfaktorn.
            Skyndsamhet i dessa fall är inte bara en viktig human faktor utan
            också avgörande för hanteringen av dem. Enligt Haagkonventionen
            kan man nämligen om ett ärende har dragit ut i över ett år faktiskt
            förvägra ett återförande av hänsyn till att barnet har rotat sig
            i sin nya miljö.
          </note>
          <note>
            När vi har tittat på dessa ärenden har vi s ett att de sträcker
            sig från 14 dagar till i flera fall många år. Detta är självklart
            ohanterligt. I UD:s egen broschyr till föräldrar vars barn har
            förts bort understryks tidsfaktorn. Det är viktigt att tjänstemännen
            på enheten också i sin arbetsmiljö får möjligheter att utföra
            sitt arbete. Det ligger därför ett stort ansvar på de högre ansvariga
            cheferna, och ytterst ansvarig är statsrådet Margot Wallström.
          </note>
          <note>
            Några av de notat som vi i konstitutionsutskottet har gjort handlar
            exempelvis om ärendets avslutande. Det har förekommit att man
            har avslutat ett ärende utan att tillförsäkra sig om att föräldrarna
            är införstådda med detta. Det kan bero på olika orsaker. Man har
            kanske inte fått tag i dem, men då ska man uttömma alla till buds
            stående medel. Precis som Tina Acketoft från Liberalerna tidigare
            lyfte fram undrar även vi varför man inte använder ambassader
            och konsulat i större utsträckning.
          </note>
          <note>
            Vi har också lyft fram ärenden som hamnar mellan stolarna. I
            de svar som vi har fått har man anfört att enheten tidvis haft
            en hög arbetsbelastning, att ärenden har överförts till en ny
            handläggare och att det har funnits sjukskrivningar. Allt detta
            är på KU:ska ej godtagbart. Man måste definitivt tillförsäkra
            sig att det finns en arbetssituation som gör att ärenden inte
            faller mellan stolarna.
          </note>
          <note>
            Det ska inte på grund av sådana faktorer gå så lång tid att det
            får en faktisk impact på själva ärendet. I slutändan kan detta
            till och med leda till att ett återförande inte kan göras till
            den förälder som har vårdnaden på grund av de konventioner som
            vi har ingått.
          </note>
          <note>
            Jag vill kort sagt instämma i Tina Acketofts utläggning av detta
            ärende. Jag är uppfylld av detta och hoppas att vi också kan följa
            upp att man verkligen tar till sig de notat som vi i KU har gjort.
            Det gäller barnen, våra minsta, som är våra mest utsatta medborgare.
            Jag tror ingen här i kammaren har någon som helst svårighet att
            förstå hur det skulle kännas om man själv befann sig i denna situation.
          </note>
          <note>
            (Applåder)
          </note>
          <note type="speaker">
            Anf. 153 EMANUEL ÖZ (S):
          </note>
          <note>
            Herr talman! Jag tänkte ägna min tid till att tala om regeringens
            handläggning av vissa förvaltningsärenden, där vi har granskat
            överklaganden till regeringen i olika strandskyddsärenden. Denna
            fråga har översiktligt berörts av några av de föregående talarna.
            Jag instämmer i det de har sagt. Detta är en allvarlig fråga som
            förtjänar att upprepas, och jag tänkte göra en liten djupdykning
            i den.
          </note>
          <note>
            Vi har i vår granskning fokuserat på fyra olika aspekter vad
            gäller handläggningstiderna. Vi har tittat på den totala handläggningstiden,
            på tidsåtgången i olika skeden då handläggningen tycks ha avstannat,
            på tidsåtgången mellan den avslutande skriftväxlingen och regeringens
            beslut samt tidsåtgången mellan det att överklaganden har inkommit
            och det att parterna har ombetts att komplettera överklagandena.
          </note>
          <note>
            Några talare har redan nämnt tidsåtgången, men jag vill ge några
            exempel. Vi kan konstatera att i de flesta ärenden har den totala
            handläggningstiden uppgått till mellan sex och tolv månader. Det
            förekommer dock även ärenden som överstiger ett år, vilket ur
            rättssäkerhetssynpunkt är något oroväckande. Det finns i betänkandet
            dessutom exempel på ärenden som har pågått under två år och till
            och med under två och ett halvt år.
          </note>
          <note>
            Ett par av de granskade ärendena tycks ha blivit liggande under
            en förhållandevis lång tid i olika skeden av handläggningen innan
            man vidtagit åtgärder och fattat beslut. I ett ärende framgår
            det att handläggaren vid departementet cirka nio månader efter
            det att överklagandet kom in för prövning förde ett samtal med
            länsstyrelsen för att fastställa hur förslaget hade kungjorts.
            Två veckor efter det fattade man beslut i ärendet.
          </note>
          <note>
            Detta ger oss en bild av hur länge man låtit ärenden ligga innan
            man har gjort något. Det dröjer helt enkelt oskäligt lång tid
            innan åtgärder vidtas i dessa ärenden. Det finns såklart fler
            exempel i betänkandet, men jag nöjer mig med dessa för att belysa
            problematiken med den långa handläggningstiden.
          </note>
          <note>
            Herr talman! Regeringen är ju inte en förvaltningsmyndighet i
            förvaltningslagens mening. Trots detta anses det viktigt att regeringen
            i reger ­ ingsärenden följer de principer som förvaltningslagen
            ger uttryck för, särskilt i de fall då regeringen uppträder som
            högsta myndighet i förvaltningsorganisationen.
          </note>
          <note>
            I förvaltningslagens 7 § framgår kraven tydligt: Varje ärende
            där någon enskild är part ska handläggas så snabbt, billigt och
            enkelt som möjligt, utan att rättssäkerheten på något sätt eftersätts.
          </note>
          <note>
            Frågan om snabb handläggning har en central betydelse för enskilda
            människor, men även för myndigheterna. Detta har uppmärksammats
            i förarbetena till förvaltningslagen men också hos oss i KU. Om
            behandlingen i många av dessa ärenden drar ut på tiden skapas
            lätt stora ärendebalanser. Myndigheterna får då ägna en hel del
            tid åt att besvara frågor om ärenden som väntar på avgörande.
          </note>
          <note>
            Det är dock den enskilde som blir hårdast drabbad av att ärendehandläggningen
            drar ut på tiden, vilket också några av de föregående talarna
            med all rätt har nämnt. Att i ovisshet behöva gå och vänta under
            lång tid på ett myndighetsbeslut som kanske gäller frågor som
            har avgörande betydelse för en persons ekonomiska eller personliga
            förhållanden kan förorsaka otrygghet och personligt lidande. Det
            kan i vissa fall också medföra ekonomiska förluster. Detta är
            således inte enbart en servicefråga utan handlar i högsta grad
            också om den enskilda människans rättssäkerhet.
          </note>
          <note>
            Herr talman! KU har, som tidigare påpekats, vid flera tidigare
            tillfällen i olika granskningar av förvaltningsärenden uttalat
            att det är otillfredsställande med långa handläggningstider, och
            det konstaterar vi även denna gång.
          </note>
          <note>
            Departementet har i sina svar till oss bland annat skyllt på
            den höga och svåra arbetsbelastningen och de olika ärendenas komplexitet
            och omfattning. Men det är trots detta inte godtagbart att sådana
            här lägen uppkommer i departementen, särskilt då departementen,
            som jag förstått det när jag läst handlingarna, säger sig ha förberett
            sig med bland annat extra personal.
          </note>
          <note>
            Utskottet vill mot bakgrund av den aktuella granskningen också
            framhålla att det, i synnerhet när det gäller överklagandeärenden,
            är viktigt att veta att handläggningstiderna ska hållas så korta
            som möjligt eftersom dessa ärenden redan pågått under en längre
            tid innan de kommit till reger ­ ingen. Vi noterar i vår granskning
            att departementet har sagt att man aktivt arbetar med att försöka
            korta tiderna. Det tycker vi är bra, och vi följer gärna upp hur
            detta ser ut framöver. Men vi tycker att det är bra att detta
            arbete fortskrider.
          </note>
          <note>
            Utöver betydelsen av att ha en god personalsituation är det,
            menar vi, även viktigt att inse att handläggningen av dessa komplexa
            förvaltningsärenden kräver en effektiv och ändamålsenlig organisation.
            Mot bakgrund av den iakttagelsen, herr talman, kan det finnas
            skäl att överväga om de nuvarande arbetssätten bör ses över för
            att skapa en så effektiv och ändamålsenlig organisation som möjligt
            och bland annat skapa förutsättningar för att enkla ärenden ska
            få ett snabbt avslut.
          </note>
          <note>
            (Applåder)
          </note>
          <note type="speaker">
            Anf. 154 MARIA ABRAHAMSSON (M):
          </note>
          <note>
            Herr talman! Allt har ju i stort sett sagts, men allt har inte
            sagts av alla. Därför tänkte jag också säga några ord om det parlamentariska
            inslaget i utredningsväsendet.
          </note>
          <note>
            Utskottet har konstaterat att under den studerade perioden har
            andelen parlamentariska kommittéer av traditionellt snitt minskat,
            medan det har blivit jämförelsevis vanligare med särskilda utredare
            eller kommittéer i vilkas uppdrag det har ingått eller ingår någon
            form av parlamentariskt samråd.
          </note>
          <note>
            Det låter kanske inte så dramatiskt, men det finns faktiskt anledning
            att vara observant på den här utvecklingen. Det gäller att värna
            vår stolta svenska tradition med ett utredningsväsen som är känt
            och beundrat i hela världen för att under mycket lång tid ha levererat
            gediget tröskade och parlamentariskt välförankrade utredningsbetänkanden.
            Det har bidragit till demokratiseringen av landet och gynnat Sveriges
            konkurrenskraft i förhållande till omvärlden.
          </note>
          <note>
            Som KU konstaterar har det statliga utredningsväsendet ansetts
            utgöra ett inslag av grundläggande värde i svensk förvaltningstradition.
            Denna förvaltningstradition har som sagt tjänat Sverige väl och
            ska förhoppningsvis göra det också i framtiden. Därför är det
            ett oroande tecken när reger ­ ingar oavsett kulör stöper om vårt
            traditionella kommittéväsen till att allt som oftast mynna ut
            i en enmansutredning, med eller utan en parlamentarisk referensgrupp
            som sidovagn.
          </note>
          <note>
            Visst kan det som utskottet konstaterar också finnas olika förklaringar
            till den här utvecklingen, som till exempel det parlamentariska
            läge som uppstår då en regering inte har egen majoritet i riksdagen.
            Då kan det vara bra för regeringen att på något sätt involvera
            oppositionspartierna, utan att för den skull låta utredningen
            få formen av en fullskalig parlamentarisk kommitté.
          </note>
          <note>
            En annan omständighet är EU-medlemskapet. En rad utredningar
            till ­ sätts för att i Sverige genomföra EU-rätt, men ofta behövs
            då ingen parla ­ mentarisk medverkan i själva utredningsskedet
            eftersom utredningens handlingsutrymme är begränsat – EU-rätten
            gäller i Sverige men ska im ­ plementeras. Samtidigt har regeringen
            redan förankrat den svenska posi ­ tionen i EU-nämnden innan EU
            har gått till beslut. Det parlamentariska inslaget kommer tidigare.
          </note>
          <note>
            Det kan också finnas andra godtagbara skäl till att andelen expertutredningar,
            med eller utan parlamentariska inslag, har ökat på bekostnad av
            mer tungfotade parlamentariska kommittéer. Men mot bakgrund av
            utredningsväsendets grundläggande betydelse anser utskottet att
            det ändå finns anledning till vissa kommentarer.
          </note>
          <note>
            Utskottet konstaterar exempelvis att om regeringen vill säkerställa
            att det parlamentariska inslaget i en utredning fyller sitt ändamål
            bör syftet med det parlamentariska inslaget noga övervägas, och
            först därefter bör regeringen ta ställning till utredningsformen.
          </note>
          <note>
            Om syftet är att regeringen ska få del av oppositionspartiernas
            inställning till vissa förslag, som i förlängningen kan godtas
            av riksdagen, menar utskottet att det typiskt sett är mer lämpligt
            med en parlamentarisk kommitté. Det är mer ändamålsenligt och
            därför att föredra, som vi hört upprepas här.
          </note>
          <note>
            Om det i stället anses tillräckligt att någon form av parlamentariskt
            samråd ska ingå i en utredning bör man närmare överväga vilket
            syfte samrådet ska ha, i vilka former samrådet ska ske och, för
            det fall det är aktuellt, hur resultatet av samrådet ska redovisas.
          </note>
          <note>
            Utskottet framhåller här att regeringen kan använda kommittédirektiven
            för att närmare ange riktlinjer för samrådens former och hur resultatet
            ska redovisas. KU konstaterar vidare att det mot bakgrund av den
            utveck ­ ling som har skett kan finnas skäl att se över bestämmelserna
            i kommittéförordningen och anvisningarna i Kommittéhandboken .
          </note>
          <note>
            Slutligen menar utskottet att det på ett enkelt sätt måste gå
            att hitta information om till exempel en parlamentarisk referensgrupp
            är knuten till en viss utredning, liksom om vilka personer som
            sitter i referensgruppen för de olika riksdagspartierna. I regeringens
            kommittéberättelse finns i dag inte någon fullständig redovisning
            av detta slag. Det innebär att det fattas pusselbitar för riksdagens
            granskning av regeringsarbetet.
          </note>
          <note>
            Och väl så viktigt: Hur ska väljarna kunna påverka oss politiker
            om de inte får reda på vilka uppdrag vi har?
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            Utskottets anmälan lades till handlingarna.
          </note>
          <note>
            § 11 Bordläggning
          </note>
          <note>
            Följande dokument anmäldes och bordlades:
          </note>
          <note>
            EU-dokument
          </note>
          <note>
            KOM(2016) 731 Förslag till Europaparlamentets och rådets förordning
            om inrättande av ett EU-system för reseuppgifter och resetillstånd
            (Etias) och om ändring av förordningarna (EU) nr 515/2014, (EU)
            2016/399, (EU) 2016/794 och (EU) 2016/1624
          </note>
          <note>
            KOM(2016) 821 Förslag till Europaparlamentets och rådets direktiv
            om tillämpningen av direktiv 2006/123/EG om tjänster på den inre
            marknaden, om fastställande av ett anmälningsförfarande för tillståndsförfaranden
            och krav avseende tjänster, och om ändring av direktiv 2006/123/EG
            och förordning (EU) nr 1024/2012 om administrativt samarbete genom
            informationssystemet för den inre marknaden
          </note>
          <note>
            Motioner
          </note>
          <note>
            med anledning av prop. 2016/17:55 Åldersgräns för kosmetiska
            solarier
          </note>
          <note>
            2016/17:3576 av Mikael Jansson och Roger Richtoff (SD)
          </note>
          <note>
            2016/17:3583 av Hans Wallmark m.fl. (M, C, L)
          </note>
          <note>
            med anledning av prop. 2016/17:58 Uppgifter på individnivå i
            arbetsgivardeklarationen
          </note>
          <note>
            2016/17:3592 av Maria Malmer Stenergard och Larry Söder (M, KD)
          </note>
          <note>
            2016/17:3598 av Per Åsling (C)
          </note>
          <note>
            med anledning av prop. 2016/17:59 Trygg och säker vård för barn
            och unga som vårdas utanför det egna hemmet
          </note>
          <note>
            2016/17:3573 av Per Ramhorn m.fl. (SD)
          </note>
          <note>
            2016/17:3597 av Emma Henriksson m.fl. (KD, M, C, L)
          </note>
          <note>
            med anledning av prop. 2016/17:61 Uppföljning av återvändandedirektivet
            och direktivet om varaktigt bosatta tredjelandsmedborgares ställning
          </note>
          <note>
            2016/17:3588 av Paula Bieler m.fl. (SD)
          </note>
          <note>
            med anledning av skr. 2016/17:51 Riksrevisionens rapport om felaktiga
            utbetalningar inom socialförsäkringen
          </note>
          <note>
            2016/17:3582 av Johan Forssell m.fl. (M, C, L, KD)
          </note>
          <note>
            2016/17:3587 av Linus Bylund m.fl. (SD)
          </note>
          <note>
            § 12 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 17 januari
          </note>
          <note>
            2016/17:659 Stenkastning mot poliser
          </note>
          <note>
            av Boriana Åberg (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:660 Extra avgift för vissa SJ-biljetter
          </note>
          <note>
            av Sten Bergheden (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2016/17:661 Extra avgift för vissa SJ-biljetter
          </note>
          <note>
            av Sten Bergheden (M)
          </note>
          <note>
            till statsrådet Åsa Regnér (S)
          </note>
          <note>
            2016/17:662 Stöd till ämnesföreningar
          </note>
          <note>
            av Annika Eclund (KD)
          </note>
          <note>
            till utbildningsminister Gustav Fridolin (MP)
          </note>
          <note>
            § 13 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 17 januari
          </note>
          <note>
            2016/17:607 Länsstyrelsernas befogenhet
          </note>
          <note>
            av Boriana Åberg (M)
          </note>
          <note>
            till statsminister Stefan Löfven (S)
          </note>
          <note>
            den 18 januari
          </note>
          <note>
            2016/17:609 Utvecklingsmöjligheterna för sjöfarten
          </note>
          <note>
            av Boriana Åberg (M)
          </note>
          <note>
            till statsrådet Anna Johansson (S)
          </note>
          <note>
            2016/17:612 Åtgärder för att skydda eftersöksjägare
          </note>
          <note>
            av Sten Bergheden (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:613 Fyrverkerier
          </note>
          <note>
            av Boriana Åberg (M)
          </note>
          <note>
            till statsrådet Anders Ygeman (S)
          </note>
          <note>
            2016/17:616 Fyrverkerirelaterade brott
          </note>
          <note>
            av Sten Bergheden (M)
          </note>
          <note>
            till statsrådet Anders Ygeman (S)
          </note>
          <note>
            2016/17:614 Detaljplanen för Science Village i Lund
          </note>
          <note>
            av Boriana Åberg (M)
          </note>
          <note>
            till statsrådet Peter Eriksson (MP)
          </note>
          <note>
            2016/17:622 Problem med postleveranser för Skaraborgs företag
          </note>
          <note>
            av Cecilia Widegren (M)
          </note>
          <note>
            till statsrådet Peter Eriksson (MP)
          </note>
          <note>
            2016/17:630 Postleveranser på landsbygden
          </note>
          <note>
            av Cecilia Widegren (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2016/17:624 Neddragningar inom polisen i Västmanland
          </note>
          <note>
            av Roger Haddad (L)
          </note>
          <note>
            till statsrådet Anders Ygeman (S)
          </note>
          <note>
            2016/17:625 Myndigheternas it-säkerhet
          </note>
          <note>
            av Lotta Olsson (M)
          </note>
          <note>
            till statsrådet Anders Ygeman (S)
          </note>
          <note>
            2016/17:620 Medborgargarden
          </note>
          <note>
            av Sten Bergheden (M)
          </note>
          <note>
            till statsrådet Anders Ygeman (S)
          </note>
          <note>
            § 14 Kammaren åtskildes kl. 17.11.
          </note>
          <note>
            Sammanträdet leddes
          </note>
          <note>
            av talmannen från dess början ti ll och med § 4 anf. 31 (delvis),
          </note>
          <note>
            av andre vice talmannen därefter till och med § 5 anf. 86 (delvis),
          </note>
          <note>
            av tredje vice talmannen därefter till och med § 6 anf. 132 (delvis)
            och
          </note>
          <note>
            av talmannen därefter till dess slut.
          </note>
          <note>
            Vid protokollet
          </note>
          <note>
            ANDERS NORIN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Anmälan om fördröjda svar på interpellationer
          </note>
          <note>
            § 2 Anmälan om granskningsrapport
          </note>
          <note>
            § 3 Ärenden för hänvisning till utskott
          </note>
          <note>
            § 4 Försvarspolitik
          </note>
          <note>
            Försvarsutskottets betänkande 2016/17:FöU3
          </note>
          <note>
            Anf. 1 ALLAN WIDMAN (L)
          </note>
          <note>
            Anf. 2 JAN R ANDERSSON (M)
          </note>
          <note>
            Anf. 3 ROGER RICHTOFF (SD)
          </note>
          <note>
            Anf. 4 ALLAN WIDMAN (L) replik
          </note>
          <note>
            Anf. 5 ROGER RICHTOFF (SD) replik
          </note>
          <note>
            Anf. 6 ALLAN WIDMAN (L) replik
          </note>
          <note>
            Anf. 7 ROGER RICHTOFF (SD) replik
          </note>
          <note>
            Anf. 8 JAN R ANDERSSON (M) replik
          </note>
          <note>
            Anf. 9 ROGER RICHTOFF (SD) replik
          </note>
          <note>
            Anf. 10 JAN R ANDERSSON (M) replik
          </note>
          <note>
            Anf. 11 ROGER RICHTOFF (SD) replik
          </note>
          <note>
            Anf. 12 DANIEL BÄCKSTRÖM (C)
          </note>
          <note>
            Anf. 13 ROGER RICHTOFF (SD) replik
          </note>
          <note>
            Anf. 14 DANIEL BÄCKSTRÖM (C) replik
          </note>
          <note>
            Anf. 15 ROGER RICHTOFF (SD) replik
          </note>
          <note>
            Anf. 16 DANIEL BÄCKSTRÖM (C) replik
          </note>
          <note>
            Anf. 17 STIG HENRIKSSON (V)
          </note>
          <note>
            Anf. 18 ALLAN WIDMAN (L) replik
          </note>
          <note>
            Anf. 19 STIG HENRIKSSON (V) replik
          </note>
          <note>
            Anf. 20 ALLAN WIDMAN (L) replik
          </note>
          <note>
            Anf. 21 STIG HENRIKSSON (V) replik
          </note>
          <note>
            Anf. 22 MIKAEL OSCARSSON (KD)
          </note>
          <note>
            Anf. 23 ROGER RICHTOFF (SD) replik
          </note>
          <note>
            Anf. 24 MAGNUS OSCARSSON (KD) replik
          </note>
          <note>
            Anf. 25 ROGER RICHTOFF (SD) replik
          </note>
          <note>
            Anf. 26 MIKAEL OSCARSSON (KD) replik
          </note>
          <note>
            Anf. 27 STIG HENRIKSSON (V) replik
          </note>
          <note>
            Anf. 28 MIKAEL OSCARSSON (KD) replik
          </note>
          <note>
            Anf. 29 STIG HENRIKSSON (V) replik
          </note>
          <note>
            Anf. 30 MIKAEL OSCARSSON (KD) replik
          </note>
          <note>
            Anf. 31 MATTIAS OTTOSSON (S)
          </note>
          <note>
            Anf. 32 ALLAN WIDMAN (L) replik
          </note>
          <note>
            Anf. 33 MATTIAS OTTOSSON (S) replik
          </note>
          <note>
            Anf. 34 ALLAN WIDMAN (L) replik
          </note>
          <note>
            Anf. 35 MATTIAS OTTOSSON (S) replik
          </note>
          <note>
            Anf. 36 ROGER RICHTOFF (SD) replik
          </note>
          <note>
            Anf. 37 MATTIAS OTTOSSON (S) replik
          </note>
          <note>
            Anf. 38 ROGER RICHTOFF (SD) replik
          </note>
          <note>
            Anf. 39 MATTIAS OTTOSSON (S) replik
          </note>
          <note>
            Anf. 40 STIG HENRIKSSON (V) replik
          </note>
          <note>
            Anf. 41 MATTIAS OTTOSSON (S) replik
          </note>
          <note>
            Anf. 42 STIG HENRIKSSON (V) replik
          </note>
          <note>
            Anf. 43 MATTIAS OTTOSSON (S) replik
          </note>
          <note>
            Anf. 44 DANIEL BÄCKSTRÖM (C) replik
          </note>
          <note>
            Anf. 45 MATTIAS OTTOSSON (S) replik
          </note>
          <note>
            Anf. 46 DANIEL BÄCKSTRÖM (C) replik
          </note>
          <note>
            Anf. 47 MATTIAS OTTOSSON (S) replik
          </note>
          <note>
            Anf. 48 JAN R ANDERSSON (M) replik
          </note>
          <note>
            Anf. 49 MATTIAS OTTOSSON (S) replik
          </note>
          <note>
            Anf. 50 JAN R ANDERSSON (M) replik
          </note>
          <note>
            Anf. 51 MATTIAS OTTOSSON (S) replik
          </note>
          <note>
            Anf. 52 MIKAEL OSCARSSON (KD) replik
          </note>
          <note>
            Anf. 53 MATTIAS OTTOSSON (S) replik
          </note>
          <note>
            Anf. 54 MIKAEL OSCARSSON (KD) replik
          </note>
          <note>
            Anf. 55 MATTIAS OTTOSSON (S) replik
          </note>
          <note>
            Anf. 56 ANDERS SCHRÖDER (MP)
          </note>
          <note>
            Anf. 57 DANIEL BÄCKSTRÖM (C) replik
          </note>
          <note>
            Anf. 58 ANDERS SCHRÖDER (MP) replik
          </note>
          <note>
            Anf. 59 DANIEL BÄCKSTRÖM (C) replik
          </note>
          <note>
            Anf. 60 ANDERS SCHRÖDER (MP) replik
          </note>
          <note>
            Anf. 61 ROGER RICHTOFF (SD) replik
          </note>
          <note>
            Anf. 62 ANDERS SCHRÖDER (MP) replik
          </note>
          <note>
            Anf. 63 ROGER RICHTOFF (SD) replik
          </note>
          <note>
            Anf. 64 ANDERS SCHRÖDER (MP) replik
          </note>
          <note>
            Anf. 65 MIKAEL JANSSON (SD)
          </note>
          <note>
            Anf. 66 JAN R ANDERSSON (M) replik
          </note>
          <note>
            Anf. 67 MIKAEL JANSSON (SD) replik
          </note>
          <note>
            Anf. 68 JAN R ANDERSSON (M) replik
          </note>
          <note>
            Anf. 69 MIKAEL JANSSON (SD) replik
          </note>
          <note>
            Anf. 70 ROGER RICHTOFF (SD)
          </note>
          <note>
            Anf. 71 ALLAN WIDMAN (L) replik
          </note>
          <note>
            Anf. 72 ROGER RICHTOFF (SD) replik
          </note>
          <note>
            Anf. 73 ALLAN WIDMAN (L) replik
          </note>
          <note>
            Anf. 74 ROGER RICHTOFF (SD) replik
          </note>
          <note>
            Anf. 75 DANIEL BÄCKSTRÖM (C) replik
          </note>
          <note>
            Anf. 76 ROGER RICHTOFF (SD) replik
          </note>
          <note>
            Anf. 77 DANIEL BÄCKSTRÖM (C) replik
          </note>
          <note>
            Anf. 78 ROGER RICHTOFF (SD) replik
          </note>
          <note>
            Anf. 79 MIKAEL OSCARSSON (KD) replik
          </note>
          <note>
            Anf. 80 ROGER RICHTOFF (SD) replik
          </note>
          <note>
            Anf. 81 MIKAEL OSCARSSON (KD) replik
          </note>
          <note>
            Anf. 82 ROGER RICHTOFF (SD) replik
          </note>
          <note>
            (Beslut fattades under § 9.)
          </note>
          <note>
            § 5 Associationsrätt
          </note>
          <note>
            Civilutskottets betänkande 2016/17:CU6
          </note>
          <note>
            Anf. 83 LARS ERIKSSON (S)
          </note>
          <note>
            Anf. 84 CARL-OSKAR BOHLIN (M)
          </note>
          <note>
            Anf. 85 LARS ERIKSSON (S) replik
          </note>
          <note>
            Anf. 86 CARL-OSKAR BOHLIN (M) replik
          </note>
          <note>
            Anf. 87 LARS ERIKSSON (S) replik
          </note>
          <note>
            Anf. 88 CARL-OSKAR BOHLIN (M) replik
          </note>
          <note>
            Anf. 89 ANNIKA HIRVONEN FALK (MP)
          </note>
          <note>
            Anf. 90 CARL-OSKAR BOHLIN (M) replik
          </note>
          <note>
            Anf. 91 ANNIKA HIRVONEN FALK (MP) replik
          </note>
          <note>
            Anf. 92 CARL-OSKAR BOHLIN (M) replik
          </note>
          <note>
            Anf. 93 ANNIKA HIRVONEN FALK (MP) replik
          </note>
          <note>
            Anf. 94 OLA JOHANSSON (C)
          </note>
          <note>
            Anf. 95 ANNIKA HIRVONEN FALK (MP) replik
          </note>
          <note>
            Anf. 96 OLA JOHANSSON (C) replik
          </note>
          <note>
            Anf. 97 ANNIKA HIRVONEN FALK (MP) replik
          </note>
          <note>
            Anf. 98 OLA JOHANSSON (C) replik
          </note>
          <note>
            Anf. 99 LARS ERIKSSON (S) replik
          </note>
          <note>
            Anf. 100 OLA JOHANSSON (C) replik
          </note>
          <note>
            Anf. 101 LARS ERIKSSON (S) replik
          </note>
          <note>
            Anf. 102 OLA JOHANSSON (C) replik
          </note>
          <note>
            Anf. 103 LOTTA JOHNSSON FORNARVE (V)
          </note>
          <note>
            Anf. 104 OLA JOHANSSON (C) replik
          </note>
          <note>
            Anf. 105 LOTTA JOHNSSON FORNARVE (V) replik
          </note>
          <note>
            Anf. 106 OLA JOHANSSON (C) replik
          </note>
          <note>
            Anf. 107 LOTTA JOHNSSON FORNARVE (V) replik
          </note>
          <note>
            Anf. 108 TUVE SKÅNBERG (KD)
          </note>
          <note>
            Anf. 109 ANNIKA HIRVONEN FALK (MP) replik
          </note>
          <note>
            Anf. 110 TUVE SKÅNBERG (KD) replik
          </note>
          <note>
            Anf. 111 ANNIKA HIRVONEN FALK (MP) replik
          </note>
          <note>
            Anf. 112 TUVE SKÅNBERG (KD) replik
          </note>
          <note>
            Anf. 113 LARS ERIKSSON (S) replik
          </note>
          <note>
            Anf. 114 TUVE SKÅNBERG (KD) replik
          </note>
          <note>
            Anf. 115 LARS ERIKSSON (S) replik
          </note>
          <note>
            Anf. 116 TUVE SKÅNBERG (KD) replik
          </note>
          <note>
            Anf. 117 MIKAEL ESKILANDERSSON (SD)
          </note>
          <note>
            Anf. 118 ANNIKA HIRVONEN FALK (MP) replik
          </note>
          <note>
            Anf. 119 MIKAEL ESKILANDERSSON (SD) replik
          </note>
          <note>
            Anf. 120 ANNIKA HIRVONEN FALK (MP) replik
          </note>
          <note>
            Anf. 121 MIKAEL ESKILANDERSSON (SD) replik
          </note>
          <note>
            Anf. 122 LARS ERIKSSON (S) replik
          </note>
          <note>
            Anf. 123 MIKAEL ESKILANDERSSON (SD) replik
          </note>
          <note>
            Anf. 124 LARS ERIKSSON (S) replik
          </note>
          <note>
            Anf. 125 MIKAEL ESKILANDERSSON (SD) replik
          </note>
          <note>
            Anf. 126 ROBERT HANNAH (L)
          </note>
          <note>
            Anf. 127 ANNIKA HIRVONEN FALK (MP) replik
          </note>
          <note>
            Anf. 128 ROBERT HANNAH (L) replik
          </note>
          <note>
            Anf. 129 ANNIKA HIRVONEN FALK (MP) replik
          </note>
          <note>
            Anf. 130 ROBERT HANNAH (L) replik
          </note>
          <note>
            (Beslut fattades under § 9.)
          </note>
          <note>
            § 6 Ersättningsrätt
          </note>
          <note>
            Civilutskottets betänkande 2016/17:CU7
          </note>
          <note>
            Anf. 131 TUVE SKÅNBERG (KD)
          </note>
          <note>
            Anf. 132 LOTTA JOHNSSON FORNARVE (V)
          </note>
          <note>
            Anf. 133 ROBERT HANNAH (L)
          </note>
          <note>
            Anf. 134 JOHANNA HARALDSSON (S)
          </note>
          <note>
            Anf. 135 LOTTA JOHNSSON FORNARVE (V) replik
          </note>
          <note>
            Anf. 136 JOHANNA HARALDSSON (S) replik
          </note>
          <note>
            Anf. 137 LOTTA JOHNSSON FORNARVE (V) replik
          </note>
          <note>
            Anf. 138 JOHANNA HARALDSSON (S) replik
          </note>
          <note>
            (Beslut fattades under § 9.)
          </note>
          <note>
            § 7 Uppföljning av riksdagens tillämpning av subsidiaritetsprincipen
          </note>
          <note>
            Konstitutionsutskottets betänkande 2016/17:KU5
          </note>
          <note>
            Anf. 139 EMANUEL ÖZ (S)
          </note>
          <note>
            Anf. 140 PATRICK RESLOW (M)
          </note>
          <note>
            Anf. 141 FREDRIK ERIKSSON (SD)
          </note>
          <note>
            § 8 Granskning av statsrådens tjänsteutövning och regeringsärendenas
            handläggning
          </note>
          <note>
            Konstitutionsutskottets betänkande 2016/17:KU10
          </note>
          <note>
            Anf. 142 ANDREAS NORLÉN (M)
          </note>
          <note>
            (forts. § 10)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 9 Beslut om ärenden som slutdebatterats vid dagens sammanträde
          </note>
          <note>
            FöU3 Försvarspolitik
          </note>
          <note>
            CU6 Associationsrätt
          </note>
          <note>
            CU7 Ersättningsrätt
          </note>
          <note>
            § 10 (forts. från § 8) Granskning av statsrådens tjänsteutövning
            och regeringsärendenas handläggning (forts. KU10)
          </note>
          <note>
            Anf. 143 HANS EKSTRÖM (S)
          </note>
          <note>
            Anf. 144 JONAS MILLARD (SD)
          </note>
          <note>
            Anf. 145 NICLAS MALMBERG (MP)
          </note>
          <note>
            Anf. 146 JONAS MILLARD (SD) replik
          </note>
          <note>
            Anf. 147 NICLAS MALMBERG (MP) replik
          </note>
          <note>
            Anf. 148 JONAS MILLARD (SD) replik
          </note>
          <note>
            Anf. 149 NICLAS MALMBERG (MP) replik
          </note>
          <note>
            Anf. 150 PER-INGVAR JOHNSSON (C)
          </note>
          <note>
            Anf. 151 TINA ACKETOFT (L)
          </note>
          <note>
            Anf. 152 ANNICKA ENGBLOM (M)
          </note>
          <note>
            Anf. 153 EMANUEL ÖZ (S)
          </note>
          <note>
            Anf. 154 MARIA ABRAHAMSSON (M)
          </note>
          <note>
            § 11 Bordläggning
          </note>
          <note>
            § 12 Anmälan om frågor för skriftliga svar
          </note>
          <note>
            § 13 Anmälan om skriftliga svar på frågor
          </note>
          <note>
            § 14 Kammaren åtskildes kl. 17.11.
          </note>
          <note>
            Tryck: Elanders, Vällingby 2017
          </note>
        </div>
      </body>
    </text>
  </TEI>
</teiCorpus>
