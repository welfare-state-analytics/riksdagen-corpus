<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201617</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201617</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201617--74</head>
          <docDate when="2017-02-24 00:00:00">2017-02-24 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 3 februari justerades.
          </note>
          <note>
            § 2 Anmälan om återtagande av plats i riksdagen
          </note>
          <note>
            Tredje vice talmannen meddelade att Johan Hultberg (M) skulle
            återta sin plats i riksdagen från och med den 27 februari, varigenom
            uppdraget som ersättare skulle upphöra för Roland Gustbée (M).
          </note>
          <note>
            § 3 Avsägelse
          </note>
          <note>
            Tredje vice talmannen meddelade att Aron Emilsson (SD) avsagt
            sig uppdraget som suppleant i miljö- och jordbruksutskottet.
          </note>
          <note>
            Kammaren biföll denna avsägelse.
          </note>
          <note>
            § 4 Anmälan om kompletteringsval
          </note>
          <note>
            Tredje vice talmannen meddelade att Sverigedemokraternas riksdagsgrupp
            anmält Cassandra Sundin som suppleant i miljö- och jordbruksutskottet.
          </note>
          <note>
            Tredje vice talmannen förklarade vald till
          </note>
          <note>
            suppleant i miljö- och jordbruksutskottet
          </note>
          <note>
            Cassandra Sundin (SD)
          </note>
          <note>
            § 5 Anmälan om subsidiaritetsprövning
          </note>
          <note>
            Tredje vice talmannen anmälde att utdrag ur prot. 2016/17:20
            för torsdagen den 16 februari i ärende om subsidiaritetsprövning
            av EU-förslag hade kommit in från trafikutskottet.
          </note>
          <note>
            § 6 Anmälan om granskningsrapport
          </note>
          <note>
            Tredje vice talmannen anmälde att följande granskningsrapport
            hade kommit in från Riksrevisionen och överlämnats till finansutskottet:
          </note>
          <note>
            RiR 2017:5 Internrevisionen vid myndigheter – En funktion som
            behöver stärkas
          </note>
          <note>
            § 7 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2016/17:121 till socialförsäkringsutskottet
          </note>
          <note>
            Redogörelser
          </note>
          <note>
            2016/17:RAN1 och RS4 till konstitutionsutskottet
          </note>
          <note>
            § 8 Svar på interpellationerna 2016/17:255 och 269 om insatser
            för ett längre arbetsliv
          </note>
          <note type="speaker">
            Anf. 1 Finansminister MAGDALENA ANDERSSON (S):
          </note>
          <note>
            Fru talman! Helena Bouveng har frågat mig vilka åtgärder jag
            avser att vidta för att öka drivkrafterna för att få fler att
            arbeta efter att de har fyllt 65 år. Niklas Wykman har frågat
            arbetsmarknads- och etableringsminis ­ tern om hon ser några risker
            med att den särskilda löneskatten för äldre påverkar incitamenten
            för arbetsgivare att ha erfarna medarbetare anställda samt om
            hon kan tänka sig att utöka det förstärkta jobbskatteavdraget
            till att omfatta personer från till exempel 64 år. Arbetet inom
            regeringen är så fördelat att det är jag som ska svara även på
            dessa frågor.
          </note>
          <note>
            Att den särskilda löneskatten infördes var ett uttryck för regeringens
            ambition att stärka de offentliga finanserna och att göra skattesystemet
            mer likformigt. Regeringen har sedan den tillträdde fört en stram
            finanspolitik som medfört att det underskott som ärvdes från den
            förra regeringen har minskat kraftigt. Denna ansvarsfulla finanspolitik
            har samtidigt möjliggjort angelägna samhällsinvesteringar, till
            skillnad från den förra regeringens ofinansierade, stora och orättvisa
            skattesänkningar.
          </note>
          <note>
            Sett till arbetsgivarens socialavgifter och löneskatter har äldre
            fortfarande en fördelaktig ställning. Arbetsgivaravgifterna för
            personer som är 65 år och äldre är ungefär hälften så höga som
            för personer under 65 år. Jag ser därför ingen risk att den särskilda
            löneskatten för äldre nämnvärt skulle påverka incitamenten för
            arbetsgivare att behålla eller anställa äldre medarbetare. Utvärderingar,
            till exempel av IFAU, visar dessutom att generella sänkningar
            av socialavgifter är ineffektiva som jobbskapande åtgärder.
          </note>
          <note>
            På inkom stsidan är arbetande äldre fortfarande skattemässigt
            gynnade i form av det förhöjda jobbskatteavdraget. Pensionssystemets
            utformning innebär dessutom att den som jobbar längre och går
            i pension senare får en högre årlig pension.
          </note>
          <note>
            För närvarande har jag inte för avsikt att genom sänkta skatter
            ytterligare öka inkomstskillnaderna mellan äldre som arbetar och
            äldre som inte arbetar.
          </note>
          <note>
            Vad gäller benägenheten att pensionera sig visar undersökningar
            av SCB att det främst är viljan eller den fysiska hälsan som brister,
            inte arbetsgivarens efterfrågan. För att få fler äldre att arbeta
            längre måste arbetsmiljön förbättras och den arbetsrelaterade
            ohälsan förebyggas. Inom arbetsmiljöpolitiken har regeringen stärkt
            resurserna kraftigt. För att forts ä tt a att stärka Arbetsmiljöverkets
            tillsynsverksamhet tillfördes myndigheten ytterligare medel i
            regeringens senaste budget. Regeringen har också presenterat en
            strategi för det moderna arbetslivet och bidragit till en ökad
            forskning om hållbara arbetsmiljöer.
          </note>
          <note>
            För att förbättra arbetsmiljön och arbetsvillkoren i kommunsektorn
            behövs ökade resurser. Regeringens satsning på 10 välfärdsmiljarder
            till kommunerna innebär betydande resurser som möjliggör för kommunerna
            och landstingen att stärka vården, skolan och omsorgen. Sådana
            investeringar i välfärden har stor betydelse även för arbetsmiljön,
            inte minst i många kvinnodominerade branscher som kännetecknas
            av större problem med ohälsa än andra branscher.
          </note>
          <note type="speaker">
            Anf. 2 HELENA BOUVENG (M):
          </note>
          <note>
            Fru talman! Vi lever allt längre och mer hälsosamma liv än tidigare.
            Att varannan kvinna i dag upplever sin 80-årsdag och att min mamma,
            snart 88 år, sitter på läktaren i dag och börjat dagen med gymnastik
            tycker jag är fantastiskt.
          </note>
          <note>
            Många orkar och vill stanna kvar i yrkeslivet efter 65 år, inte
            minst kvinnor. Mellan åren 2006 och 2014 ökade sysselsättningsgraden
            i gruppen 65–74 år med hela 6,3 procent. Statistik från Eurostat
            visar att Sverige hade den snabbast växande sysselsättningsgraden
            i just denna åldersgrupp – en mycket positiv utveckling som jag
            tror att finansministern likt mig gladde sig åt, även om hon själv
            inte var finansminister under dessa år.
          </note>
          <note>
            Den positiva utvecklingen förklaras till stora delar av alliansregeringens
            skattelättnader för äldre. Det förstärkta jobbskatteavdraget för
            den som fyllt 65 år ledde till att det blev mer lönsamt att stanna
            kvar på arbetsmarknaden, samtidigt som arbetsgivaravgifterna för
            att anställa personer över 65 år, den så kallade särskilda löneskatten,
            avskaffades. Det blev med andra ord billigare att anställa personer
            över 65 år, samtidigt som det blev mer lönsamt för 65-plussarna
            att arbeta vidare.
          </note>
          <note>
            Fru talman! Att vi lever längre är naturligtvis mycket positivt.
            Men det leder med automatik till att man också måste arbeta högre
            upp i åldrarna, inte bara för den egna lönen utan också för att
            vara efterfrågad och behövd i en arbetsgemenskap och bidra även
            efter 65 år med sin kompetens och den arbetslivserfarenhet som
            man besitter efter ett långt arbetsliv. I många delar av landet,
            inte minst i mitt hemlän, Jönköpings län, har det många gånger
            också löst bristen på läkare, sjuksköterskor, lärare med flera.
          </note>
          <note>
            Nu har den rödgröna regeringen valt att återinföra den särskilda
            löneskatten för människor över 65 år. Kritiken var stark redan
            då. Farhågor om att färre skulle välja att stanna kvar på arbetsmarknaden
            efter 65 år fanns.
          </note>
          <note>
            Nu ser det ut som att dessa farhågor tyvärr har besannats. Seniorernas
            sysselsättningsgrad har minskat från 2015 till 2016 med 0,6 procentenheter,
            samtidigt som sysselsättningsgraden har ökat i alla andra grupper
            – detta enligt SCB:s nya siffror.
          </note>
          <note>
            Numera är mig veterligen alla partier överens om att vi måste
            jobba längre, inklusive Socialdemokraterna som inte lät skräda
            orden när Fredrik Reinfeldt konstaterade att vi faktiskt måste
            jobba längre upp i åldrarna för att vi ska klara av våra välfärdsambitioner.
            Socialdemokraternas Tomas Eneroth anklagade på den tiden Fredrik
            Reinfeldt för att både peka finger och vara provocerande.
          </note>
          <note>
            Nu fem år senare säger den ansvariga socialdemokratiska ministern
            i princip samma sak. Oroas då inte finansministern av att sysselsättningsgraden
            faktiskt minskar just i denna grupp, som säger sig vilja arbeta
            högre upp i åldrarna?
          </note>
          <note type="speaker">
            Anf. 3 NIKLAS WYKMAN (M):
          </note>
          <note>
            Fru talman! Tack, finansministern, för svaret!
          </note>
          <note>
            Det är ingen nämnvärt hög nivå på den politiska debatten för
            tillfället. Det gäller förvisso inte bara här i Sverige utan internationellt
            och brett. Populism och dåliga idéer vinner mark och terräng runt
            om i världen.
          </note>
          <note>
            Fru talman! Detta tror jag ställer ett visst krav på oss som
            anständiga politiker att formulera oss på ett trovärdigt, hållbart
            och långsiktigt sätt. Tyvärr utgör finansministerns svar inget
            undantag från den låga nivå som är på debatten för tillfället
            med ord som verkar hämtade från ett SSU-läger på Bommersvik eller
            någon annanstans. Den nationalekonomiska eller vetenskapliga ambitionen
            får helt stå åt sidan till förmån för valrörelsemässiga slagord
            eller ungdomsförbundsslagord. Det tycker jag är olyckligt och,
            finansministern, det tror jag bidrar till ett debattklimat där
            dåliga idéer och populism vinner mark. Det är dags för den etablerade
            politiken, finansministern inkluderad, att skärpa sig.
          </note>
          <note>
            Det är inte orättvist att sänka skatten som gör att en sjuksköterska
            eller ett vårdbiträde får en eller två tusenlappar mer i plånboken.
            Det är inte orättvist med skatteåtgärder som gör att äldre stannar
            kvar i arbetskraften längre. Det är inte orättvist med åtgärder
            som upprättar värdet av att arbeta och trycka tillbaka utanförskapet
            i samhället. Man borde nog väga orden lite mer noggrant med tanke
            på det debattklimat som är.
          </note>
          <note>
            Fru talman! Finansministern säger sig ha konsoliderat de offentliga
            finanserna. Hur mycket har de offentliga utgifterna minskat år
            för år då Magdalena Andersson har varit finansminister? Med hur
            många miljarder har de offentliga finanserna årligen minskat under
            denna period?
          </note>
          <note>
            Fru talman! Det ämne som dessa interpellationer avhandlar är
            äldres sysselsättning och möjligheten att vara kvar i arbete.
            Vi vet att det betyder mycket för hälsan, för ekonomin givetvis
            och för den sociala samvaron att ha ett aktivt yrkesliv längre
            upp i åldrarna. Det bidrar till att minska sjukdom, till att öka
            den upplevda sociala välfärden i ens närhet och så vidare.
          </note>
          <note>
            Varför, finansministern, är det så angeläget att höja skatten
            på just detta som vi vet är hälsofrämjande, sysselsättningsfrämjande
            och som betyder mycket för många människor och skänker mycket
            glädje?
          </note>
          <note>
            Fru talman! Det är nästan häpnadsväckande att finansministern
            mitt under brinnande högkonjunktur och under fri eldgivning från
            landets cen ­ tralbank, Riksbanken, har lyckats minska sysselsättningsgraden
            hos en grupp som vi alla är överens om det är strukturellt väldigt
            angeläget att sysselsättningsgraden ökar i.
          </note>
          <note>
            Fru talman! Vi vet att om vi ska klara välfärd och hälsa och
            trycka tillbaka åldrandets sjukdomar behöver människor i större
            utsträckning jobba längre.
          </note>
          <note>
            Vi har en brinnande högkonjunktur – t ack vare bland annat de
            reformer som tidigare har genomförts bland de starkaste, inte
            bara i Europa utan i hela den utvecklade världen. Vi har en mycket
            expansiv penningpolitik som stimulerar arbetsmarknaden. I detta
            läge lyckas finansministern driva en politik som trycker ned sysselsättningsgraden
            i den grupp som det kanske långsiktigt och strukturellt är viktigast
            att vi får upp sysselsättningen i.
          </note>
          <note>
            Är finansministern nöjd med detta?
          </note>
          <note type="speaker">
            Anf. 4 Finansminister MAGDALENA ANDERSSON (S):
          </note>
          <note>
            Fru talman! Jag vill särskilt hälsa Helena Bouvengs mamma välkommen
            till kammaren. Jag är säker på att det är en väldigt stolt mamma
            som sitter på läktaren.
          </note>
          <note>
            Jag ska själv träffa min mamma i morgon, och det är fantastiskt
            att kunna ha den äldre generationen nära sig. Där finns så mycket
            erfarenhet och klokskap som vi döttrar kan ta del av. Min mamma
            är någon som jag försöker hålla nära kontakt med och ringa så
            ofta jag kan, för hon har lång erfarenhet av att följa med i medierna.
            Som samhällskunskapslärare kan hon ge mig goda råd i mitt yrke
            men givetvis också i livet i stort.
          </note>
          <note>
            Det är fantastiskt att vi har äldre generationer. De har så mycket
            att ge oss, och vi ska göra allt vi kan för att ta vara på deras
            erfarenheter både i yrkeslivet och i privatlivet.
          </note>
          <note>
            Både Niklas Wykman och Helena Bouveng påpekar att sysselsättningsgraden
            bland äldre har sjunkit. Så här är det: I gruppen 65–69 år ökade
            sysselsättningsgraden under 2016. I gruppen 70–74 år minskade
            sysselsättningsgraden. Den minskade dock redan 2015, alltså innan
            den särskilda löneskatten infördes. Det är därför svårt att hävda
            att den särskilda löneskatten är orsaken till att sysselsättningsgraden
            har minskat i den gruppen. Det är också viktigt att påpeka att
            ingen av dessa förändring ­ ar är statistiskt säkerställd.
          </note>
          <note>
            Är det dessa siffror som Helena Bouveng och Niklas Wykman har
            att hålla sig i när de försöker försvara det faktum att vi har
            sett så många interpellationer i detta ämne där det hävdas att
            detta skulle få katastrofala effekter är det ett halmstrå som
            man greppar.
          </note>
          <note>
            Jag tar gärna denna debatt nästa år igen när vi har nya siffror
            och det kanske finns en statistiskt säkerställd förändring som
            vi kan diskutera.
          </note>
          <note>
            Regeringen har konsoliderat statsfinanserna, precis som Niklas
            Wykman säger. Det är ett helt annat läge i statsfinanserna nu
            än när Niklas Wykman var på Finansdepartementet. Det är helt korrekt
            att vi inte har konsoliderat statsfinanserna genom att skära i
            utgifter. Vi tycker inte att det behövs färre lärare, sjuksköterskor
            eller poliser; det är inte s å vi har arbeta t, tvärtom. I stället
            har vi höjt skatten – något som Niklas Wykman så många gånger
            har sagt är helt fel väg att gå. Men vi ser resultatet: starka
            statsfinanser, stigande sysselsättning och sjunkande arbetslöshet.
          </note>
          <note>
            I dagsläget har äldre betydligt lägre beskattning än andra personer
            på arbetsmarknaden, både genom lägre arbetsgivaravgift och lägre
            inkomstskatt. Helena Bouveng och Niklas Wykman vill sänka skatten
            ytterligare.
          </note>
          <note>
            I dag betalar den som är över 65 år 20 000 mindre i skatt än
            den som är under 65 år. Har man en inkomst på 20 000 i månaden
            betalar man under året 20 000 mindre i skatt.
          </note>
          <note>
            En ensamstående mamma som tjänar 20 000 i månaden, till exempel
            en undersköterska, betalar alltså 20 000 mer i skatt än en pensionär,
            som troligen har utflugna barn och en färdigamorterad bostadsrätt
            eller villa. Varför är det rättvist att undersköterskan ska betala
            så mycket högre skatt? Varför ska hennes skatteskillnad öka ytterligare?
          </note>
          <note type="speaker">
            Anf. 5 HELENA BOUVENG (M):
          </note>
          <note>
            Fru talman! Det gläder mig att finansministern och jag är överens
            om att våra mammors erfarenheter är väl värda att ta vara på.
            Det gläder mig också att finansministern har så god kontakt med
            sin mamma, precis som jag har med min.
          </note>
          <note>
            Jag tror att finansministern och jag också är överens om att
            det är viktigt att fler människor väljer att jobba kvar även efter
            65 års ålder. Nej, det är inte bara ekonomiska incitament som
            styr. Vi, likt dem, understryker vikten av en god arbetsmiljö.
          </note>
          <note>
            Vi moderater anser också att det måste vara möjligt att ställa
            om och vidareutbilda sig även högre upp i åldrarna. Det skapar
            en mer flexibel och modern arbetsmarknad där människor har goda
            möjligheter att byta inriktning och karriär även senare i livet,
            för att både vilja, orka och k unna stanna kvar på arbetsmarknaden
            efter 65.
          </note>
          <note>
            Fru talman! Vi kan dock inte bortse från att skatter faktiskt
            styr beteenden. Det vi vill ha mer av beskattar vi mindre, och
            det vi vill ha mindre av beskattar vi mer. Skatter har en otrolig
            signaleffekt: Detta vill reger ­ ingen ha mer av, och detta vill
            regeringen ha mindre av.
          </note>
          <note>
            Vill en regering ändra på beteenden och kultur som kan ta lång
            tid att ändra på krävs uthållighet. Det gäller exempelvis den
            för många självklara uppfattningen att man vid 65 är pensionär.
            Därför genomförde alliansregeringen skattereformer som gjorde
            det mer lönsamt för både den som anställde och den som valde att
            stanna kvar. Från 2006 ökade antalet sysselsatta i denna grupp
            med 100 000 personer.
          </note>
          <note>
            Nu har den rödgröna regeringen valt att riskera att bryta denna
            positiva trend. Äldre företagare tvingas skatta mer av sin arbetsinsats,
            och arbetsgivare får högre kostnader för att anställa och behålla
            seniorer.
          </note>
          <note>
            Precis som Niklas Wykman talar om har sysselsättningsgraden för
            äldre minskat trots de två senaste goda åren, men de har inte
            blivit färre i antal, tvärtom. Är det då inte viktigt för regeringen
            att öka incitamenten för ett längre arbetsliv i stället för att
            motverka dem och att stärka drivkrafterna i stället för att försvaga
            dem?
          </note>
          <note type="speaker">
            Anf. 6 NIKLAS WYKMAN (M):
          </note>
          <note>
            Fru talman! Hatten av för finansministern för de retoriska tricken.
            Men jag tror inte att det är det bästa sättet att ta ansvar för
            Sverige eller det bästa sättet att bedriva en politik som bygger
            trovärdighet, som gör att människor vill investera, som gör att
            företag kan växa, som gör att löner kan öka och som gör att fler
            människor kan komma in på arbetsmarknaden.
          </note>
          <note>
            Fru talman! Jag tror snarare att detta skapar distans mellan
            oss politiker som finns här och alla de människor som är ute och
            ser en verklighet. Exempel på detta är när finansministern får
            det att låta som att sysselsättningsgraden nog faktiskt nästan
            har ökat bland äldre, fast den har minskat.
          </note>
          <note>
            Jag tror att människor blir rätt trötta på politiker, fru talman,
            när de hör den typen av resonemang och när det är uppenbart att
            något har minskat eller att det är statistiskt signifikant att
            det kanske, möjligtvis, i bästa fall har stått still. Och så kommer
            det en politiker och säger att det går jättebra och att det till
            och med nästan har ökat. Då förloras förtroende och tillit, och
            det är inte bra för Sverige när det är så.
          </note>
          <note>
            Människor tappar nog förtroendet lite grann när de hör en politiker
            göra jämförelser mellan vårdbiträdet som tjänar 20 000 kronor
            i månaden, och som troligtvis då arbetar deltid, och en 65-åring
            som redan har arbetat hela sitt liv och betalat skatt – och politikern
            sedan försöker koka ihop en retorisk poäng på en orättvisa mellan
            dem.
          </note>
          <note>
            De flesta förstår givetvis att det man får jämföra är en 65-åring
            som väljer att stanna kvar i arbete och en 65-åring som pensionerar
            sig. Den 65-åring som stannar kvar i arbete fortsätter att bidra
            till statskassan jämte den 65-åring som pensionerar sig och i
            stället får ut sina pensionspengar. Att ställa dessa båda 65-åringar
            mot varandra är en rimlig jämförelse – en intellektuellt hederlig
            jämförelse. Varför ska den ena behöva fortsätta att betala så
            mycket skatt när det är valfritt att arbeta?
          </note>
          <note>
            När människor börjar klä av den typen av argumentation som finansministern
            har och undrar vad som ligger bakom och om det hänger ihop på
            något sätt och är logiskt och sedan känner att det inte är det
            kan de lika gärna rösta på dem som säger lite vad som helst när
            som helst. Detta tycks även finansministern göra.
          </note>
          <note>
            Fru talman! Det blir tydligt när Magdalena Andersson står här
            och oroar sig för en undersköterskas ekonomi. Många vanliga yrkesgrupper
            – och apropå att prata om sina mammor är min egen mamma vårdbiträde
            – har fått 1 500–2 000 kronor mer i månaden tack vare jobbskatteavdraget.
          </note>
          <note>
            Vem är det som har varit emot detta? Vem var emot första jobbskatteavdraget?
            Vem var emot andra jobbskatteavdraget? Vem var emot tredje jobbskatteavdraget?
            Vem var emot fjärde jobbskatteavdraget? Vem var emot femte jobbskatteavdraget?
            Vem var emot den första femhundringen mer i plånboken, den andra
            femhundringen mer i plånboken, den tredje femhundringen mer i
            plånboken och den fjärde femhundralappen mer i plånboken? Jo,
            det var Magdalena Andersson som var emot att vanliga människor
            med vanliga arbeten skulle få 2 000 kronor mer i plånboken.
          </note>
          <note>
            Nu står Magdalena Andersson här och pratar om att det är orättvist
            att undersköterskor ska betala mer i skatt än pensionärer. Fru
            talman! Detta hänger helt enkelt inte ihop. Politiken behöver
            hoppa upp på en lite högre nivå och riktiga resonemang föras om
            hur det faktiskt ligger till.
          </note>
          <note>
            Fru talman! Det är inte så att finansministern har konsoliderat
            budgeten eller skapat starkare offentliga finanser. Hon har strukturellt
            försvagat svenska finanser långsiktigt genom att öka utgiftstrycket
            i ekonomin. Nu har vi alltså högre och fler utgifter än vad vi
            hade tidigare, men sedan tar vi in mer pengar från människor,
            vilket långsiktigt driver ned sysselsättningen. Detta är inte
            en förstärkning av offentliga finanser.
          </note>
          <note type="speaker">
            Anf. 7 Finansminister MAGDALENA ANDERSSON (S):
          </note>
          <note>
            Fru talman! Det finns en internationellt erkänd beräkning av
            offentliga finanser. Vi använder EU:s statistik, där man räknar
            på offentliga finanser. Det är de kriterierna vi använder.
          </note>
          <note>
            Här står Niklas Wykman och hittar på helt andra kriterier för
            hur man ska beräkna offentliga finanser, samtidigt som han pratar
            om att det är viktigt att hålla sig till fakta och ha en seriös
            debatt. Allvarligt talat, Niklas Wykman, detta var något av det
            mer oseriösa jag har hört. Jag tycker att det är farligt att använda
            den typen av retorik.
          </note>
          <note>
            Om man tittar på EU:s statistik ser man tydligt att vi har stärkt
            de offentliga finanserna. Det är för att vi tittar på både vilka
            inkomster och vilka utgifter man har. Det är helt korrekt att
            vi har ökat utgifterna, för vi tycker att det behövs fler poliser,
            fler undersköterskor, fler lärare och fler läkare.
          </note>
          <note>
            Det är precis detta som vi har satsat på. Men vi har inte lånat
            till det, utan vi har finansierat det genom att höja skatterna.
            Vi har kunnat göra dessa viktiga investeringar samtidigt som vi
            har stärkt de offentliga finanserna.
          </note>
          <note>
            Om man tittar på det som brukar kallas det strukturella sparandet
            ser man att detta också har stärkts under vår regering. Vi har
            haft överskott i de offentliga finanserna både 2015 och 2016,
            trots de ökade kostnaderna för flyktinginvandringen.
          </note>
          <note>
            Vad gäller sysselsättningsgraden ser man, om man tittar på hela
            gruppen 65–74, att den har minskat. Om man däremot tittar på gruppen
            65–69 ser man att den har ökat, medan den har sjunkit i gruppen
            70–74. I den grupp där den har sjunkit sjönk den också 2015, när
            den särskilda löneskatten inte fanns.
          </note>
          <note>
            Inga av dessa förändringar är statistiskt säkerställda. Jag tycker
            att det är intressant att diskutera siffrorna, men jag tycker
            att vi kan fortsätta debatten när vi har ytterligare statistik.
            När vi har statistiskt säkerställda förändringar kan vi diskutera
            dem, men om Moderaterna enbart har en icke statistisk förändring
            i en grupp där sysselsättningen sjönk redan innan skatteförändringen
            slog till menar jag att det är ett halmstrå man griper efter.
            Vi kan ta denna debatt när det finns fler och bättre siffror.
          </note>
          <note>
            Sedan har vi frågan om man kan jämföra undersköterskor och pensio
            ­ närer. Jag vet att pensionärer i alla fall brukar tycka att
            man kan göra det, för de tycker att det är fel att de inte har
            jobbskatteavdrag. De pensionärer som inte arbetar men som betalar
            högre skatt än dem som inte arbetar bru ­ kar tycka att detta
            är mycket orättvist.
          </note>
          <note>
            På samma sätt tror jag att en undersköterska som arbetar och
            som kanske har små barn hemma som behöver försörjas tycker att
            det är orättvist att hon betalar 20 000 kronor mer i skatt än
            en pensionär som arbetar men som rimligen inte har samma försörjningsbörda
            som hon själv.
          </note>
          <note type="speaker">
            Anf. 8 HELENA BOUVENG (M):
          </note>
          <note>
            Fru talman! Att erfarna medarbetare vill jobba längre ska inte
            straffa sig utan löna sig.
          </note>
          <note>
            Stärkta drivkrafter för arbete högre upp i åldrarna och en anpassad
            arbetsmiljö är bra för en väl fungerande arbetsmarknadspolitik.
            Därför föreslår vi i vår budgetmotion att det förstärkta jobbskatteavdraget
            ska utökas till att omfatta personer redan vid 64 års ålder. När
            regeringen vill göra det dyrare att anställa personer över 65
            år vill vi moderater att arbete för äldre ska löna sig.
          </note>
          <note>
            Magdalena Andersson valde att återinföra den särskilda löneskatten
            för äldre för att stärka de offentliga finanserna. Intäkten är
            beräknad till 1,77 miljarder. Oavsett vad finansministern säger
            om statistiken kan vi konstatera att det är färre 65-plussare
            som har valt att jobba vidare efter 65.
          </note>
          <note>
            Då blir frågan: Kommer finansministern att revidera denna intäkt?
            Är inte finansministern det minsta oroad över att äldre nu hellre
            väljer ett aktivt fritidsliv än ett yrkesverksamt liv? Blir denna
            intäkt kanske inte lika stor som finansministern räknat med? Behöver
            vi inte fler i stället för färre seniorer som arbetar högre upp
            i åldrarna – fler läkare, lärare och sjuksköterskor, som vi så
            väl behöver, som de facto stannar kvar?
          </note>
          <note>
            Beträffande skatterna kan vi bara konstatera att Alliansen har
            sänkt skatterna för pensionärerna i betydligt högre grad än vad
            Socialdemokraterna någonsin har klarat av, trots alla vallöften.
          </note>
          <note type="speaker">
            Anf. 9 NIKLAS WYKMAN (M):
          </note>
          <note>
            Fru talman! Alliansregeringarna sänkte skatten för en genomsnittspensionär
            med 850 kronor i månaden. Jag kan berätta för finansministern
            vem som var emot alla dessa sänkningar. Det var nämligen finansministern
            som motsatte sig att en genomsnittspensionär skulle få 850 kronor
            mer i månaden och en garantipensionär ungefär 750 kronor mer i
            månaden. Detta var Magdalena Andersson emot så att det till och
            med slog gnistor om det på den tiden.
          </note>
          <note>
            Nu är man tydligen för, och det är väl bra. Jag vänder mig inte
            emot att man använder det EU-regelverk som finns för att mäta
            offentliga finanser, och det hör finansministern också om hon
            lyssnar på vad jag säger. Jag vänder mig emot de ord som finansministern
            beskriver utvecklingen med.
          </note>
          <note>
            Finansministern har, om man går på prognosen för i år, ökat utgifterna
            i statens del av de offentliga finanserna från ungefär 860 till
            960 miljarder. Utgifterna har alltså ökat med 100 miljarder kronor.
          </note>
          <note>
            Nu kommer det en massa folk till åhörarläktaren, och ni är varmt
            välkomna. Var och en som sitter på läktaren eller som sitter hemma
            och tittar på detta på tv kan fundera på om man kan säga att man
            har tagit större ansvar för en budget, och så att säga minskat
            de dåliga sidorna i en budget, om man har ökat utgifterna från
            860 miljarder till 960 miljarder. Har man varit så att säga stram
            och ansvarstagande i fråga om en budget om man har ökat utgifterna
            från 860 miljarder till 960 miljarder?
          </note>
          <note>
            Här säger finansministern att hon har varit det. Man har varit
            stram och ansvarstagande när man har ökat utgifterna från 860
            miljarder till 960 miljarder.
          </note>
          <note>
            Men kan vanligt folk känna igen sig i en sådan beskrivning, alltså
            att man har varit sparsam när man har ökat utgifterna kraftigt?
            Jag tror faktiskt inte det. Detta är kärnan i finansministerns
            problem.
          </note>
          <note type="speaker">
            Anf. 10 Finansminister MAGDALENA ANDERSSON (S):
          </note>
          <note>
            Fru talman! Är det ansvarsfullt att öka utgifterna? Ja, det är
            det om man ökar inkomsterna också. Är det oansvarigt att ett företag
            ans täller fler? Nej, inte om man få r ökade intäkter som betalar
            det hela.
          </note>
          <note>
            Jag har ökat utgifterna. Vi har anställt fler lärare, vi har
            anställt fler läkare och vi har anställt fler poliser. Men vi
            har också höjt skatten, så att vi har råd med detta.
          </note>
          <note>
            Med Niklas Wykmans sätt att se på detta skulle det vara en ansvarsfull
            ekonomisk politik att säga upp tusentals poliser, lärare och sjuksköterskor.
            Det är en politik som Niklas Wykman får stå för. Och det står
            Moderaterna för, eftersom de vill sänka skatten.
          </note>
          <note>
            Men vilka problem har vi i Sverige i dag? Har vi för få eller
            för många poliser? Jag vill att vi ska ha fler poliser. Har vi
            för få eller för många lärare? Jag vill att vi ska ha fler lärare.
            Har vi för få eller för många läkare? Jag vill att vi ska ha fler
            läkare. Men då ska vi öka utgifterna.
          </note>
          <note>
            En sak är tydlig: Det finns inte en skattesänkning i världen
            som gör att man kan anställa fler poliser, fler läkare eller fler
            lärare. Här går skiljelinjen i svensk politik. Jag vill att vi
            ska ha ett tryggt samhälle för våra barn, för våra ungdomar och
            för våra äldre. Då är inte skattesänkningar svaret på det.
          </note>
          <note>
            Överläggningen var härmed avslutad.
          </note>
          <note>
            § 9 Svar på interpellation 2016/17:296 om reavinstskatten på
            bostäder
          </note>
          <note type="speaker">
            Anf. 11 Finansminister MAGDALENA ANDERSSON (S):
          </note>
          <note>
            Fru talman! Mats Green har frågat bostads- och digitaliseringsminis
            ­ tern vad han menade med sitt uttalande om en sänkning av kapitalvinstskatten
            på bostäder och om han avser att driva frågan.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Det är viktigt att upprätthålla stabila och förutsebara regler
            för så betydelsefulla beslut som köp av bostäder. Behovet av åtgärder
            på området måste ses långsiktigt och hanteras varsamt. Alliansregeringens
            förändring ­ ar av boendebeskattningen har gått i riktning mot
            en minskad löpande beskattning och en ökad beskattning vid transaktionstillfället.
          </note>
          <note>
            Regeringen tog i början av förra året initiativ till breda politiska
            samtal där vi bland annat ville se över skatternas utformning
            för att främja ökad rörlighet på bostadsmarknaden. Mats Greens
            parti och de övriga borgerliga partierna valde att lämna de samtalen.
            Jag ser därför för närvarande inte att det finns någon öppning
            för en blocköverskridande lösning.
          </note>
          <note>
            Regeringen arbetar intensivt med åtgärder för en bättre fungerande
            bo ­ stadsmarknad. Regeringen genomför just nu den största bostadspolitiska
            satsningen på 20 år. Som ett led i detta presenterades i juni
            2016 ett bo ­ stadspolitiskt paket med förslag på 22 åtgärder
            för fler bostäder. Till ex ­ empel har reglerna för uppskov med
            kapitalvinst vid avyttring av privat ­ bostad ändrats, vilket
            innebär att taket för uppskovsbelopp har slopats för avyttringar
            av privatbostäder som sker under perioden 21 juni 2016–30 juni
            2020. Dessutom har metoden för att beräkna uppskovets storlek
            vid köp av billigare bostad ändrats. Regeringens prioritering
            och kraftan ­ strängning för att fler bostäder ska byggas har
            gett resultat. En kombina ­ tion av aktiv regering, ansvarstagande
            kommuner, en byggbransch som anstränger sig och en positiv ekonomisk
            konjunktur har gjort det möjligt att öka byggandet runt om i landet.
            År 2016 påbörjades byggandet av det största antalet lägenheter
            sedan 1990.
          </note>
          <note type="speaker">
            Anf. 12 MATS GREEN (M):
          </note>
          <note>
            Fru talman! Den interpellation som jag ställde till Peter Eriksson
            handlade om det faktum att han söndagen den 29 januari gav besked
            om att han ville se en sänkning av reavinstskatten på bostäder.
            Peter Eriksson är just bostadsminister. Dagen efter, måndagen
            den 30 januari, gav finansminister Magdalena Andersson besked
            om att reavinstskatten på bostäder absolut inte skulle sänkas.
          </note>
          <note>
            Min enkla fråga här i dag var: Vad är det som egentligen gäller?
            Då har jag bland annat fått till svar att finansministern tar
            över denna fråga efter ­ som arbetet är så fördelat inom regeringen.
            Om man drar denna konklusion lite längre är arbetet så fördelat
            att när en miljöpartist säger någonting som en socialdemokrat
            inte håller med om får miljöpartisten inte svara, utan det är
            en socialdemokrat som går in och styr upp det hela.
          </note>
          <note>
            Jag skulle återigen vilja ha svar på vad det är som gäller. Gäller
            Peter Erikssons uttalande om att reavinstskatten på bostäder ska
            sänkas, eller är det finansministerns mycket tydliga uttalande
            om att den absolut inte ska sänkas som gäller?
          </note>
          <note>
            Sedan räknar finansministern även upp ett antal åtgärder när
            det gäller krisen på bostadsmarknaden i Sverige. Vi som arbetar
            med bostadspolitik och hanterar dessa frågor dagligen vet att
            ordet kris verkligen är ett korrekt ord, även om det är något
            slitet, när det handlar om att beskriva läget på bostadsmarknaden
            i Sverige.
          </note>
          <note>
            Jag kan dock konstatera att trots det allvarligaste läget på
            den svenska bostadsmarknaden sedan 1960-talet har ingen regering
            sedan 1970-talet lagt fram så få förslag för att öka byggandet
            av bostäder i Sverige. Det är, fru talman, helt enkelt inte acceptabelt.
            Det är faktiskt mer än så; det är helt ohållbart.
          </note>
          <note>
            Jag delar finansministerns syn på att man bör kunna se över reavinstskatten
            för att möjliggöra större rörlighet inom det befintliga beståndet.
          </note>
          <note>
            De bostadspolitiska samtal som finansministern hänvisar till
            ledde ingenstans, eftersom Socialdemokraterna och Miljöpartiet
            var alltför upphängda vid Vänsterpartiet och vägrade ta tag i
            de stora underliggande problem som kännetecknar den svenska bostadsmarknaden.
            Det var anledningen till att dessa samtal brakade samman. Alliansen
            ville göra för mycket, och regeringen ville göra för lite.
          </note>
          <note>
            Återigen: Jag vill ha besked om vad det är som gäller. Gäller
            beskedet från Peter Eriksson på söndagen, eller gäller beskedet
            från Magdalena Andersson på måndagen?
          </note>
          <note>
            Jag tycker att alla som äger ett hus, en bostadsrätt eller en
            ägarlägenhet i Sverige bör få ett tydligt och långsiktigt besked
            om vad som gäller internt i regeringen. Vilken politik kommer
            man att föra, och vilken proposition kommer man att lägga fram
            i riksdagen när det gäller denna och övriga frågor beträffande
            bostadspolitiken?
          </note>
          <note type="speaker">
            Anf. 13 Finansminister MAGDALENA ANDERSSON (S):
          </note>
          <note>
            Fru talman! Jag har jobbat mycket med bostadsfrågor sedan jag
            blev finansminister – ovanligt mycket för en finansminister. Det
            beror framför allt på en sak: Jag brinner för att de ungdomar
            som sitter på läktaren – de är i samma ålder som mina egna barn
            – ska få samma möjlighet som min generation fick, nämligen att
            få den underbara känslan av att sätta nyckeln i låset till sin
            egen första bostad, vrida om och kliva in. De ska få känna: Här
            bor jag. Jag har ett eget boende.
          </note>
          <note>
            Det är detta som driver mig. Det är min drivkraft för att lägga
            så mycket tid och kraft på bostadsfrågor.
          </note>
          <note>
            I dagsläget är det mycket svårt för ungdomar att komma in på
            bostadsmarknaden. Det är därför som vi försöker stimulera både
            kommuner och bostadsbolag att bygga billiga hyresrätter, så att
            ungdomar får en möjlighet att få in en första fot på bostadsmarknaden.
          </note>
          <note>
            Vi har infört ett investeringsstöd som är riktat just så att
            bolagen ska bygga hyresrätter som det också blir rimliga hyror
            för. Vi styr investeringsstödet, så att det ska gå just till byggande
            av billigare hyresrätter, driva ned byggkostnaderna och driva
            bolagen till att försöka hitta billigare lösningar.
          </note>
          <note>
            Vi jobbar också med att försöka öka möjligheterna till industriellt
            byggande och förenkla reglerna, så att man kan producera många
            liknande hus och på så sätt få ned byggkostnaderna och därmed
            möjliggöra för ungdomar att flytta till sin egen bostad.
          </note>
          <note>
            Vi ger också en särskild bonus till kommuner som ser till att
            det kommer fram mark, för det är kommunerna som bestämmer hur
            marken ska användas och som ser till att det kommer fram byggplaner
            så att företagen kan bygga. Staten bestämmer inte över kommunerna,
            men vi kan ge en ekonomisk stimulans och se till att det blir
            mer attraktivt för kommunerna att bygga. Det är det den här regeringen
            har jobbat med, och det är så vi har prioriterat de ekonomiska
            resurserna – just för att ungdomar ska kunna flytta hemifrån.
          </note>
          <note>
            En sänkning av reavinstskatten skulle gynna dem som har ägt sin
            bostad sedan länge, till exempel min generation. Vi har tjänat
            mycket på våra bostäder. Det är ett problem med att lägga mycket
            pengar på att förändra reavinstskatten. Samtidigt är den inte
            oproblematisk, för den gör också att det blir dyrare att byta
            bostad. Det ökar risken för att pensionärspar stannar kvar i sina
            bostäder längre än de annars skulle ha gjort. Både de själva och
            andra kanske skulle vilja att de flyttade till en mindre bostad
            så att villan blir ledig för en barnfamilj.
          </note>
          <note>
            Detta var någonting som diskuterades i bostadssamtalen, men man
            kom inte framåt – bland annat för att man inte hittade en förnuftig
            finansiering. Det var också någonting jag bedömde att vi var tämligen
            överens om i bostadssamtalen, och min bild är inte direkt att
            Moderaterna drev frågan om reavinstskatten. Regeringen har inga
            förslag om reavinstskatten. Vi kan naturligtvis öppna för att
            diskutera den igen, men vi har inga sådana förslag i dagsläget.
          </note>
          <note>
            Det är bra att Mats Green tar upp bostadssamtalen. Jag deltog
            i dem, och min bild är inte att Moderaterna drev någon enskild
            fråga särskilt hårt i bostadssamtalen, men Mats Green kanske vill
            berätta vad det är Modera terna konkret vill göra i bostadspolitiken
            – annat än att lätta på strandskyddet. Allvarligt talat tror jag
            nämligen inte att ungdomarna kommer att få bostäder genom att
            vi lättar på strandskyddet.
          </note>
          <note type="speaker">
            Anf. 14 MATS GREEN (M):
          </note>
          <note>
            Fru talman! Det är alltså inte jag som står här och argumenterar
            för en sänkning av reavinstskatten. Min fråga gällde bostadsminister
            Peter Eriksson, Magdalena Anderssons ministerkollega. Han är den
            som gav besked om att den skulle sänkas. Med tanke på att finansministern
            dagen efter gick ut och sa att reavinstskatten absolut inte ska
            sänkas undrar jag helt enkelt: Vilket besked från samarbetsregeringen
            är det som gäller? Hur väl samarbetar man internt?
          </note>
          <note>
            Jag tycker också att det är intressant att Magdalena Andersson
            säger att få finansministrar har ägnat så mycket tid och kraft
            åt bostadspolitik som just hon. Jag tycker att det är bra, men
            just därför är det så tråkigt att ingen regering sedan 1970-talet
            har levererat så få förslag för att öka byggandet av bostäder
            i Sverige – i synnerhet med tanke på att vi nu har den värsta
            bostadskrisen i Sverige sedan 1960-talet, fru talman.
          </note>
          <note>
            Det finns en mängd olika saker man kunde, borde och skulle ha
            gjort. Regeringen har inte heller saknat möjligheter; senast i
            tisdags i civilutskottet, som hanterar bostäder och byggande i
            Sverige, diskuterade vi nya regler för buller. Riksdagen har gjort
            ett tillkännagivande om att regeringen ska återkomma till riksdagen
            om att börja förenkla bullerreglerna. Bostadsministern var där,
            och vi ville få en förklaring till att regeringen vägrar göra
            någonting åt det svenska bullerregelverket. Det påverkar i synnerhet
            möjligheten till byggnation av mindre lägenheter för ungdomar
            och mindre centralt placerade lägenheter för alla. Där vägrar
            regeringen att göra någonting.
          </note>
          <note>
            Min talartid medger inte att jag står och räknar upp alla de
            åtgärder som Alliansen har lagt fram förslag om men som regeringen
            gör sitt yttersta för att antingen fälla eller inte göra någonting
            åt, fru talman. Jag kan ge finansministern ett löfte i dag – jag
            kan tala för hela mitt parti, och jag vågar faktiskt tala för
            hela Alliansen – om att regeringen skulle kunna få igenom vilken
            regelförenkling som helst efter lunch om den bara hade viljan.
          </note>
          <note>
            Jag kan också stå här och räkna upp ett antal förslag som vi
            moderater har drivit för att göra det lättare att bygga i Sverige.
            Ett exempel är detaljplaner; vi vill avskaffa kravet på detaljplan.
            Vänd på kuttingen vad gäller PBL! Renodla kommunernas uppgifter
            till att kanske inte peka ut de områden där man får bygga utan
            i stället peka ut de områden där man inte får bygga. Annars ska
            normalprincipen vara att man faktiskt får bygga just bostäder.
          </note>
          <note>
            Vi har sagt att vi inte bara kan sitta och fingra på marginalen.
            Vi måste någon gång våga ge oss på grundfundamenten i bostadspolitiken
            i Sverige. Då kan man inte sitta med en massa heliga kor, utan
            då måste alla säga: Okej, vi är beredda att tänka om och tänka
            nytt. Det har Moderaterna varit, och det har Alliansen varit,
            men regeringen sitter med alltför många heliga kor som den inte
            vill röra över huvud taget.
          </note>
          <note>
            Finansministern tog upp strandskyddet. Det är en del, men det
            är en liten del i en mängd olika åtgärder. De få och begränsade
            åtgärder som regeringen har genomfört är åtgärder som regeringens
            egna experter har sagt kommer att, som bäst, få en begränsad effekt
            på bostadsbyggandet. Det duger inte, fru talman.
          </note>
          <note>
            Nu när vi ändå diskuterar bostadspolitiken vill jag återigen
            säga att det är anmärkningsvärt att ägna så mycket tid åt bostadspolitik
            och få så väldigt lite gjort. Det är inte hållbart, i synnerhet
            inte mot bakgrund av den situation som framför allt ungdomar behöver
            hantera i bostadskrisens Sverige. Jag vill alltså ha mer action
            från regeringen, och framför allt vill jag veta vilket av beskeden
            om reavinstskatten från regeringens olika statsråd som gäller.
          </note>
          <note type="speaker">
            Anf. 15 Finansminister MAGDALENA ANDERSSON (S):
          </note>
          <note>
            Fru talman! Jag försökte vara tydlig i mitt förra inlägg. Vi
            har i dagsläget inga förslag om att sänka reavinstskatten. Det
            var ett tydligt besked jag gav, och jag kan ge det igen: Vi har
            i dagsläget inga planer på att sänka reavinstskatten.
          </note>
          <note>
            Vi står nämligen på samma ställe som vi gjorde när Moderaterna
            valde att lämna bostadssamtalen, för vi hittade ingen rimlig finansiering.
            Det är också precis det Peter Eriksson säger i artikeln, det vill
            säga att han inte ser vad det finns för finansiering och att det
            är finansieringen som är problemet. Så länge vi inte har någon
            finansiering har vi inga planer på att sänka reavinstskatten.
          </note>
          <note>
            Sedan är det kanske inte bara antalet förslag som har betydelse
            för om det byggs mer utan också hur stora förslag man har. Regeringen
            har ju gjort den största bostadspolitiska satsningen på 20 år.
            Den är inte stor i antal förslag, men den är stor i antal miljarder
            – det är många miljarder vi nu lägger på ett investeringsstöd
            och på stimulans till kommuner som ser till att det byggs. Förra
            året betalades det ut 1,8 miljarder till kommuner där det har
            byggts mycket; bland annat fick Borås 30 miljoner kronor. Det
            är en kommun som bygger mycket, och det innebär en del kostnader.
          </note>
          <note>
            För mig är det viktigt att kommuner ser till att det byggs, och
            det är viktigt att det byggs lägenheter. Våra ungdomar måste nämligen
            ha någonstans att flytta när det är dags att flytta hemifrån.
            Ungdomar måste få möjlighet att ta det viktiga första steget in
            på bostadsmarknaden och få en bostad, och det är precis detta
            regeringens stora och omfattande förslag handlar om.
          </note>
          <note>
            Mats Green säger att han vill titta på grundfundamenten i bostadspolitiken.
            När jag deltog i bostadssamtalen var det inte grundfundament jag
            hörde lyftas fram från Moderaterna, men du får gärna ta upp vilka
            grundfundament i bostadspolitiken du vill förändra, Mats Green.
            Jag antar att det inte är buller och strandskydd.
          </note>
          <note>
            Är slopat krav på detaljplan det grundfundament Moderaterna vill
            ändra? Det fördes nämligen en diskussion i de bostadspolitiska
            samtalen om just det, och det fanns en del frågetecken kring om
            det verkligen skulle ha särskilt stor effekt. Skulle inte planerna
            före detaljplanerna i stället svälla då, så att summan av en sådan
            operation kanske inte skulle ha så stor effekt?
          </note>
          <note>
            Berätta gärna vilka grundfundament i bostadspolitiken som Moderaterna
            vill ändra, Mats Green!
          </note>
          <note type="speaker">
            Anf. 16 MATS GREEN (M):
          </note>
          <note>
            Fru talman! Regeringen har infört ett miljardstöd till företag
            för att de ska bygga hyresbostäder. Det är ett miljardstöd som
            egentligen ingen vill ha. Det vore intressant om finansministern
            kunde räkna upp vilka som efterfrågade detta och tyckte att det
            var bra. Alla remissinstanser sågade det jäms med fotknölarna,
            fru talman.
          </note>
          <note>
            Den enda instans som inte sågade förslaget jäms med fotknölarna
            var Sabo, det vill säga en organisation som leds av Socialdemokraterna.
            Där sa man att det möjligen kan ha en viss effekt i ett fåtal
            glesbygdskommuner men att det i så fall är en mycket begränsad
            effekt. Det var det mest positiva uttalandet man kunde få om det
            miljardstöd vi pratar om.
          </note>
          <note>
            Vi säger att man måste börja titta på grundfundamenten i bostadspolitiken.
            Vi har lagt fram förslag om alltifrån det kommunala planmonopolet
            och möjligheten att överklaga till att göra bostadsbyggandet till
            ett riksintresse jämställt med övriga riksintressen. Som det ser
            ut i dag, fru talman, är det nämligen alltid bostadsbyggandet
            som får stryka på foten när det ställs mot riksintressen om vindkraft
            och det ena med det andra. Det vägrade regeringen att göra; man
            vägrar att ta den diskussionen.
          </note>
          <note>
            Jag skulle också vilja fråga varför regeringen vägrar att agera
            i enlighet med riksdagens direktiv, bland annat vad gäller buller.
            De flesta är överens om att detta har en enorm betydelse för byggnation
            i Sverige, både på mindre orter och i tätorterna.
          </note>
          <note>
            Regeringen har egentligen inte lagt fram ett enda förslag under
            denna mandatperiod utöver mer pengar till bostadsföretag. Ingen
            regering sedan 1970-talet har levererat så få förslag för att
            göra det lättare att bygga som den nu sittande regeringen. Ingen
            regering har någonsin gjort så lite för så få när det gäller bostadsbyggande
            i bostadskrisens Sverige. Detta, fru talman, är tämligen anmärkningsvärt.
          </note>
          <note type="speaker">
            Anf. 17 Finansminister MAGDALENA ANDERSSON (S):
          </note>
          <note>
            Fru talman! Frågorna om riksintresse och om det kommunala planmonopolet
            togs upp i de bostadspolitiska samtalen, så det är inte alls så
            att regeringen vägrar att diskutera detta. Däremot finns det,
            som ofta i bostadspolitiken, motstridiga intressen. Det finns
            också en utredning om riksintressen, som den moderatledda regeringen
            tillsatte och som inte kom fram till att man skulle göra några
            förändringar.
          </note>
          <note>
            Så här är det: Denna regering har satsat mycket på att det ska
            byggas hyresrätter som ungdomar kan bo i, med rimliga hyror, vilket
            ger ungdomar en möjlighet att flytta hemifrån. Det är detta som
            driver vår bostadspolitik – att det ska finnas hyresrätter som
            man kan bo i, till rimliga priser, när man har tagit sitt första
            steg ut på bostadsmarknaden och kanske också första steget ut
            på arbetsmarknaden.
          </note>
          <note>
            Vår bostadspolitik drivs av att få till denna möjlighet för människor
            att kunna sätta nyckeln i låset på sin första egna lägenhet, kliva
            in och säga: Här kan jag börja mitt liv. Här kan jag bo. Här kan
            jag vara självständig och bestämma vad jag själv vill göra.
          </note>
          <note>
            Egen bostad, eget arbete, egen inkomst – den friheten vill jag
            att alla ungdomar i Sverige ska få möjlighet att känna. Detta
            är också grunden för den bostadspolitik som regeringen för. Vi
            har satsat på att det ska byggas fler hyresrätter med rimliga
            hyror. Syftet med det investeringsstöd som vi har infört är just
            att det ska byggas hyresrätter för ungdomar och andra med rimliga
            inkomster.
          </note>
          <note>
            Det är också därför vi satsar på kommuner som ser till att det
            byggs. Det finns inget som är viktigare för denna regering när
            det gäller bostadspolitiken än att det finns bra bostäder för
            alla människor som har normala inkomster. Den tidigare regeringen
            såg i stället till att stärka dem som redan har goda inkomster
            genom att avskaffa fastighetsskatten och införa ROT-avdrag.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2016/17:301 om skogsindustrierna
            och kilometerskatten
          </note>
          <note type="speaker">
            Anf. 18 Finansminister MAGDALENA ANDERSSON (S):
          </note>
          <note>
            Fru talman! Edward Riedl har frågat mig huruvida skogsindustrin
            kommer att undantas från kilometerskatten eller inte.
          </note>
          <note>
            En utredning arbetar med att ta fram ett förslag till vägslitageskatt
            och ska lämna sitt betänkande senast den 28 februari 2017. Hur
            skatten närmare ska utformas ingår i utredningens uppdrag att
            analysera, liksom vilka konsekvenser den föreslagna skatten får
            för olika sektorer och regioner.
          </note>
          <note>
            Kommittén har i uppdrag att lämna förslag på lämpliga skattenivåer
            och differentieringsgrunder. Utredningen ska också i konsekvensutredningen
            belysa förslagens effekter för olika sektorer och regioner i Sverige,
            däribland särskilt skogsindustrin. När utredningen har lämnat
            sitt betänkande kommer det att beredas vidare.
          </note>
          <note type="speaker">
            Anf. 19 EDWARD RIEDL (M):
          </note>
          <note>
            Fru talman! Tack, finansministern, för svaret!
          </note>
          <note>
            Den rödgröna regeringen lovade före valet att man skulle införa
            en kilometerskatt, och det var därför föga förvånande att regeringen
            efter valet tillsatte en utredning för att komma fram till hur
            man skulle införa denna skatt.
          </note>
          <note>
            Kilometerskatt verkar vara någonting som ligger socialdemokrater,
            miljöpartister och vänsterpartister väldigt varmt om hjärtat,
            trots allt negativt denna skatt innebär för jobb och företag i
            hela Sverige.
          </note>
          <note>
            Detta är en skatt som kommer att slå mycket hårt, inte minst
            mot min del av landet. Norra Sverige kommer att drabbas mycket
            hårt av denna skatt. Det är inte så konstigt – om man väljer att
            beskatta avstånd är det givetvis de delar av landet med längst
            avstånd att hantera som kommer att få de största problemen.
          </note>
          <note>
            Fru talman! Om man lägger den här kilometerskatten till den rödgröna
            regeringens politik och iver att införa flygskatt, att höja bensinpriserna
            och att höja dieselpriserna har man tagit fram en politik som
            helt enkelt är Norrlandsfientlig.
          </note>
          <note>
            Det är en politik som slår mot jobb och företag i min del av
            Sverige. Min valkrets kommer att drabbas mycket hårt av detta.
          </note>
          <note>
            Skogsindustrierna har själva beräknat att ungefär 30 procent
            av den svenska skogen kommer att bli olönsam att avverka om man
            inför en kilometerskatt. Detta innebär 35 miljarder i minskade
            exportintäkter.
          </note>
          <note>
            Det är väldigt mycket pengar, fru talman! Det är lika mycket
            pengar som det kostar att betala för svensk polis under nästan
            två år.
          </note>
          <note>
            Kilometerskatten kommer att göra skogen olönsam i de delar av
            Sverige som har längst avstånd. Där kommer värdet av skogen att
            minska, och jobben kommer att försvinna.
          </note>
          <note>
            Vad har den här regeringen egentligen emot Norrland? Tror den
            här regeringen att man kan straffbeskatta norra Sverige precis
            hur mycket som helst utan att det leder till att man förlorar
            väljare?
          </note>
          <note>
            Jag tror inte det, fru talman. Jag tror att människor till slut
            kommer att få nog.
          </note>
          <note>
            Ministern vill inte förekomma utredningen och det fortsatta beredandet
            av ärendet. Men när regeringen lägger fram ett färdigt förslag
            är det lite sent att börja föra den här debatten.
          </note>
          <note>
            Mina frågor till finansministern kvarstår. Vill ministern själv
            undanta skogsindustrierna från den här skadliga skatten? Och vill
            ministern undanta Norrland från denna skadliga kilometerskatt,
            eller är tanken att den ska slå fullt ut mot det som är en del
            av ryggraden i svensk ekonomi?
          </note>
          <note type="speaker">
            Anf. 20 Finansminister MAGDALENA ANDERSSON (S):
          </note>
          <note>
            Fru talman! Det är just för att kunna ta ställning till denna
            typ av frågor som vi har bett utredningen att särskilt analysera
            konsekvenserna för enskilda industrier och för olika regioner
            i Sverige. Vi kan sedan ta ställning till exakt hur skatten ska
            utformas.
          </note>
          <note>
            Ungefär 23 procent – nästan en fjärdedel – av allt vägarbete
            som sker i Sverige med lastbil utförs av utländska åkare. Tanken
            med vägslitageskatten är att även de utländska åkarna ska vara
            med och bidra till att finansiera den svenska infrastrukturen.
          </note>
          <note>
            Jag tycker själv att det kan finnas vissa poänger med detta.
            Tycker Edward Riedl också att det finns poänger med att utländska
            åkare mer än i dag ska vara med och finansiera den svenska infrastrukturen?
          </note>
          <note>
            En annan poäng är att man på så sätt kan få bättre koll på transporterna
            i Sverige. Vi vet att det i dag finns en del illojal och osjyst
            konkurrens från utländska åkare som inte följer de regler som
            finns om till exempel cabotage och som på så sätt slår undan benen
            för svenska åkare.
          </note>
          <note>
            Detta är ett stort problem, och vägslitageskatten och de kontroller
            som kommer med den skulle kunna vara ett sätt att minska den osjysta
            konkurrensen.
          </note>
          <note>
            Delar Edward Riedl uppfattningen att en vägslitageskatt skulle
            kunna fungera på det sättet och att det är viktigt att arbeta
            mot illegalt cabotage? Vi har också gjort detta genom att stärka
            polisens resurser för arbete mot illegalt cabotage.
          </note>
          <note>
            En annan tanke med kilometerskatten är att man ska kunna stimulera
            till mer miljövänliga transportslag än lastbil, som järnväg och
            båt. Man ska samtidigt vara medveten om att denna möjlighet inte
            finns för alla branscher och heller inte i alla delar av Sverige.
            Det är också därför som utredningen ska analysera hur denna skatt
            skulle påverka olika branscher och olika delar av Sverige.
          </note>
          <note>
            Det är dock för tidigt att ta ställning till förslagen, eftersom
            de ännu inte finns. Det är också lite svårt att diskutera förslagen
            innan vi har dem på bordet, men jag fortsätter gärna debatten.
          </note>
          <note type="speaker">
            Anf. 21 EDWARD RIEDL (M):
          </note>
          <note>
            Fru talman! Låt mig börja med det som många gånger lyfts fram,
            inte minst av socialdemokrater, om att den här kilometerskatten
            ska hjälpa till att få bukt med den utländska konkurrensen.
          </note>
          <note>
            Genom att straffbeskatta Norrland lägger man ytterligare börda
            på lasten för de hårt pressade åkeriföretagen i Sverige. De ska
            alltså betala ytterligare skatter och samtidigt klara konkurrensen.
            Jag tror inte på detta, fru talman! Det finns många goda skäl
            till att det inte kommer att fungera.
          </note>
          <note>
            Redan i dag finns det flera system som kan användas för att utjämna
            konkurrensförhållanden till de utländska åkerierna. Problemet
            är ju att man inte följer reglerna. Det är det som är det stora
            problemet, inte att det saknas regler.
          </note>
          <note>
            Vi moderater har i stället föreslagit en gps-övervakningslösning.
            Så fort lastbilen passerar svensk gräns får man en gps-puck i
            den. På det sättet kan vi se till att man betalar skatter, avgifter
            och att man sköter sig och följer de lagar och regler som vi har
            i det här landet.
          </note>
          <note>
            Att använda ny teknik för att få bukt med den olagliga och många
            gånger osjysta utländska konkurrensen är politik som fungerar
            på riktigt. Den politik som regeringen föreslår kommer att slå
            sönder förutsättningarna för jobb och företagande i stora delar
            av Sverige, inte minst i Norrland där det finns långa avstånd
            att hantera. Den här politiken är rent skadlig i det sammanhanget.
            Dessutom kommer man inte att lösa några av de problem som man
            har målat upp med osjyst utländsk konkurrens.
          </note>
          <note>
            Fru talman! Jag ställer mig väldigt frågande till varför ministern
            tror att de som inte följer andra lagar helt plötsligt ska börja
            följa den här lagen. Det är för mig helt obegripligt hur man kan
            tro att ytterligare en lag som man inte följer skulle bidra till
            någon förändring.
          </note>
          <note>
            Nej, låt oss använda ny och modern teknik för övervakning. Vi
            måste se till att man betalar skatter och avgifter, följer lagar
            och regler när man passerar den svenska gränsen. På det sättet
            kan vi få ordning och reda på de svenska vägarna. Det som regeringen
            förslår är bara en ytterligare börda för redan hårt pressade åkerier
            och svenska lastbilschaufförer.
          </note>
          <note>
            Fru talman! Min fråga kvarstår. Jag frågar inte vad som står
            i utredningen, men vill ministern undanta de svenska skogsindustrierna
            från den här skatten? Vill ministern undanta Norrland från denna
            skadliga skatt? Eller tycker ministern, oa vset t vad utredningen
            kommer fram till, att det är rimligt att använda den här skadliga
            politiken och rikta udden mot en stor del av Sverige där det redan
            finns stora utmaningar när det gäller konkurrensen?
          </note>
          <note>
            Skogsindustrin själv säger att 30 procent skulle kunna bli olönsam
            med den här skatten. Det leder till 35 miljarder i minskade exportintäkter
            till Sverige. Det är mycket pengar. Det är vad svensk polis kostar
            under cirka två års tid. Det är mycket pengar som går förlorade
            med en skadlig politik som riktar udden mot Norrland som ministern
            verkar vilja genomföra.
          </note>
          <note>
            Mina frågor kvarstår. Jag skulle gärna vilja ha ett svar från
            ministern på dem, inte vad som står i själva utredningen utan:
            Vad vill ministern själv?
          </note>
          <note type="speaker">
            Anf. 22 Finansminister MAGDALENA ANDERSSON (S):
          </note>
          <note>
            Fru talman! Edward Riedl pratar om regeringens förslag. Jag vill
            bara påminna om att regeringen inte har något förslag, och det
            finns inget förslag över huvud taget än, utan det finns en utredning
            som fortfarande arbetar.
          </note>
          <note>
            Vad vill ministern? Ministern vill naturligtvis att det ska finnas
            goda möjligheter att verka i hela landet. Det ska finnas goda
            förutsättningar för jobb och tillväxt i hela landet. Det är också
            därför som den här regeringen har satsat på en utbyggd infrastruktur.
          </note>
          <note>
            Vi har satsat mycket järnvägsunderhåll och på vägunderhåll för
            att det ska finns goda möjligheter att transportera inte bara
            människor utan också gods över hela Sverige.
          </note>
          <note>
            Vi har satsat på utbyggnad av bredband i landsbygd och utökat
            de satsningar som fanns sedan tidigare. Vi vet hur viktigt bredband
            är för att man ska kunna driva verksamhet och bo och leva i hela
            landet.
          </note>
          <note>
            Vi har satsat på att bygga ut högskolor och universitet runt
            om i hela landet. Till skillnad från moderatregeringen har vi
            inte satsat särskilt på de gamla universiteten i våra stora städer.
            Vi har sett till att det ska finnas bra utbildning i hela landet.
          </note>
          <note>
            Därutöver har vi stärkt resurserna till välfärden så att det
            ska finnas möjligheter till bra förskolor, skolor, äldreomsorg
            och sjukvård i hela landet.
          </note>
          <note>
            Den här regeringen satsar på landsbygden och på Norrland.
          </note>
          <note>
            Ska det då finnas ett undantag för skogsindustrin och Norrland?
            Det är en viktig fråga, men innan man sätter ned foten ska vi
            naturligtvis se vilket förslag som utredningen kommer med och
            vilka konsekvensutredningar som görs. Jag vill naturligtvis först
            se vilka konsekvenser som man bedömer att detta får för Norrland
            och för skogsindustrierna innan man fattar beslut om exakt hur
            skatten ska utformas. Jag tycker att det är viktigt med en analys
            innan man bestämmer sig.
          </note>
          <note>
            Sedan svarade inte Edward Riedl på frågan. Tycker inte han att
            det vore bra om utländska åkare bidrog mer till att betala för
            att använda vägarna i Sverige med tanke på att 23 procent av transportarbetet
            sker med utländska lastbilar som ju inte skattar i Sverige på
            samma sätt som de svenska åkarna?
          </note>
          <note type="speaker">
            Anf. 23 EDWARD RIEDL (M):
          </note>
          <note>
            Fru talman! Låt mig först börja med det som finansministern avslutade
            med. Som jag sa i mitt förra inlägg vill jag att de utländska
            åkerierna ska bidra mer till de svenska vägarna. Jag vill också
            att de ska följa svenska lagar och regler och betala de skatter
            och avgifter som är beslutade. Därför har vi moderater föreslagit
            en moderniserad lagstiftning där vi använder modern teknik. Redan
            vid gränsen bör man få en gps-puck som sköter den övervakning
            som behövs. Det är en modern politik som ser till att man upprätthåller
            svenska lagar och regler samt får in skatter och avgifter. Den
            politiken finns.
          </note>
          <note>
            Det som finansministern föreslår är helt enkelt att man ska lägga
            ytterligare skatter på de svenska åkerierna. Jag förstår fortfarande
            inte varför de åkerier från utlandet som inte följer de lagar
            och regler som vi har i dag och inte betalar skatter och avgifter
            ska följa ytterligare en regel. Det kan jag inte förstå, men ministern
            får gärna förklara för mig hur detta ska gå till.
          </note>
          <note>
            Sedan vill jag bara säga att det är lite märkligt när ministern
            pratar om hur mycket man satsar på Norrland och hur mycket man
            satsar på Sverige. Låt mig då fråga: På vilket sätt menar ministern
            att en flygskatt bidrar till jobb och tillväxt i Norrland? På
            vilket sätt bidrar höjd bensinskatt till jobb och tillväxt i Norrland?
            På vilket sätt bidrar höjd dieselskatt till jobb och tillväxt
            i Norrland? På vilket sätt bidrar kilometerskatten till jobb och
            tillväxt i Norrland?
          </note>
          <note>
            Vi har långa avstånd att hantera, och den här regeringen gör
            allt den kan för att beskatta avstånd. Det kan på intet sätt bidra
            till jobb och förutsättningar i min del av Sverige.
          </note>
          <note>
            Låt mig vara tydlig: Under alliansregeringens tid satsades det
            mycket penar på Umeå universitet, från 1,9 miljarder till 2,5
            miljarder årligen. Då är min fråga till finansministern: Hur mycket
            får Umeå universitet i dag? Jag kan meddela finansministern att
            så mycket har det inte satsats. Där är hon svaret skyldig.
          </note>
          <note>
            Mina frågor kvarstår.
          </note>
          <note type="speaker">
            Anf. 24 Finansminister MAGDALENA ANDERSSON (S):
          </note>
          <note>
            Fru talman! Man kan kanske inte jämföra vad som har gjorts under
            åtta år med vad som har gjorts under två och ett halvt år. Men
            inriktningen på den här regeringens politik är tydlig. Vi satsar
            mer på de nya universiteten och högskolorna jämfört med de gamla
            i förhållande till det som är tradi ­ tionell moderat politik
            som ju var emot att dessa universitet skulle startas utanför de
            gamla traditionella universitetsorterna. Det var Moderaterna emot.
            Ni var ironiska och kallade det för bygdehögskolor. Det är bra
            att Edward Riedl nu är entusiastisk över Umeå universitet. Det
            är en moder ­ nisering hos i alla fall en moderat som jag uppskattar.
          </note>
          <note>
            Jag vill naturligtvis bara se en vägslitageskatt, om man kan
            säkerställa att utländska åkare betalar den. Jag vill inte se
            en kilometerskatt som möjliggör för utländska åkare att slippa
            undan. Det är det absolut viktigaste fundamentet. En transponderlösning
            kan vara en sådan lösning, och då skulle man kunna se att utländska
            åkare betalar alla skatter och avgifter som man ska betala i Sverige,
            inklusive om det införs en kilometerskatt.
          </note>
          <note>
            Med ett sådant system skulle utländska åkare få bidra mer till
            de svenska vägarna än med Moderaternas förslag. Jag tycker att
            det är viktigt att också utländska åkare är med och bidrar.
          </note>
          <note>
            Men, som sagt, utredningen har inte ens kommit än. Vi har inte
            ens börjat att bereda förslagen. När och hur det blir en vägslitageskatt
            och hur den utformas kommer vi att få goda möjligheter att diskutera
            framöver, och det ser jag fram emot.
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellation 2016/17:224 om papperslösa barn
          </note>
          <note type="speaker">
            Anf. 25 Statsrådet ANDERS YGEMAN (S):
          </note>
          <note>
            Fru talman! Christina Höj Larsen har frågat statsrådet Åsa Regnér
            om hon avser att ta initiativ för att ändra lagen om vård av unga,
            LVU, så att utvisningar av tvångsomhändertagna med stöd av lagen
            förutsätter godkännande av socialnämnden. Hon har även frågat
            om statsrådet avser att ta initiativ för att gränspolisen ska
            respektera barnkonventionen samt socialtjänstlagens bestämmelser
            om barnets bästa och om statsrådet avser att ta initiativ för
            att se till att rätten till skolgång och rätten till vård efterlevs
            fullt ut. Interpellationen har överlämnats till mig att besvara.
          </note>
          <note>
            Ett beslut om utvisning får inte verkställas om det innebär att
            den som ska utvisas riskerar att utsättas för bland annat omänsklig
            eller förnedrande behandling. Det framgår av såväl utlänningslagen
            som Europakonventio ­ nen. Vid en prövning av en ansökan om asyl
            prövas både om det finns skyddsskäl och om det finns omständigheter
            som är synnerligen eller, när det gäller barn, särskilt ömmande.
            När ett beslut om utvisning ska verkställas bedöms även eventuella
            verkställighetshinder.
          </note>
          <note>
            Att hänsyn ska tas till barnets bästa framgår av utlänningslagen,
            och ett tidsbegränsat uppehållstillstånd kan även beviljas den
            som behöver vård enligt LVU. Att därutöver ge socialnämnden en
            roll som överprövningsinstans när det gäller beslut som har fattats
            av Migrationsverket och migrationsdomstolarna skulle vara olämpligt.
            Jag har därför inte för avsikt att ta något initiativ för en förändring
            av lagen om vård av unga i den delen.
          </note>
          <note>
            När det gäller Christina Höj Larsens andra fråga förutsätter
            jag att Polismyndigheten följer gällande lagstiftning. Barnets
            bästa ska särskilt beaktas vid alla åtgärder som berör barn. Enligt
            utlänningslagen är socialnämnden skyldig att lämna ut de uppgifter
            som Christina Höj Larsen refererar till. Migrationsverket och
            migrationsdomstolarna prövar ärendena , och om det rör barn ska
            enligt gällande regler principen om barnets bästa beaktas vid
            den rättsliga prövningen.
          </note>
          <note>
            Det skulle givetvis vara allra bäst om allt återvändande skedde
            frivilligt. Detta är också målet. Men om fattade beslut om återvändande
            inte följs överlämnas ärendet till Polismyndigheten. Det kan inte
            vara frivilligt att välja om man ska följa ett utvisningsbeslut
            eller ej. Därför måste polisen som en sista utväg ibland verkställa
            vissa beslut mot personernas vilja. Jag har därför inte för avsikt
            att ta något initiativ i frågan.
          </note>
          <note>
            Rätten till skolgång och rätten till vård efterlevs fullt ut.
            Det är viktigt att alla som vistas i Sverige kan få dessa grundläggande
            rättigheter tillgodosedda. Det innebär däremot inte att ett beslut
            om att en person måste lämna landet inte ska verkställas. Polismyndigheten
            har i uppdrag att verkställa beslut om utvisning. Myndigheten
            har utfärdat föreskrifter och allmänna råd om hur man fullgör
            det uppdraget med hänsyn till etiska överväganden. I de regelverken
            finns det bland annat angivet riktlinjer om att barn inte ska
            eftersökas i skolan och att personer som vistas på sjukhus inte
            bör hämtas där. Jag avser därför inte heller att i denna fråga
            ta några initiativ till förändring.
          </note>
          <note>
            Ett fungerande asylsystem förutsätter att det råder rättssäkerhet
            och ordning och reda i asylsystemet. Det innebär att den som har
            skyddsskäl ska få stanna och att personer som efter en prövning
            har fått avslag på sin ansökan om uppehållstillstånd ska återvända.
            Polismyndigheten ska som verkställande myndighet ytterst se till
            att de beslut som har fattats i asylprocessen också följs och
            att barnets bästa särskilt beaktas i alla åtgärder som rör barn.
            Regeringen är medveten om att man i det arbetet ställs inför många
            svåra situationer, inte minst när barn är berörda, och vi följer
            arbetet noggrant.
          </note>
          <note type="speaker">
            Anf. 26 CHRISTINA HÖJ LARSEN (V):
          </note>
          <note>
            Fru talman! Tack, inrikesminister Ygeman, för svaret! Jag hade
            ursprungligen ställt interpellationen till barnminister Åsa Regnér
            för att jag önskade svar på hur regeringen ser på barnperspektiv
            och barns rättigheter i samband med gränspolisens arbete med utvisningar.
          </note>
          <note>
            Vi står här eftersom gränspolisen har begärt ut information från
            socialtjänsten i Malmö om en rad människor. I samband med denna
            begäran har det inte gjorts några individuella utredningar av
            barnets bästa hos vare sig socialtjänsten eller Polismyndigheten.
            Detta är frågans kärna i dag.
          </note>
          <note>
            Nu har min interpellation i stället lagts på inrikesministerns
            bord, och jag tackar för svaret. Han har gett en rad besked om
            att allt som sker är i sin ordning. Lagar och regler följs . D
            et finns inget att oroa sig för, även om inrikesministern också
            måste medge att det är ett svårt område där flera olika saker
            ska vägas mot varandra.
          </note>
          <note>
            Här, på lite avstånd från den verklighet som vi diskuterar, skulle
            vi kunna känna oss lugnade av statsrådets besked. Men det finns
            en annan verklighet där lugnet och de betryggande beskeden är
            ganska långt borta. Och den vill jag berätta lite om, fru talman.
          </note>
          <note>
            En kvinna i 20-årsåldern som är i gravid i sjätte månaden och
            som har ett barn på två och ett halvt år fick sina uppgifter utlämnade
            till polisen av socialtjänsten i Malmö. Kvinnan är ett traffickingoffer
            och lider av svåra men efter traumatiska upplevelser. Socialtjänsten
            har i detta ärende varit fullt medveten om kvinnans svåra situation
            men har trots detta inte gjort en individuell prövning av barnets
            bästa utan har lämnat ut uppgifterna till polisen. Inte heller
            polisen har gjort någon prövning.
          </note>
          <note>
            En familj bestående av tre vuxna och ett barn på två år blev
            så rädda när de fick reda på att socialtjänsten hade lämnat ut
            deras uppgifter att de bestämde sig för att lämna sitt boende
            och var ute hela natten för att undvika att bli tagna av polisen.
          </note>
          <note>
            En annan familj vågade inte bo kvar på sin adress utan flyttade
            ut till en stuga i skogen, vilket innebär att barnen numera inte
            går i skolan.
          </note>
          <note>
            Vad gäller skolgång och förskola för barn har detta varit ett
            återkommande problem. Flera personer har vittnat om att de är
            så rädda för att polisen ska dyka upp på skolan att de håller
            barnen hemma.
          </note>
          <note>
            Ytterligare en familj som hade tid inbokad hos socialtjänsten
            uppgav att de inte vågar besöka socialsekreteraren av rädsla för
            polisen, vilket försvårar eller omöjliggör möjligheten att ansöka
            om nödstöd via socialtjänsten.
          </note>
          <note>
            Samtliga dessa exempel är hämtade från den JO-anmälan som har
            lämnats in från Unga Forum i Skåne, och den gäller alla ärenden
            i Malmö. I nte i något av dessa fall har vare sig polis eller
            socialtjänst gjort individuella utredningar av barnets bästa.
            Just detta är avgörande för om vi följer barnkonventionen och
            respekterar barns rättigheter fullt ut.
          </note>
          <note>
            Jag tror att inrikesministern är väl medveten om att ord och
            signaler har stor betydelse i politiken. De signaler som Polismyndigheten
            sänder genom att säga att det inte längre finns några fredade
            zoner får konsekvenser både för hur myndigheter agerar och för
            hur papperslösa, tillståndslösa, människor reagerar. Den upptrappade
            jakt på papperslösa personer med utvisnings- eller avvisningsbeslut
            som regeringen har satt igång får också konsekvenser.
          </note>
          <note>
            Inrikesministern säger nu att han förutsätter att ”Polismyndigheten
            följer gällande lagstiftning”. Men tycker statsrådet att barnets
            bästa har beaktats i de fall som jag precis beskrev när ingen
            har gjort någon individuell prövning av barnets bästa? Hur tycker
            han att detta rimmar med regeringens ambition att göra barnkonventionen
            till lag?
          </note>
          <note type="speaker">
            Anf. 27 Statsrådet ANDERS YGEMAN (S):
          </note>
          <note>
            Fru talman! Som Christina Höj Larsen är fullständigt medveten
            om varken kan eller får jag kommentera enskilda fall eller saker
            som prövas av JO eller andra myndigheter. Det är jag förhindrad
            av regeringsformen att göra.
          </note>
          <note>
            Jag vill poängtera att det är Migrationsverket och ytterst migrationsdomstolen
            som avgör om du har rätt att vistas i Sverige. Har du skyddsskäl
            ska du erbjudas en fristad i Sverige. Saknar du skyddsskäl ska
            du återvända. Det finns inga tillståndslösa personer. Antingen
            har du rätt att vistas i Sverige, eller så har du inte rätt att
            vistas i Sverige.
          </note>
          <note>
            Det är helt enkelt så att svensk lag gäller, och myndigheterna
            måste leva upp och följa den.
          </note>
          <note type="speaker">
            Anf. 28 CHRISTINA HÖJ LARSEN (V):
          </note>
          <note>
            Fru talman! Jag är helt medveten om att inrikesministern inte
            kan kommentera enskilda fall. Men enskilda fall är som när man
            ser en prick på väggen; det är en prick. När vi ser många prickar
            blir det ett mönster. Jag tycker att det är relevant och viktigt
            att inrikesministern också har möjlighet att kommentera den verklighet
            som vi faktiskt befinner oss i. Det är så här verkligheten ser
            ut. Jag har inte beskrivit enskildheter utan saker som är ett
            stort mönster och alltså är strukturella problem. Detta tycker
            jag är relevant och viktigt att en inrikesminister diskuterar.
          </note>
          <note>
            Det var väldigt betryggande att få höra inrikesministern i sitt
            svar säga att de föreskrifter och allmänna råd som Polismyndigheten
            har utfärdat anger att barn inte ska eftersökas i skolan och att
            personer som vistas på sjukhus inte bör hämtas där. Det går ju
            emot uttalandet från gränspolisen om att det inte längre finns
            några fredade zoner. Gränspolisen menar ju också att den har rätt
            att begära ut uppgifter från kommunen om var papperslösa barn
            går i förskola eller skola, om uppgifterna behövs för att verkställa
            utvisningsbeslut. Jag får helt enkelt hoppas att det är inrikesminis
            ­ terns ord som gäller: att det fortfarande finns en basal rätt
            till skola och rätt till vård och att det inte är på något annat
            sätt.
          </note>
          <note>
            I socialtjänstlagen finns dock bestämmelser som pekar på att
            gränspolisens agerande är otillåtet, i alla fall när det rör barn.
            Lagens 2 § säger att barnets bästa särskilt ska beaktas vid alla
            åtgärder som rör barn. Den otrygghet det skapar för barnen och
            risken för att barn inte vågar gå i skolan eller söka den vård
            eller den hjälp som de behöver kan inte anses vara förenligt med
            principen om barnets bästa.
          </note>
          <note>
            Även barnkonventionen, som regeringen vill göra till svensk lag,
            talar emot gränspolisens agerande. Förbudet mot att diskriminera
            ett barn är en grundläggande del av barnkonventionen. Där innefattas
            diskriminering på grund av legal status.
          </note>
          <note>
            Det är sant att man kan säga att det inte finns några tillståndslösa,
            men det finns personer som vistas i Sverige trots att de inte
            har tillstånd, och dessa barn omfattas av exakt samma rättigheter
            som alla andra barn. Det är någonting som vi ska vara väldigt
            stolta över i Sverige, men det kräver att vi också gör det som
            förutsätts för att de ska kunna få tillgång till sina rättigheter.
          </note>
          <note>
            Gränspolisens agerande gör så att några av de allra mest utsatta
            människorna i vårt land blir ännu mer utsatta. Skolor och förskolor
            förlorar den viktiga funktion de har som trygghet och fast punkt
            för barn som far illa eller på olika sätt är utsatta. Socialtjänsten
            har på samma sätt kontakt med de mest utsatta i vårt samhälle
            och fungerar ofta som det yttersta skyddsnätet. Genom gränspolisens
            agerande blir såväl socialtjänsten som skolan och barnpsykiatrin
            tvingade att vara angivare.
          </note>
          <note>
            Det finns flera fall där utlänningslagen krockar med annan lagstiftning
            på ett sätt som skapar problem för barn. Inrikesministern nämnde
            att utlänningslagen står över LVU, lagen om vård av unga. Det
            har lett till att det i flera fall fattats beslut som inneburit
            att barn som tvångsomhändertagits från föräldrar som antingen
            missbrukar dem eller får dem att fara illa har tvångsutvisats
            med samma förövare. Detta är inte förenligt med barnets bästa.
            Jag undrar på vilket sätt inrikesministern tycker att det kan
            vara rätt att barn utvisas med personer som inte kan ta hand om
            dem.
          </note>
          <note type="speaker">
            Anf. 29 Statsrådet ANDERS YGEMAN (S):
          </note>
          <note>
            Fru talman! Om jag var otydlig ska jag nu vara väldigt tydlig.
            Det är inte mitt ord, Christina Höj Larsens ord eller gränspolisens
            ord som gäller, utan det är svensk lag som gäller. Den tolkas
            av domstolar, inte av statsråd och inte av riksdagsledamöter.
            Jag har ingen kritik att rikta mot vare sig gränspolisen eller
            socialtjänsten i Malmö. De har att efterfölja den lag som riksdagen
            har fattat beslut om här i kammaren.
          </note>
          <note>
            Jag vill också vara tydlig med att om det är upp till den som
            saknar asylskäl att välja om den ska stanna i Sverige eller inte
            hotar det hela grunden för asylmottagandet. Grunden för asylmottagandet
            är att vi bedömer om man har skyddsbehov eller ej. Har man skyddsbehov
            ska man få stanna i Sverige och ges möjlighet att jobba, få utbildning
            och bli en del av det svenska samhället. Men saknar man skyddsskäl
            måste man återvända. Annars har vi nämligen inte möjlighet – och
            kommer inte att ha möjlighet – att vara ett land som tar ett stort
            ansvar för att hjälpa människor som flyr undan krig, förtryck
            och förföljelse.
          </note>
          <note>
            Den som skenbart ställer sig på humanismens grund och säger att
            ingen som har kommit till Sverige ska behöva återvända säger i
            grunden att asylmottagandet inte går att bedriva på det sätt som
            vi gör i dag. Det hotar hela grunden för det svenska mottagandet
            att säga att de som saknar asylskäl inte ska behöva återvända.
            Det får inte vara ett fritt val. Vi ska vara generösa mot dem
            som har skyddsbehov, men de som inte har skyddsbehov måste återvända.
          </note>
          <note type="speaker">
            Anf. 30 CHRISTINA HÖJ LARSEN (V):
          </note>
          <note>
            Fru talman! Vänsterpartiet anser faktiskt också, precis som inrikesministern,
            att den som får avslag på sin asylansökan ska respektera beslutet
            och att avvisning eller utvisning ska genomföras. Det är såklart
            en viktig del av rättsordningen. Lika viktigt är det då att beslutet
            har fattats på korrekta och rättssäkra grunder.
          </note>
          <note>
            Men frågan är: Hur åstadkommer vi ett frivilligt och tryggt återvändande?
            Det finns ingen som helst evidens som pekar på att den typ av
            metoder som regeringen nu inför kommer att öka ett frivilligt
            och tryggt återvändande. Tvärtom! I Norge har man tidigare gjort
            en liknande reform som den regeringen nu har genomfört; man har
            dragit in rätten till ersättning, boende med mera för människor
            som ska återvända. Där har man sett att det inte har ökat återvändandetakten.
            Det enda det har gjort är egentligen att det har ökat kostnaderna
            för kommunerna, ökat otryggheten och gjort situationen mycket
            svårare.
          </note>
          <note>
            Det säger sig självt att det är väldigt svårt att föra en bra
            kommunika ­ tion med människor när man inte vet vilken parkbänk
            de bor på. Det gör också att de tyvärr tvingas göra saker som
            inte är bra i den situationen. Röda Korset pekar på att den här
            typen av återvändandemetoder inte är det som fungerar. Sverige
            är egentligen med europeiska mått ganska bra på återvändandearbete.
            Låt oss göra saker som fungerar! Låt oss inte äventyra de rättigheter
            som är gjorda för samhällets allra mest utsatta, för barn och
            andra!
          </note>
          <note type="speaker">
            Anf. 31 Statsrådet ANDERS YGEMAN (S):
          </note>
          <note>
            Fru talman! Jag saknar detaljerad kännedom om hur Norges lagstiftning
            går att jämföra med Sveriges. Men jag vet så mycket som att den
            svenska lagstiftningen och den svenska regeringens arbete har
            varit myck ­ et framgångsrika och att återvändandet från Sverige
            under föregående år mer än fördubblades jämfört med tidigare år.
            Om nu Christina Höj Larsen och Vänsterpartiet lever upp till viljan
            om reglerad invandring och asylpolitik och anser att de som saknar
            uppehållsskäl ska återvända borde de vara mycket glada över detta
            och bejaka och berömma att vi har fått det här paradigmskiftet
            och att allt fler människor återvänder frivilligt. Detta är någonting
            som beror på att vi har gjort de här förändringarna, men det beror
            också på att fler människor nu återvänder med tvång. Om det inte
            finns någon möjlighet till tvångsåtervändande kommer nog färre
            människor att återvända frivilligt, och om man har rätt till uppehälle
            och bostad här minskar det nog drivkrafterna att återvända.
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellation 2016/17:239 om terrorismrelaterad
            brottslighet
          </note>
          <note type="speaker">
            Anf. 32 Statsrådet ANDERS YGEMAN (S):
          </note>
          <note>
            Fru talman! Anti Avsan har frågat mig hur det ska gå till att
            döma svenska terrorresenärer i ”närområdet” till de platser där
            brotten har begåtts, liksom var, hur och av vem bevisning ska
            säkras. Anti Avsan har också frågat hur Sverige kan agera för
            att öka andra länders förmåga att säkra bevisning och döma personer
            för terrorismrelaterad brottslighet samt hur förmågan att i Sverige
            lagföra personer som har begått terrorismrelaterade brott i andra
            länder ska kunna öka. Avslutningsvis har Anti Avsan frågat vilka
            initiativ jag och regeringen vill ta för att fler terrorresenärer
            och andra personer ska kunna ställas till svar s för terrorismrelaterad
            brottslighet.
          </note>
          <note>
            På regeringens initiativ har regleringen skärpts och ett särskilt
            straffan ­ svar för terrorismresor och mottagande av terrorismutbildning
            införts. Vidare har en utredning som regeringen tillsatt bland
            annat föreslagit en ny straffbestämmelse om deltagande i väpnad
            konflikt till stöd för en terro ­ ristorganisation. Betänkandet
            har remitterats, och förslagen bereds i Re ­ ger ­ ingskansliet.
            Inom EU-samarbetet har vi kommit överens om ett nytt terrorismdirektiv,
            och regeringen har tillsatt en utredning som just nu tittar på
            vad som krävs för att genomföra det. Direktivet innehåller flera
            viktiga nyheter. Exempelvis utvidgas terroristbrottet bland annat
            när det gäller ang ­ repp mot informationssystem. Även kriminaliseringen
            av terrorism ­ finansiering utvidgas.
          </note>
          <note>
            I brottsutredningar måste bevis säkras där de finns. Det är svårt
            att hämta in bevisning från konfliktområden. Samtidigt kan det
            i dagens informationssamhälle finnas andra möjligheter att säkra
            bevisning. Reger ­ ingen arbetar intensivt med att säkerställa
            att de brottsbekämpande myndigheterna på ett effektivt och rättssäkert
            sätt kan säkra bevisning, exempelvis sådan som finns i elektronisk
            kommunikation. Regeringen har därför gett en utredare i uppdrag
            att lämna förslag om hemlig dataavläsning som ett nytt straffprocessuellt
            tvångsmedel. Hemlig dataavläsning skulle kunna vara en effektiv
            metod bland annat för att bekämpa terroristbrottslighet.
          </note>
          <note>
            Huvudansvaret för att förhindra och utreda terroristbrottslighet
            ligger hos Säkerhetspolisen. Regeringen ser ett behov av att myndigheten
            bland annat intensifierar sitt arbete mot terrorism och har därför
            i budgetpropositionen för 2017 föreslagit att Säkerhetspolisen
            tillförs 650 miljoner kronor ytterligare under perioden 2017–2020.
          </note>
          <note>
            Ett välfungerande internationellt samarbete är i många fall avgörande
            för möjligheterna att utreda terroristbrottslighet. Sverige har
            goda förutsättningar för rättsligt samarbete med andra länder,
            men detta kräver naturligtvis att det finns ett välfungerande
            rättssystem i de stater vi samarbetar med. Här kan Sverige bidra
            genom stöd till rättsväsendet samt till aktörer och organisationer
            som arbetar med dessa frågor i regionen. Det pågår för närvarande
            olika internationella processer och initiativ för ansvarsutkrävande
            för de grova brott som begåtts i konflikterna i Syrien och Irak.
            Inom FN stöder Sverige aktivt både undersökningskommissionen för
            Syrien och den oberoende mekanismen för att bistå utredning och
            åtal i Syrien för de allvarligaste internationella brotten. Inom
            EU är Sverige ett av de medlemsländer som tydligast driver förslaget
            om upprättandet av en civil EU-krishanteringsinsats för att stödja
            och stärka det irakiska rättsväsendet och säkerhetssektorn.
          </note>
          <note>
            Terrorism ska bekämpas oavsett var den förekommer. Den som deltar
            i den brutala terrorismen ska åtalas och straffas, och vi måste
            ta vårt ansvar när våra medborgare reser iväg för att delta i
            dessa förfärliga brott.
          </note>
          <note type="speaker">
            Anf. 33 ANTI AVSAN (M):
          </note>
          <note>
            Fru talman! Tack för svaret, inrikesministern!
          </note>
          <note>
            Anledningen till min interpellation är inrikesministerns uttalanden
            om att utländska terroriststridande ska dömas i närområdet. Det
            handlar i så fall möjligen i första hand om Irak och Syrien. Det
            är ett önsketänkande som även jag instämmer i. Men frågan är hur
            detta ska realiseras. Därför finns det anledning att fråga om
            regeringen och inrikesministern inser svårigheterna.
          </note>
          <note>
            Jag konstaterar att inrikesministern i sitt svar säger att det
            är svårt att hämta in bevisning från konfliktområdena. Det är
            helt korrekt enligt min mening. Det kan till och med vara omöjligt
            i vissa fall av flera olika skäl. Inrikesministern nämner också
            att det krävs att det finns välfungerande rättssystem i de stater
            vi samarbetar med.
          </note>
          <note>
            I det här fallet nämns också bland annat Irak, där Sverige har
            ett särskilt intresse av att driva på för att EU ska upprätta
            en civil krishanteringsinsats för att stödja det irakiska rättsväsendet
            och säkerhetssektorn. Vad man undrar lite över är vad inrikesministern
            menar med att vi ska bidra till ett stöd också till aktörer och
            organisationer som arbetar med dessa frågor i regionen. Det får
            inrikesministern gärna svara på.
          </note>
          <note>
            Problemet när det gäller terroristbrott och även krigsbrott är
            inte bristen på straffrättsliga regler. Problemet är att kunna
            säkra bevisning så att personer som har begått brott kan åtalas
            och lagföras. Då finns det egentligen bara två olika sätt. Det
            första är att bevisning säkras på plats inom ramen för vad som
            är möjligt i andra länder. Där finns det uppenbara brister i många
            fall. Det andra är att bevisning säkras genom svenska åtgärder,
            exempelvis i tekniska system.
          </note>
          <note>
            Där vill jag påstå att den svenska förmågan har minskat i och
            med att lagstiftningen infördes om straffrättsligt ansvar för
            terroristresenärer därför att Säkerhetspolisen avskärs från möjligheten
            att få underrättelseinfor ­ mation när förundersökning har inletts.
            Där tycker vi att man ska återställa möjligheten att kunna få
            underrättelseinformation, men där har regeringen inte tagit några
            initiativ.
          </note>
          <note>
            Många politiker tycks tro att kampen mot terrorismen handlar
            om att föreslå så många nya straffrättsliga regler som möjligt.
            Jag ser inte någon som helst anledning att vara emot ytterligare
            kriminaliseringar som fyller en funktion. Men då gäller det också
            att få reglerna i funktion i verkligheten. Då handlar det återigen
            om möjligheten att säkra bevisning.
          </note>
          <note>
            Jag ska bara kortfattat nämna hur problembilden ser ut. Det finns
            en databas för global terrorism där man har registrerat ungefär
            140 000 terrordåd. År 2000 avled 3 329 människor till följd av
            terrorism medan siffran för 2014 var 32 685 avlidna. Det innebär
            att antalet årligen avlidna till följd av terrorism har ökat nio
            gånger under den senaste femtonårsperioden. Detta gör det hela
            till ett stort internationellt problem.
          </note>
          <note type="speaker">
            Anf. 34 Statsrådet ANDERS YGEMAN (S):
          </note>
          <note>
            Fru talman! Jag vill bara inledningsvis rätta beskrivningen.
            Det lät på Anti Avsan som att regeringen skulle ha kringskurit
            Säkerhetspolisens möjligheter att ta del av signalspaningsinformation.
            Det är naturligtvis helt felaktigt. Vi har inte ändrat någonting
            i det regelverket.
          </note>
          <note>
            Vad vi har gjort är att vi har kriminaliserat terrorkrigsresor,
            det som under Moderaternas tid i regeringsställning inte var kriminaliserat.
            Med den lag om signalspaning som Moderaterna själva drev igenom
            i denna kammare får information från signalspaningsinsatsen inte
            användas under förundersökningen. Det är samma begränsning som
            gäller den underrättelseinformation som vi inhämtar från andra
            länders underrättelsetjänster.
          </note>
          <note>
            Alternativet skulle vara att göra som den tidigare moderatledda
            reger ­ ingen och inte kriminalisera terrorkrigsbrottet. Det tror
            jag hade varit en mycket dålig väg att gå. Det är bara i de fall
            där det inleds förundersökning om terrorkrigsbrott som möjligheterna
            begränsas. Den enda skillnaden är att det nu är kriminaliserat.
            Under Moderaternas tid var det inte kriminaliserat.
          </note>
          <note>
            Sedan radar Anti Avsan upp de svårigheter som finns med att lagföra
            dem som gjort sig skyldiga till terroristbrott i utlandet och
            framför allt i konfliktzoner. Jag instämmer i grunden i att de
            svårigheterna finns. Det finns ingen brist på svårigheter när
            det gäller att komma till rätta med den här typen brottslighet.
          </note>
          <note>
            Det är brottslighet som sker under vedervärdiga förhållanden
            långt bort där det är svårt att samla vit tnen, svårt att förhöra
            vittnen och svårt att samla teknisk bevisning. Alla de svårigheterna
            stämmer. Men det är ändå så när det gäller den delen av den tekniska
            bevisningen att det finns bättre möjligheter att samla in den
            i det område där brottet har begåtts än vad det gör att samla
            in den i Sverige.
          </note>
          <note>
            Det är väldigt svårt att i Sverige förhöra vittnen som befinner
            sig i Irak. Det är väldigt svårt att göra en brottsplatsundersökning
            i Irak om man befinner sig i Sverige. Därför menar jag att det
            internationella samfundet, EU och Sverige måste stödja de insatser
            som görs för att lagföra människor för de hemska brotten där.
          </note>
          <note>
            Anti Avsan frågar mig: Vilken typ av stöd skulle vi kunna bidra
            med? Det skulle kunna handla om teknisk expertis, teknisk utrustning,
            utbildning, ekonomiskt bistånd och ytterligare stödåtgärder så
            att vi vartefter hjälper till och bygger upp ett fungerande rättsväsen.
          </note>
          <note>
            Vi vet att när det har varit krig och konflikt finns det också
            stora brister i alla delar av rättsväsendet. Det gäller MR-situationen,
            den tekniska förmågan och det legala stödet. Men vi får inte dra
            oss för alla dessa svårigheter och brister.
          </note>
          <note>
            Det överordnade målet måste vara att de som har gjort dessa fruktansvärda
            handlingar ska kunna ställas till svar s i första hand där i närområdet.
            Skulle det vara så att det misslyckas och de återvänder till Sverige
            ska de naturligtvis ställas till svar s här för de brott som går
            att bevisa. I det tror jag att både jag och Anti Avsan är överens.
          </note>
          <note type="speaker">
            Anf. 35 ANTI AVSAN (M):
          </note>
          <note>
            Fru talman! När det gäller kriminaliseringen av terroriststridande
            vill jag vara tydlig. Det grundas på en bindande säkerhetsresolution.
            Det är någonting som Sverige också av det skälet är tvungen att
            införa som lagstiftning. Vi moderater drev på för att regeringen
            skulle göra det så fort som möjligt.
          </note>
          <note>
            I utredningen som ligger till grund för lagstiftningen pekade
            utredaren på konsekvensen som lagstiftningen får om man inte hanterar
            möjligheten för Säkerhetspolisen att få underrättelseinformation.
            Det gjorde inte reger ­ ingen då, och det har inte regeringen
            gjort nu heller.
          </note>
          <note>
            Beskrivningen från inrikesministern blir lite märklig när man
            framställer det som att man själv har gjort någonting som i själva
            verket i flera avseenden har blivit sämre. Det har minskat Säkerhetspolisens
            förmåga att agera mot den här typen av brottslighet. Om det är
            så att det inte räcker med det som fanns i utredningen måste det
            utredas ytterligare så att det kan komma på plats , så att vi
            inte tappar förmåga när vi inför nya straffrättsliga bestämmelser.
          </note>
          <note>
            När det gäller utmaningarna på det internationella området har
            Sverige en unik möjlighet genom att vi har en plats i säkerhetsrådet.
            I säkerhetsrådet och i dess Counter-Terrorism Committee håller
            man på med ett omfattande arbete för att motverka terrorism.
          </note>
          <note>
            Det mest grundläggande där är att se till att olika länder i
            världen implementerar och genomför de bindande säkerhetsrådsresolutioner
            som finns på terrorismområdet. Det är så vi skapar ett nätverk
            som utgör basen för hur vi kan arbeta mot terrorismen i världen.
            Där har regeringen möjlighet att göra skillnad, vilket jag hoppas
            att man gör.
          </note>
          <note>
            Om vi ser till Irak finns det möjlighet för regeringen och inrikesminis
            ­ tern att förkovra sig i problemen med det irakiska rättssystemet.
            Det finns i öppna källor hos FN. Problemet med det irakiska rättssystemet
            är att man inte säkrar bevisning på det sätt som vi är vana att
            göra i Sverige och andra vad man kan kalla för västländer. I Irak
            är rättsväsendet och rättssystemet i huvudsak erkännandebaserat.
            Den bevisning man säkrar i ett erkännande ­ baserat system duger
            ofta inte för att fälla människor för allvarliga brott. Det har
            vi ett intresse av att göra i Sverige, och det finns också andra
            väst ­ länder som har samma starka intresse av att se till att
            lagföra de terrorist ­ stridande som kommer från sina respektive
            länder.
          </note>
          <note>
            Jag kan nämna att jag var på en konferens för några veckor sedan
            som var anordnad av FN. Det var den första i sitt slag för parlamentariker
            från arabstaterna. Där finns en viss misstro mot viljan från den
            övriga världen att komma till rätta med problemet, som i huvudsak
            drabbar Irak och andra länder. Det är fem länder i världen som
            är mest drabbade av terrorism, däribland Syrien och Irak. Där
            begås 78 procent av alla terrordåd. Det är också där det absoluta
            flertalet människor dödas till följd av sådana brott.
          </note>
          <note>
            Om vi kan hjälpa Irak är det alltså väldigt bra, och om det också
            leder till sådana resultat att man implementerar säkerhetsrådets
            bindande resolutioner och får hjälp att höja kvaliteten på sitt
            rättsväsen är det någonting som gagnar Sverige, EU och alla länder
            i världen men också de länder som är mest drabbade. Samtidigt
            ökar deras förtroende för vår genuina vilja att ta itu med dessa
            problem.
          </note>
          <note type="speaker">
            Anf. 36 Statsrådet ANDERS YGEMAN (S):
          </note>
          <note>
            Fru talman! Först och främst vill jag säga något om de båda påståendena
            om terrorkrigsresor: Det finns ingen grund för påståendet att
            de förändringar som vi har drivit igenom skulle försämra vår förmåga.
            Det finns ett önskemål från vissa myndigheter om att ändra den
            tingens ordning som riksdagen har beslutat, men samtliga dessa
            myndigheter har i sina uttalanden och remissvar kommit fram till
            att de föredrar denna ordning framför den som rådde när Moderaterna
            styrde Sverige.
          </note>
          <note>
            Det är lite magstarkt att efter att ha suttit vid makten i åtta
            år säga att Moderaterna drev på utvecklingen i frågan. Jag kan
            avslöja hur det såg ut på Rosenbad när jag kom dit: Det var helt
            blankt. Det fanns inte ett förslag. Det fanns inte en skiss. Det
            fanns inte ett initiativ. Det fanns ingenting.
          </note>
          <note>
            Om Anti Avsan är intresserad av att googla kan han googla på
            riksdagens hemsida och se att vi socialdemokrater lade fram förslag
            om att kriminalisera terrorkrigsresor under den tid då Moderaterna
            ansvarade för regeringen i det här landet. Jag tror att man ska
            vara försiktig med att hävda att man har drivit på en utveckling
            när man själv hade kunnat få en lagstiftning till stånd.
          </note>
          <note>
            Vi kan lämna det åt sidan. Lagstiftning finns på plats. Jag tror
            att vi inom ramen för gällande lagstiftning kommer att kunna ha
            ett effektivt bekämpande av terrorkrigsresenärer. Efter att vi
            fick lagen på plats och efter utvecklingen i regionen har resandet
            från Sverige i princip upphört. Det är mycket glädjande.
          </note>
          <note>
            Anti Avsan ger uttryck för den internationella kunskap som finns
            om bristerna i Iraks rättssystem. Jag delar i huvudsak Anti Avsans
            beskrivning. Det är bakgrunden till att vi behöver stödja utvecklingen
            på alla sätt vi kan. Det kommer inte att vara enkelt. Det är extremt
            svårt att utgå från ett land där i princip hela rättssystemet
            är sönderslaget av krig och jämföra det med rättssystemet i ett
            land som Sverige, som inte har haft krig på flera hundra år. Det
            är alldeles självklart att det är mycket lättare att bygga upp
            en förmåga i Sverige än det är i Irak.
          </note>
          <note>
            Detta får dock inte undanhålla oss från att försöka att hjälpa
            till och att stödja. Därför välkomnar jag att Anti Avsan och jag
            har samma uppfattning i det här fallet. Vi behöver stödja rättsväsendet
            i Irak. Det är bra om vi kan få bättre bevisföring, och det är
            bra om vi kan få fällande domar även i Irak. Det är bra att det
            finns ett brett parlamentariskt stöd för detta. Jag avser att
            fortsätta att vidta initiativ inom ramen för EU-samarbetet och
            inom ramen för det svenska regeringsarbetet för att kunna stödja
            rättssystemet och få fler lagföringar.
          </note>
          <note type="speaker">
            Anf. 37 ANTI AVSAN (M):
          </note>
          <note>
            Fru talman! Inledningsvis och avslutningsvis i denna del kan
            jag säga att när det gäller kriminaliseringen var vi helt överens.
            Men precis som också regeringen och inrikesministern inser, förstår
            och vet måste saker och ting utredas. När utredningen var klar
            debatterade jag frågan med inrikesministern och frågade när lagstiftningen
            kommer.
          </note>
          <note>
            Jag har hört företrädare för Säkerhetspolisen uttala att man
            har en minskad förmåga efter att man skars av från möjligheterna
            att få underrättelseinformation. Men eftersom inrikesministern
            inte säger ett ord om detta antar jag att han och regeringen inte
            har för avsikt att göra någonting åt det.
          </note>
          <note>
            Vi har en partimotion om terrorism med 26 konkreta förslag. Allting
            börjar där det mesta börjar, nämligen i de utanförskapsområden
            där vi har särskilt hög brottslighet, där laglydiga människor
            känner att rättsväsendet sviker och där människor tappar tilltron
            till polisen och kanske också till rättsväsendet i övrigt. Omfattande
            internationell forskning visar att den typen av väldigt negativa
            förutsättningar är en stark grogrund för terrorism och radikalisering.
            Där kan vi börja så att vi förhindrar att människor får den här
            typen av idéer som leder till att de begår terrorattentat och
            kanske i värsta fall åker ned till Syrien, Irak eller andra länder
            för att strida för terroristorganisationer.
          </note>
          <note>
            Det är bra att resandet har minskat. Det är högst obetydligt
            nu jämfört med tidigare. Men faktum kvarstår: Det finns väldigt
            mycket mer att göra på området, och det hoppas jag att inrikesministern
            också anser.
          </note>
          <note type="speaker">
            Anf. 38 Statsrådet ANDERS YGEMAN (S):
          </note>
          <note>
            Fru talman! Jag ska ge Anti Avsan rätt i att det finns och fanns
            farhågor från Säkerhetspolisen när det gäller hur den nya lagen
            skulle komma att tillämpas. I det gemensamma arbete vi hade mellan
            de fyra borgerliga partierna och regeringen var också den gemensamma
            slutsatsen att det är viktigt att följa upp om dessa farhågor
            skulle realiseras eller om det skulle gå att organisera arbetet
            på ett sådant sätt att de helt enkelt inte blev sanna och att
            man i stället kunde bibehålla en skarp förmåga.
          </note>
          <note>
            Det är strax dags att göra denna utvärdering så att vi kan säkerställa
            att de rättsvårdande myndigheterna har de verktyg som krävs för
            att bekämpa internationell terrorism.
          </note>
          <note>
            Jag delar Anti Avsans syn på att man behöver göra större insatser
            i de utsatta områdena. Därför är det glädjande att vi har vänt
            den utveckling där problemen har blivit fler och fler under de
            senaste tio åren till att vi börjar se positiva resultat. Vi har
            den lägsta ungdomsarbetslösheten på 13 år, och vi har vänt utvecklingen
            i skolan så att den går uppåt när det gäller Timss, PISA och gymnasiebehörighet.
          </note>
          <note>
            Men mycket återstår att göra både när det gäller de rättsvårdande
            myn ­ digheternas arbete och när det gäller den sociala utvecklingen.
            Vi måste få större investeringar i de socialt utsatta områdena,
            få större framtidstro och få fler ungdomar där att känna sig delaktiga
            i en positiv samhällsutveck ­ ling. Om vi lyckas med det slår
            vi undan grogrunden för rekryterarna både när det gäller terrorism
            och när det gäller den organiserade brottsligheten. I det avseendet
            tror jag att jag har Anti Avsans och Moderaternas stöd för att
            fortsätta arbetet.
          </note>
          <note>
            Överläggningen var härmed avslutad.
          </note>
          <note>
            § 13 Svar på interpellation 2016/17:276 om otryggheten i Nordstan
          </note>
          <note type="speaker">
            Anf. 39 Statsrådet ANDERS YGEMAN (S):
          </note>
          <note>
            Fru talman! Ellen Juntti har frågat vilka åtgärder jag tänker
            vidta för att kriminaliteten ska minska, för att tryggheten ska
            återupprättas och för att kvinnor ska vara fredade på sina arbeten
            i Nordstan.
          </note>
          <note>
            Det är naturligtvis helt oacceptabelt om ungdomsgäng begår brott
            och skapar otrygghet i Nordstan. Göteborgspolisen agerar kraftfullt
            mot problemen. Enligt Polismyndigheten blir situationen steg för
            steg bättre, men det är uppenbart att det finns fortsatta utmaningar.
          </note>
          <note>
            En rad brottsförebyggande åtgärder har vidtagits av Polismyndigheten.
            Ett exempel är förstärkt polisnärvaro på brottsfrekventa tider
            och platser. Ett annat exempel är projektet Trygg i butik, som
            bygger på samverkan med väktare och butikskontrollanter för att
            förebygga stölder och snatte ­ rier. Satsningen har lett till
            att polisiära resurser frigörs för en ökad när ­ varo. Polismyndigheten
            samverkar också med Nordstans samfällighets ­ förening och kommunen
            för att göra området tryggare. Men mer kan och måste förstås göras,
            även av andra aktörer än Polismyndigheten.
          </note>
          <note>
            Ingen arbetstagare ska behöva utstå hot, våld eller trakasserier
            på sin arbetsplats. Arbetsmiljöverkets föreskrifter ställer därför
            tydliga krav på riskförebyggande åtgärder av arbetsgivarna. En
            ambitiös arbetsmiljö ­ politik prioriteras också högt av regeringen.
            Resurserna inom arbetsmiljö ­ området har därför förstärkts med
            över 100 miljoner kronor per år under mandatperioden. Regeringen
            har också aviserat anslagsökningar till Polis ­ myndigheten på
            sammanlagt över 2 milja rder kronor under perioden 2017− 2020,
            vilket sannolikt kommer att gynna Göteborgspolisen.
          </note>
          <note>
            Jag kommer även i forts ä tt ningen att följa vilka åtgärder
            som Polismyndigheten, i samarbete med andra aktörer, vidtar för
            att medborgarna ska kunna känna sig trygga i Göteborgs innerstad.
          </note>
          <note type="speaker">
            Anf. 40 ELLEN JUNTTI (M):
          </note>
          <note>
            Fru talman! Tack, inrikesministern, för svaret!
          </note>
          <note>
            Jag har ställt den här interpellationen för att det är otroligt
            stora problem i Nordstan. Det säger polisen, och det säger i princip
            varenda människa som jag har pratat med. Det är allvarlig brottslighet
            som sker där; det är grova våldsbrott och sexuella trakasserier.
            Bara nu i februari var det ett stort knivbråk med 40 inblandade
            pojkar och unga män. Tre av dem blev knivskadade.
          </note>
          <note>
            Det som också är väldigt allvarligt är att det är stora gäng
            av ensam ­ kommande flyktingbarn – det är poliser som säger att
            det är den kategorin – som sexuellt ofredar unga tjejer, bland
            annat tjejer som jobbar i olika butiker sent på kvällarna. Då
            kommer det stora gäng och ofredar dem sexu ­ ellt. Många av de
            här tjejerna vill inte ens jobba kvar. De funderar på att sluta.
            Det här är jätteallvarligt. Tjejerna säger också att det sker
            så ofta att de anser att det knappt är någon mening med att anmäla
            längre. Det har alltså blivit vardag för dem.
          </note>
          <note>
            I senaste Polistidningen, som kom i början av februari, säger
            poliser att det är stora gäng av ensamkommande och att hela Nordstan
            är ett drivhus för kriminalitet. Deras bedömning är att i framtiden
            kommer sannolikt en ökande mängd nyanlända att etablera sig i
            gängen. Det här är mycket allvarligt. De här personerna har ingen
            respekt för polisen över huvud taget.
          </note>
          <note>
            En annan artikel i Polistidningen handlar om en polispatrull
            som blev omringad av ungefär 50 ensamkommande som gick rätt upp
            i ansiktet på poliserna och misshandlade en av dem. Det var bara
            tur att poliserna kom undan utan att bli mer skadade. De fick
            hjälp av olika väktare.
          </note>
          <note>
            Kommunpolisen i Nordstan säger att hon tror att det här kommer
            att växa.
          </note>
          <note>
            Inrikesministern lämnade ett intressant svar om förstärkt polisnärvaro,
            Trygg i butik, samfällighetsföreningen och kommunen.
          </note>
          <note>
            Här ska nämnas att Socialdemokraternas kommunalråd i Göteborg
            har föreslagit att man ska börja med något kulturprojekt i Nordstan.
            Jag tror att det är ganska naivt att tro att det är ett sätt att
            komma till rätta med brottsligheten.
          </note>
          <note>
            Med tanke på svaret verkar det som om ansvaret ligger hos alla
            utom gärningsmännen. Det är alla andra som ska fixa det här. Jag
            skulle vilja veta vad Anders Ygeman tänker göra för att se till
            att den här problematiken försvinner. Och personerna som begår
            de här brotten, vad tänker man göra åt dem från regeringens sida?
          </note>
          <note type="speaker">
            Anf. 41 Statsrådet ANDERS YGEMAN (S):
          </note>
          <note>
            Fru talman! I stort svarade jag på detta i mitt interpellationssvar.
          </note>
          <note>
            Det sker ett positivt arbete i Göteborg och hos Göteborgspolisen.
            Det gör att antalet anmälningar i Nordstan har minskat med 40–50
            procent. Man har kunnat frigöra resurser från polisen och vara
            närvarande genom ett väldigt bra förebyggande arbete av handlarna
            i Nordstan i samarbete med polisen.
          </note>
          <note>
            Ellen Juntti frågar mig vad som ska hända med dem som begår brott
            i Nordstan. Mitt svar är enkelt: De ska lagföras. Gör du dig skyldig
            till den brottslighet som Ellen Juntti beskriver ska du hamna
            bakom lås och bom.
          </note>
          <note type="speaker">
            Anf. 42 ELLEN JUNTTI (M):
          </note>
          <note>
            Fru talman! Tack för svaret! Ja, man kan tycka att antalet anmälningar
            har sjunkit. Visst, det kan bero på att det har blivit fler poliser
            och att det går åt rätt håll.
          </note>
          <note>
            Men det kan också bero på det som de unga tjejerna säger: Det
            är ingen mening med att anmäla längre. Det är ingen mening, för
            det händer ingenting. Det läggs ned på en gång. Det är ingen mening,
            för det händer så fruktansvärt ofta att det liksom inte spelar
            någon roll.
          </note>
          <note>
            Brottsförebyggande rådet kom ganska nyligen med en undersökning
            som säger att människor är betydligt otryggare och att förtroendet
            för polisen sjunker. Det är inte konstigt när polisen inte kan
            komma till platser där brott har begåtts och utredningar läggs
            ned i princip innan man har hunnit starta dem.
          </note>
          <note>
            Det är också så att se xualbrotten har ökat kraftigt. Antalet
            v åldtäkter har ökat med 13 procent på ett år. Det här är väldigt
            allvarligt och tyder på att problemen är väldigt stora, som i
            Nordstan.
          </note>
          <note>
            Vi moderater har föreslagit ett zonförbud som skulle passa väldigt
            bra i Nordstan. Det finns ett sådant zonförbud i Danmark som fungerar
            bra. Det innebär att polisen ska kunna förbjuda kriminella som
            sprider otrygghet att över huvud taget komma in. Det skulle gälla
            omedelbart, och det skulle bli straffbart att inte lyda det. Man
            skulle kunna förbjuda i upp till tre månader, och beslutet skulle
            kunna överklagas till domstol.
          </note>
          <note>
            Det här förslaget har Ygeman direkt avfärdat. Vad jag har förstått
            har han sagt att det inte kommer att ge någon effekt eftersom
            möjligheten redan finns i polislagen. Men det stämmer inte, för
            det som finns i polislagen är tillfälligt. Det här innebär att
            man skulle kunna förbjuda i tre månader.
          </note>
          <note>
            Polisområdeschefen för Storgöteborg , Erik Nord , har sagt att
            han tror att det här skulle kunna vara ett effektivt och positivt
            verktyg för polisen. Det har även polismästaren i Malmö , Stefan
            Sintéus , sagt. Han har efterlyst det här och sagt att det skulle
            vara bra.
          </note>
          <note>
            Därför är min fråga på vilka grunder Ygeman avfärdar det här
            förslaget. Litar han inte på att både Nord och Sintéus kan göra
            bra bedömningar?
          </note>
          <note type="speaker">
            Anf. 43 Statsrådet ANDERS YGEMAN (S):
          </note>
          <note>
            Fru talman! Låt mig vara tydlig: Polisen i Göteborg håller på
            att trycka tillbaka brottsligheten i Nordstan. Det är inte bra
            där, men det är betydligt bättre än det var förut.
          </note>
          <note>
            Det stämmer att tryggheten i Sverige sjunker, enligt den senaste
            natio ­ nella trygghetsundersökningen. Men den sjunker med ett
            par procent. Fortsätter den att sjunka finns det risk att den
            är tillbaka på samma nivå som när Moderaterna styrde Sverige.
            Det är de nivåer vi pratar om.
          </note>
          <note>
            Sedan fabulerar Ellen Juntti helt fritt om det förslag som Moderaterna
            skissartat har kallat zonförbud. Det är inte alls så som du säger,
            Ellen Juntti. Det är inte alls så det fungerar i Danmark. Det
            är inte alls så det fungerar i Holland. Det är inte alls så det
            fungerar i Norge. Det är tre olika förslag – och erfarenheterna
            från Danmark är inte alls entydigt positiva.
          </note>
          <note>
            Om du jämför med Danmark ser du att stora delar av de möjligheter
            som finns i dansk lagstiftning är de som finns i den svenska polislagen.
            Det stämmer att det inte är samma sak som i Moderaternas förslag,
            men det beror på att Moderaternas förslag inte är samma som i
            Danmark, Holland eller Norge. Det är olika förslag. Man kan inte
            jämföra äpplen, päron och vattenmeloner och sedan undra varför
            någon är emot bananer. Det är helt enkelt olika förslag.
          </note>
          <note>
            Du kan med stöd i den svenska polislagen avvisa någon från en
            plats för att den stör ordningen. Det tycker jag är bra, och det
            kan säkert användas mer. Du kan också förbjuda människor att vara
            på en viss plats för att de riskerar att störa ordningen. Det
            blir snarast polislagens 24 §.
          </note>
          <note>
            Med detta menar jag att jag har svårt att se vad Moderaternas
            förslag, i den form det har presenterats, skulle kunna tillföra
            svensk lagstiftning.
          </note>
          <note type="speaker">
            Anf. 44 ELLEN JUNTTI (M):
          </note>
          <note>
            Fru ålderspresident! Tack, inrikesministern! Vi har olika åsikter
            när det gäller zonförbudet. Jag tror att det skulle vara ett effektivt
            verktyg för polisen, bland annat i Nordstan, i andra köpcentrum
            och på torg där ordningsstörande personer stökar till det och
            förstör för vanliga människor. Det tycker tydligen också polisområdescheferna
            i både Göteborg och Malmö. Jag litar på att de faktiskt kan en
            hel del om detta.
          </note>
          <note>
            Men jag vill gå tillbaka till frågan om attacker mot poliser.
            Vi moderater vill se en skärpning här. Jag tog ett exempel och
            kan även nämna det som hände i Rinkeby häromdagen. Vi vill som
            sagt skärpa straffen, och jag vet att regeringen har tillsatt
            en utredning – det är bra. Det som är dåligt är att det tar väldigt
            lång tid: Utredningen ska redovisas först sommaren 2018. Sedan
            ska den beredas på olika sätt, så lagstiftningen kanske finns
            på plats 2019 eller ännu senare.
          </note>
          <note>
            Vi moderater satsar tio gånger så mycket som regeringen på polisen
            under 2017. De satsningar regeringen gör kommer till största delen
            efter valet 2018.
          </note>
          <note>
            Vi moderater vill alltså ha zonförbud, strängare straff och fler
            poliser, och vi vill också utvisa fler brottslingar. Vad tycker
            regeringen om att fler brottslingar ska utvisas?
          </note>
          <note type="speaker">
            Anf. 45 Statsrådet ANDERS YGEMAN (S):
          </note>
          <note>
            Fru ålderspresident! Detta blir en kanonad av konstigheter, men
            vi ska försöka reda ut vad som är rätt.
          </note>
          <note>
            Det stämmer att regeringen har tillsatt en utredning som ska
            titta på straffsatserna för skydd av blåljuspersonal. Det stämmer
            att en utredning i Sverige tar ett till ett och ett halvt år.
            Tänk om Moderaterna under de åtta år de var ansvariga för området
            själva hade tagit initiativ till en utredning eller en lagändring!
            Då hade ju lagstiftningen redan kunnat vara på plats, eller vi
            kunde ha haft ett utredningsförslag. Men det gjorde inte Moderaterna.
          </note>
          <note>
            Ellen Juntti påstår att Moderaterna satsar tio gånger mer än
            regeringen på polisen 2017. Det är en ren lögn! Det skiljer 4
            procent mellan er och vår polisbudget. Det är sanningen. Vi tillför
            medel för att kunna anställa fler poliser och fler civilanställda.
            Vi satsar över 2 miljarder under denna budgetperiod på att anställa
            fler poliser.
          </note>
          <note>
            Vi behöver skärpa lagstiftningen på många områden. Regeringen
            har skärpt lagstiftningen mot den organiserade brottsligheten
            i över 30 fall; samtliga har Moderaterna röstat för här i riksdagen.
            Det är jag tacksam för.
          </note>
          <note>
            Vi kommer att fortsätta att skärpa lagstiftningen. Vi kommer
            att fortsätta att anställa fler poliser, och vi kommer att få
            smartare verktyg på plats. Detta kommer att fortsätta att göra
            Sverige tryggare.
          </note>
          <note>
            Överläggningen var härmed avslutad.
          </note>
          <note>
            § 14 Svar på interpellation 2016/17:289 om fler poliser i Göteborg
          </note>
          <note type="speaker">
            Anf. 46 Statsrådet ANDERS YGEMAN (S):
          </note>
          <note>
            Fru ålderspresident! Lars Hjälmered har frågat om jag är beredd
            att vidta åtgärder för att tillmötesgå Moderaternas krav på fler
            poliser för att möta behoven i Göteborg och på andra orter i Sverige.
          </note>
          <note>
            En av utgångspunkterna i den nya Polismyndigheten är en polis
            närmare medborgarna. Det innebär att det lokala arbetet ska vara
            basen i myndighetens verksamhet, med ökad närvaro och tillgänglighet
            som grundas på lokala förutsättningar och behov. Myndigheten har
            genomfört en förflyttning av resurser till lokalpolisområdena,
            ett arbete som kommer att fortsätta under detta år. Polismyndighetens
            omfattande uppdrag innebär dock svåra avvägningar när det gäller
            resursfördelning mellan olika angelägna arbetsuppgifter och geografiska
            områden.
          </note>
          <note>
            För att ge Polismyndigheten möjlighet att öka antalet anställda
            har regeringen föreslagit och aviserat tillskott till Polismyndigheten
            på över 2 miljarder kronor. Det är dock Polismyndigheten själv
            som ska besluta om vilken kompetens som bör rekryteras.
          </note>
          <note>
            Hittills har myndigheten beslutat att öka antalet poliser med
            1 500, och antalet civilanställda ökade med fler än 1 000 personer
            under 2016. Detta innebär att myndigheten inom några år kommer
            att ha fler än 30 000 anställda, som tillsammans kan arbeta för
            att förebygga och bekämpa brottslighet.
          </note>
          <note>
            Vi satsar alltså mer pengar på polisen än någonsin tidigare,
            och det finns fler polisanställda i Sverige än någonsin tidigare.
          </note>
          <note>
            Men det är Polismyndigheten som avgör hur myndighetens resurser
            ska fördelas internt inom organisationen och vilka åtgärder som
            behöver vidtas för att fullgöra de arbetsuppgifter som myndigheten
            har. I enlighet med detta har rikspolischefen nyligen aviserat
            ett anställningsstopp vid de nationella avdelningarna för att
            i stället kunna prioritera det lokala polisarbetet.
          </note>
          <note>
            Jag kommer även i fortsättningen att noga följa hur Polismyndigheten
            använder sina resursförstärkningar och hur man arbetar för att
            säkra intentionerna med polisreformen.
          </note>
          <note>
            Då Lars Hjälmered, som framställt interpellationen, anmält att
            han var förhindrad att närvara vid sammanträdet medgav tjänstgörande
            ålderspresidenten att Ellen Juntti i stället fick delta i överläggningen.
          </note>
          <note type="speaker">
            Anf. 47 ELLEN JUNTTI (M):
          </note>
          <note>
            Fru ålderspresident! Anders Ygeman avslutade den förra debatten
            med att alliansregeringen kunde ha gjort mer – det håller jag
            med om. Vi gjorde väldigt mycket, men det är klart att vi kunde
            ha gjort mer. Men verkligheten har också förändrats de senaste
            två och ett halvt åren, då den nuvarande regeringen har varit
            på plats, åtminstone när det gäller till exempel gängskjutningar.
          </note>
          <note>
            Denna interpellation har ställts av Lars Hjälmered för att det
            behövs fler poliser i Göteborg. Som exempel har han nämnt polisområdet
            i södra Göteborg, där Landvetter, Mölndal, Askim, Frölunda och
            Tynnered ingår. I detta område bor ungefär 200 000 människor.
            Exempelvis Frölunda och Tynnered är ganska belastade av grov brottslighet.
            Det ska finnas 200 poliser där, är det tänkt, men i dag finns
            bara 180. Det är ganska stor skillnad. Det kanske inte låter s
            om mycket, men 20 färre än vad det ska vara gör stor skillnad.
          </note>
          <note>
            Jag bor själv i Landvetter, och det är ganska stort. Jag ser
            i princip aldrig en polisbil där över huvud taget. Bara de senaste
            månaderna har det skett grova våldsbrott, rån och massor av stölder
            . Det skulle verkligen behövas poliser där.
          </note>
          <note>
            Vi moderater har föreslagit att det ska bli minst 2 000 nya poliser.
            Vi har också budgeterat för att poliserna ska få högre lön. Regeringen
            har, som Ygeman säger, budgeterat 2 miljarder, men merparten av
            de pengarna kommer efter valet 2018.
          </note>
          <note>
            Jag sa också i den tidigare debatten att otryggheten ökar, och
            polisen är i kris. Nationella trygghetsundersökningen visar till
            exempel att 30 procent av kvinnorna är rädda i sitt eget bostadsområde.
            Det är helt förfärligt!
          </note>
          <note>
            Förtroendet för polisen minskar, och det är inte konstigt. När
            grova brott begås kommer inte polisen, eller så kommer man väldigt
            sent i alldeles för många fall. När det gäller utredningar vittnar
            människor om att de knappt hinner göra en anmälan förrän de med
            posten nästa dag får besked om att utredningen är nedlagd trots
            att det finns uppgifter att gå på och vittnen som skulle kunna
            höras. Då är det självklart att förtroendet för polisen sjunker.
          </note>
          <note>
            Ygeman säger också att det i dag finns väldigt många poliser
            och civil ­ anställda i Sverige. Så kan det vara, men det finns
            också betydligt fler människor i Sverige. N är man jämför antalet
            po liser med invånarantalet är det alltså, enligt vad som stod
            i Polistidningen för ett tag sedan, färre poli ­ ser per invånare
            än någonsin tidigare. Det är väldigt illa.
          </note>
          <note>
            Det är ett akut läge. Vad tänker Ygeman göra för att se till
            att det blir fler poliser och att de stannar i jobbet så att människor
            i Sverige får bättre trygghet än nu?
          </note>
          <note type="speaker">
            Anf. 48 Statsrådet ANDERS YGEMAN (S):
          </note>
          <note>
            Fru ålderspresident! Bara så att vi har siffrorna klara för oss:
            Det har aldrig varit fler polisanställda i Sverige än nu. Inte
            någon gång under någon moderatledd regering har det satsats mer
            pengar på polisen än nu. Aldrig förut har det funnits så många
            anställda inom polisen som nu.
          </note>
          <note>
            Däremot stämmer det att vi har lite för få polisutbildade, men
            det beror på att polisutbildningen tar två och ett halvt år, och
            den dimensionering vi har nu är den som den moderatledda regeringen
            gjorde. Det är ni som bär ansvar för dimensioneringen, Ellen Juntti,
            inte jag.
          </note>
          <note>
            Vi satsar mer pengar på polisen. Vi ökar polisresurserna med
            ytterligare över 2 miljarder kronor. Till detta ska läggas de
            stora satsningar på Säkerhetspolisen som vi gör kommande år med
            över 650 miljoner kronor. Under den tid jag har suttit som inrikesminister
            har vi också ökat polisens budget. Det är därför vi nu har mer
            polisresurser än någonsin tidigare. Det är därför vi nu har fler
            polisanställda än någonsin tidigare.
          </note>
          <note>
            När Ellen Juntti frågar vad jag ska göra är mitt svar mycket
            enkelt: Vi ska fortsätta. Det ska bli fler poliser, fler polisanställda
            och bättre lagstiftning. Men det är Polismyndigheten själv som
            ska avgöra mixen mellan poliser och civilanställda. Det är Polismyndigheten
            själv som ska avgöra var i landet de ska placeras och hur de ska
            agera.
          </note>
          <note>
            Vi har tilltro till Polismyndighet en och de hårt arbetande 29
            000− 30 000 polisanställda runt om i landet. De gör, i motsats
            till hur Ellen Juntti beskriver det, oftast ett heroiskt arbete
            för att säkra människors trygghet.
          </note>
          <note type="speaker">
            Anf. 49 ELLEN JUNTTI (M):
          </note>
          <note>
            Fru ålderspresident! Statsrådet Ygeman tar upp hur många anställda
            det är inom polisen, både poliser och civilanställda. Hans siffror
            stämmer säkert, men han säger inte ett ord om hur många människor
            det finns i Sverige. Vi har precis passerat tiomiljonersstrecket.
            Man måste också ta hänsyn till hur många människor det är i Sverige.
            Det har ökat betydligt. Antalet poliser eller polisanställda per
            invånare är ju det som är intressant.
          </note>
          <note>
            Låt mig komma tillbaka till det som hände i Rinkeby för några
            dagar sedan. Det är helt oacceptabelt att poliser blir attackerade
            på det sättet och att ungdomar kastar stenar på dem. Det är nästan
            på gränsen till mordförsök. Att få en stor gatsten i huvudet kan
            vara jättefarligt.
          </note>
          <note>
            I Rinkeby var det också ett trettiotal bilar som stacks i brand,
            och butiker plundrades. Utöver det misshandlades och rånades oskyldiga
            människor. Det är helt oacceptabelt.
          </note>
          <note>
            Dessa ungdomar är inga oskyldiga gullungar som har för lite att
            göra, utan många är grovt kriminella. Många är kriminella redan
            vid 15–16 års ålder. Vi moderater vill ta bort straffrabatten
            för dem som är 18–21 år. Vi tycker att en myndig person ska straffas
            som myndig. Jag vet att detta är Morgan Johanssons avdelning,
            men jag förutsätter att ni samarbetar.
          </note>
          <note>
            Alliansregeringen tog initiativ till bland annat en översyn av
            transporter av frihetsberövade för att renodla polisens uppgifter.
            Förra veckan tog riksdagen beslut om att Kriminalvården kommer
            att ha huvudansvaret och utföra de flesta av dessa transporter.
            Det är jättebra, för det kommer att avlasta polisen. Men vi har
            också ett tillkännagivande till regeringen om att regeringen ska
            återuppta den utredning som vi i alliansregeringen tillsatte om
            att se över vilka andra uppgifter som skulle kunna renodlas, så
            att andra myndigheter eller aktörer skulle kunna göra vissa uppgifter
            som polisen har nu.
          </note>
          <note>
            Jag skulle gärna vilja veta när regeringen kommer att återuppta
            denna utredning om att avlasta polisens arbetsuppgifter. Det finns
            som sagt ett tillkännagivande.
          </note>
          <note>
            Sedan måste jag rätta Anders Ygeman när han påstår att jag inte
            uppskattar polisernas arbete. Jag har själv jobbat 30 år som polis.
            Jag vet vilket otroligt jobbigt, slitsamt och svårt jobb det är.
            Är det någon som har vett att uppskatta deras jobb är det faktiskt
            jag. Jag vet hur det är att stå ensam med en patrull någonstans
            i mörker och vara omgiven av farliga människor som försöker attackera
            en. Jag har känt den rädslan och vet exakt hur det är. Är det
            någon som uppskattar deras arbete ä r det jag.
          </note>
          <note type="speaker">
            Anf. 50 Statsrådet ANDERS YGEMAN (S):
          </note>
          <note>
            Fru ålderspresident! Ellen Juntti frågar när vi ska återuppta
            utredningen om renodling. Det ska vi inte. I stället för att utreda
            saker genomför vi dem. Det är därför som vi nu, som Ellen Juntti
            själv framhöll, tar bort transporter och den delen av handräckningen
            från polisen. Vi kommer att fortsätta med att ta bort djuren från
            länsstyrelsen. Alla dessa saker som utredningen hade att utreda
            kommer vi att genomföra. Om Ellen Juntti själv läser utredningen
            ser hon att det också är utredarens slutsats. Det behövs inte
            fler utredningar; det behövs beslut. De besluten levererar reger
            ­ ingen. Jag kan avslöja för Ellen Juntti att utöver de förslag
            som utretts kommer det fler förslag på renodling av polisens verksamhet.
          </note>
          <note>
            Om Ellen Juntti känner stolthet över det arbete som 30 000 polisanställda
            i Sverige gör vore det klädsamt om hon då och då också uttryckte
            det i riksdagens talarstol.
          </note>
          <note>
            Sedan delar jag Ellen Junttis avsky mot dem som kastar sten i
            norra Stockholm, men jag har lite svårt att förstå vad det har
            för koppling till debatten om antalet poliser i Göteborg.
          </note>
          <note type="speaker">
            Anf. 51 ELLEN JUNTTI (M):
          </note>
          <note>
            Fru ålderspresident! Statsrådet Ygeman frågar om jag uppskattar
            polisens arbete. Det är en ganska onödig fråga, för jag tog upp
            detta i mitt förra inlägg. Jag uppskattar verkligen deras jobb,
            och jag vet också hur farligt, krävande och svårt det är. Jag
            uppskattar det verkligen.
          </note>
          <note>
            Det är bra att det kommer förslag på hur man ytterligare ska
            renodla polisens uppdrag. Då är ju frågan: När kommer det? Jag
            hoppas att det kommer ganska snart, för läget är akut. Det här
            hör ihop med frågan om fler poliser. Avlastar man polisen från
            onödiga uppgifter blir det fler poliser på gator och torg.
          </note>
          <note>
            Det största hot jag ser när det gäller brottslighet i dagsläget
            är de unga gängkriminella. De är det största hotet. Vanliga människor
            vågar knappt gå ut i många lägen. Som jag sa förut är 30 procent
            av kvinnorna rädda för att gå ut i sitt eget bostadsområde. Detta
            är helt enkelt förfärligt.
          </note>
          <note>
            De brottslingar som kastar sten och attackerar oskyldiga människor
            måste bort från gator och torg. Vi vill ha strängare straff.
          </note>
          <note>
            Avslutningsvis tackar jag statsrådet Ygeman för debatten. Återigen:
            Jag uppskattar polisens arbete. Statsrådet ska inte tvivla på
            det en endaste sekund.
          </note>
          <note type="speaker">
            Anf. 52 Statsrådet ANDERS YGEMAN (S):
          </note>
          <note>
            Fru ålderspresident! Bra, då tackar jag för det! Jag är alldeles
            övertygad om att vi kommer att kunna göra mer saker för att stödja
            dessa hårt arbetande poliser i deras arbete.
          </note>
          <note>
            Överläggningen var härmed avslutad.
          </note>
          <note>
            § 1 5 Svar på interpellation 2016/17:291 om förtroendet för polisen
          </note>
          <note type="speaker">
            Anf. 53 Statsrådet ANDERS YGEMAN (S):
          </note>
          <note>
            Fru ålderspresident! Edward Riedl har frågat mig vilka åtgärder
            jag avser att vidta för att återupprätta tryggheten samt förtroendet
            för polisen hos butiksägare.
          </note>
          <note>
            Butiksägare och andra företagare ska givetvis känna sig trygga
            i förvissningen om att de brott de anmäler hanteras av Polismyndigheten.
            Att utreda brott är en av Polismyndighetens kärnuppgifter, och
            den har stor betydelse för människors tilltro till rättssamhället.
            Det är därför viktigt att utredningar av brott prioriteras högt.
            Det budskapet har regeringen framfört till Polismyndigheten vid
            flera tillfällen.
          </note>
          <note>
            För att förbättra förutsättningarna för det brottsutredande arbetet
            beslutade regeringen för ett par veckor sedan om ett gemensamt
            uppdrag till Polismyndigheten och Åklagarmyndigheten. Uppdraget
            innebär att åklagare placeras hos Polismyndigheten för att under
            en tid bistå polisens utredare och förundersökningsledare i bland
            annat mängdbrottsärenden såsom butiksstölder. För att avlasta
            utredningsverksamheten ingår också i uppdraget att tillsätta särskilda
            utredningsgrupper som hanterar äldre ärenden.
          </note>
          <note>
            För att färre brott ska begås finns det ett behov av att utveckla
            samhäl ­ lets insatser för att förebygga brott, inte bara i rättsväsendet
            utan även hos andra aktörer, exempelvis företagare. Vi ska skapa
            bättre förutsättningar för det här arbetet. Regeringen har därför
            lanserat en satsning på brottsförebyggande arbete, och en nationell
            samordnare ska tillsättas. Även Brottsförebyggande rådets förebyggande
            verksamhet har förstärkts, och regeringen har avsatt medel för
            inrättandet av regionala brottsförebyggan ­ de samordnare vid
            länsstyrelserna. Sammantaget handlar det om ett extra tillskott
            på 40 miljoner kronor årligen till det brottsförebyggande arbetet.
          </note>
          <note>
            Jag tror att de åtgärder som regeringen nu vidtar kommer att
            bidra till en bättre utredningsverksamhet och ett ökat tryck på
            brottsförebyggande och trygghetsskapande åtgärder i hela samhället,
            något som även kommer att gynna butiksägare.
          </note>
          <note type="speaker">
            Anf. 54 EDWARD RIEDL (M):
          </note>
          <note>
            Fru ålderspresident! Tack, ministern, för svaret! Varje år begås
            ungefär 2 miljoner stöldbrott i svenska butiker. Det totala värdet
            på det som stjäls är 4,6 miljarder kronor. Det är enorma summor
            som stjäls från våra butiker. Ungefär 2 procent av dessa brott
            anmäls. Det mesta upptäcks nämligen långt efter själva stöldtillfället.
            Då är det inte lönt att polisanmäla. Man behöver inte heller göra
            det för att få ut försäkringspengar.
          </note>
          <note>
            Bland dessa 2 procent är det ungefär tre av tio ärenden som leder
            till någon form av dom eller strafföreläggande. Polisen lägger
            i många fall ned ärendena om det inte är så att gärningsmannen
            i princip är tagen på bar gärning. Men även om gärningsmannen
            är tagen på bar gärning och det finns bildbevis via övervakningskameror,
            inte minst i livsmedelsbutiker, kan man konstatera att ungefär
            hälften av de fallen ändå läggs ned. Det finns olika skäl till
            det. Personen kan ha gjort sig skyldig till grövre brott; då tycker
            man inte att detta är värt att utreda. Straffvärdet är för lågt.
            Personen kanske är under 18 år. Väldigt ofta, enligt Svensk Handel
            i alla fall, skriver polisen av fallet med att gärningsmannen
            ej är funnen, trots att man har den skyldige gripen på plats.
          </note>
          <note>
            Fru ålderspresident! Sedan Anders Ygeman blev minister med ansvar
            för svensk polis har vi sett en oroväckande trend: Polisen lägger
            ned allt fler ärenden. Och, som om inte det var illa nog, bland
            det lilla antal personer som blir dömda är det ännu färre som
            betalar sina böter.
          </note>
          <note>
            2 procent av brotten polisanmäls. Sju av tio ärenden leder inte
            till någon påföljd. Och bland det lilla antal som då blir kvar
            är det ungefär två av tio som betalar sina böter. Vore man matematiker
            skulle man kunna räkna fram det lilla antalet. Det är alltså en
            försvinnande liten del av alla de stöldbrott som begås i butiker
            som leder till att någon döms. Och av de få som döms är det få
            som faktiskt betalar eller står upp för vad de har gjort.
          </note>
          <note>
            Fru ålderspresident! Anders Ygeman kan som ansvarig minister
            inte på något sätt vara nöjd med detta. Jag har sett Anders Ygeman
            i opposition och vet att Anders Ygeman ofta har väldigt många
            synpunkter. Men sedan han blev ansvarig för svensk polis har det
            inte hänt mycket i positiv riktning, däremot väldigt mycket i
            negativ riktning.
          </note>
          <note>
            Hur vill ministern återupprätta förtroendet för svensk polis?
            Kanske skulle Socialdemokraterna ta något av förslagen från Moderaterna.
            Det handlar om att ge poliserna lite bättre betalt och att se
            till att de får fler kollegor. Det är förslag som vi moderater
            vill genomföra. Det är en del i att återupprätta förtroendet för
            svensk polis. Det handlar alltså om att de ska ges förutsättningar
            att kunna göra sitt jobb och få en skälig lön för det arbete de
            gör.
          </note>
          <note>
            Fru ålderspresident! Det är mycket möjligt att Anders Ygeman
            kommer att göra som han brukar: skylla på Beatrice Ask, som var
            minister tidigare, och försöka slippa undan sitt eget ansvar som
            minister med ansvar för svensk polis. Men låt oss se! Kanske kommer
            Anders Ygeman med några bra saker här. Jag hoppas åtminstone på
            det.
          </note>
          <note type="speaker">
            Anf. 55 Statsrådet ANDERS YGEMAN (S):
          </note>
          <note>
            Fru ålderspresident! Jag vill börja med att tacka Edward Riedl
            för frågan. Jag har själv en bakgrund som arbetande i butik, så
            det här är frågor som ligger mig varmt om hjärtat. Låt mig också
            konstatera att vi är överens om att polisen ska ha bra och bättre
            arbetsvillkor och att det behövs fler poliser! Det är bra att
            vi kan komma överens om dessa fundamenta.
          </note>
          <note>
            Sedan tror jag att man ska dela upp det i två delar. Det behövs
            ett bättre brottsförebyggande arbete. Det handlar helt enkelt
            om att se till att stölderna inte äger rum över huvud taget. Det
            finns glädjande exempel och bra projekt där man kraftigt har minskat
            butiksstölderna både i Stockholm och i Göteborg . Det är bra.
            Vi ser också att det är ungefär dubbelt så många brott som klaras
            upp i den här kategorin som när det gäller brottsligheten i stort
            i samhället. Det är också positivt.
          </note>
          <note>
            Sedan behöver vi ökade åtgärder mot stöldligorna. Det är inte
            bara svenska medborgare som gör sig skyldiga till dessa brott.
            Det finns en grad av organiserade utländska stöldligor. Reger
            ingen har bland annat infört id ‑ krav på färjor, vilket gör det
            lättare för polisen att följa vilka utländska medborgare som är
            på väg till Sverige och att kunna vidta rätt insatser.
          </note>
          <note>
            Jag har personligen varit på plats i Georgien, där en del av
            stöldligorna har sitt ursprung. Det gäller framför allt stölder
            av kosmetika och kosmetiska produkter. Jag tror att det är ungefär
            68 ton paket som går från Sverige till Georgien i det avseendet.
            Vi behöver åtgärder för att strypa möjligheten att transportera
            ut stöldgodset. Men framför allt har vi fått en georgisk polisman
            på den georgiska ambassaden i Stockholm, vilket gör att vi snabbt
            kan identifiera dessa personer , gripa dem och lagföra dem. Vi
            har numera ett mycket bättre samarbete med Georgien i det avseendet.
            Vi behöver utveckla vårt samarbete med ett par andra länder där
            vi ser motsvarande problem med en överrepresentation av stöldligor.
          </note>
          <note>
            Det stämmer, som Edward Riedl säger, att vi har ett problem med
            ett antal svenska medborgare som har ett stort antal böter som
            de inte betalar. Vi behöver en reform av det systemet. Om man
            har stora skulder – jag tror att det är i storleksordningen 400
            individer som har mer än tio obetalda böter – blir man i praktiken
            immun mot ytterligare bötesstraff. Därför behövs det en reform
            av systemet, så att alla som gör sig skyldiga till brott får en
            verkningsfull påföljd.
          </note>
          <note type="speaker">
            Anf. 56 EDWARD RIEDL (M):
          </note>
          <note>
            Fru ålderspresident! Svensk Handels rapport är skrämmande läsning,
            inte minst utifrån det jag försökte beskriva. Det är en väldigt
            liten del av stöldbrotten i butik som anmäls, av det enkla skälet
            att man inte upptäcker brotten just när de begås. Det är ungefär
            2 procent av de brott som begås i butik som polisanmäls, enligt
            Svensk Handel. Ministern får skaka på huvudet hur mycket han vill.
            Han kanske är bättre än Svensk Handel. Jag litar i alla fall på
            deras siffror när det gäller detta.
          </note>
          <note>
            Det är alltså en väldigt liten del. Och i den delen är det sju
            av tio ärenden som inte leder till någon påföljd av något slag.
            Och när det gäller den lilla, lilla del som blir kvar, fru ålderspresident,
            är det tre av tio som faktiskt betalar sina böter. Detta urholkar
            förtroendet för rättsstaten. Här ska staten vara stark och se
            till att människor kan lita på den när de faktiskt behöver den.
            Jag förstår den uppgivenhet man känner i många butiker. Man får
            inte den hjälp av samhället som man faktiskt har rätt att få.
          </note>
          <note>
            Detta är skrämmande läsning. Det som gör det än värre, fru ålderspresident,
            är att det har blivit sämre sedan Anders Ygeman blev minister
            med ansvar för svensk polis. Man lägger ned allt fler av dessa
            ärenden. De leder inte till någonting. Enligt Svensk Handel läggs
            ärenden ned trots att man har en gärningsman gripen på plats.
            Detta är en utveckling som Anders Ygeman är ansvarig för. Jag
            vet att han tycker att det är jättejobbigt att vara ansvarig och
            att stå till svars för det som är hans ansvarsområde. Helst av
            allt vill han skylla på tidigare justitieminister. Men det går
            inte, för detta är en utveckling som har skett under Anders Ygemans
            tid som inrikesminister och ansvarig för svensk polis.
          </note>
          <note>
            Fru ålderspresident! Det finns saker att göra. Vi moderater har
            föreslagit 2 000 fler poliser. Då får poliserna fler kollegor
            och bättre möjligheter att utreda de grövre brotten. De kan se
            till att få ordning och reda men också se till att den här typen
            av mängdbrott, som långsiktigt riskerar att urholka förtroendet
            för rättsstaten, kan hanteras och hinnas med. Får man fler kollegor
            inom svensk polis är det möjligt.
          </note>
          <note>
            Dessutom är det så att svensk polis gör ett mycket bra jobb och
            förtjänar bättre och högre löner, vilket är möjligt med Moderaternas
            förslag. Det handlar i snitt om ungefär 2 000 kronor per polis.
            Det är bra förslag, och Anders Ygeman skulle kunna säga att detta
            är något som vi kan genomföra. Då skulle vi få bättre möjligheter
            att komma till rätta med det.
          </note>
          <note>
            Men Anders Ygeman säger inte det, fru ålderspresident. Det tycker
            jag är synd, för det behövs fler poliser och bättre betalda poliser
            om vi ska kunna vända den mycket negativa utvecklingen och återupprätta
            förtroendet för den svenska rättsstaten när det gäller den här
            typen av mängdbrottslighet.
          </note>
          <note type="speaker">
            Anf. 57 Statsrådet ANDERS YGEMAN (S):
          </note>
          <note>
            Fru ålderspresident! Jag vet inte om Edward Riedl har förskrivna
            inlägg i den här debatten. Det är i så fall ovanligt för Edward
            Riedl.
          </note>
          <note>
            För det första tycker jag att det är bra förslag, både att förbättra
            arbetsvillkoren för polisen och att få fler poliser. Det har jag
            uttryckt i mitt förra svar, och det gäller fortfarande.
          </note>
          <note>
            För det andra förstår jag faktiskt inte varför Edward Riedl en
            andra gång tjatar om att jag skulle skylla på Moderaterna eller
            Beatrice Ask. Jag har inte ens nämnt dem. Däremot har Edward Riedl
            två gånger konstaterat detta.
          </note>
          <note>
            Nog om det. Jag tror tyvärr att även om vi får fler poliser på
            plats, vilket vi är på väg att få, även om vi satsar mer pengar
            på polisen, vilket vi gör, och även om vi kan förbättra arbetsvillkor
            och arbetsmiljö för polisen, vilket vi gör, så behövs det ytterligare
            åtgärder mot den här typen av brottslighet. Det räcker tyvärr
            inte med dessa åtgärder.
          </note>
          <note>
            Vad vi behöver är smartare påföljder, bättre underrättelsearbete,
            bättre internationellt samarbete kring stöldligorna och ett bättre
            brottsförebyggande arbete. Där är det faktiskt glädjande – även
            om det inte är min förtjänst, fast det sker under min regeringstid
            – att polisen både i Göteborg och i Stockholm har ett bra brottsförebyggande
            arbete. Man har lyckats med att kraftigt minska antalet butiksstölder
            och frigjort poliser för att öka tryggheten i dessa centrum.
          </note>
          <note>
            Numera prövas också i Göteborg möjligheten att utreda den här
            brottstypen på distans på så sätt att polisen via telekommunikationslösningar,
            alltså videokonferens, kan göra nödvändiga förhör i de här frågorna.
            Det gör det betydligt lättare för dem som griper butikstjuvarna,
            eftersom det sparar tid, och det sparar också mycket viktig tid
            för polisen som de i stället kan använda för att vara synlig a
            , brottsförebyggande och aktiv a . Detta kommer att rullas ut
            på fler ställen.
          </note>
          <note>
            Jag nämner det internationella samarbetet, därför att vi har
            ett antal internationella stöldligor som opererar i Sverige. Dem
            måste vi slå ut genom underrättelsearbete och genom samarbete
            med andra länder. Där finns det mycket kvar att göra.
          </note>
          <note>
            Vi behöver även en reform av påföljdssystemet, precis som jag
            gav uttryck för i mitt tidigare inlägg.
          </note>
          <note type="speaker">
            Anf. 58 EDWARD RIEDL (M):
          </note>
          <note>
            Fru ålderspresident! Mitt inlägg blir ganska kort, och min fråga
            är egentligen: Varför läggs det ned fler ärenden sedan Anders
            Ygeman tog över som inrikesminister och blev ansvarig för svensk
            polis? Varför läggs det ned fler ärenden trots att vi har en mycket,
            mycket negativ utveckling på det här området?
          </note>
          <note>
            Varför betalar så få sina böter? Om man nu faktiskt har fått
            fast den som har begått brottet, dömt personen i fråga och gett
            personen böter och personen sedan inte betalar, då urholkas förtroendet
            för rättsstaten.
          </note>
          <note>
            Detta, fru ålderspresident, vill jag gärna att inrikesministern
            svarar på. Varför läggs det ned fler ärenden sedan han tog över
            som ansvarig minister, om han nu tycker att det här är ett så
            viktigt område som han gav uttryck för från början?
          </note>
          <note>
            Jag tycker att det är bra att inrikesministern lyfter fram att
            man jobbar med de utländska stöldligorna och får ett bättre samarbete
            med de länder varifrån de här ligorna kommer. Det var ett arbete
            som påbörjades tidigare. Dessa internationella brottsligor flyttar
            sina baser och kommer från olika länder, och det är givetvis ett
            arbete som ständigt måste pågå.
          </note>
          <note>
            Framför allt blev jag väldigt glad, fru ålderspresident, när
            inrikesministern sa att han tycker att Moderaternas förslag om
            fler poliser och bättre betalda poliser är bra. Som jag har förstått
            det är inrikesministern en del av regeringen, och förhoppningsvis
            har han en viss påverkan på regeringens politik. Då väntar jag
            på den här typen av förslag. Det är ju snart dags att lägga fram
            förslag igen, så då ser jag med tillförsikt fram emot att vi får
            en betydligt mer förstärkt budget till svensk polis.
          </note>
          <note type="speaker">
            Anf. 59 Statsrådet ANDERS YGEMAN (S):
          </note>
          <note>
            Fru ålderspresident! Edward Riedl behöver inte vänta – vi har
            ju lagt budgeten på riksdagens bord. Det är 2 miljarder mer till
            polisen, och vi har redan fått avtal mellan polisfack och Polismyndigheten
            där man premierar arbete i yttre tjänst, något som jag tror att
            Edward Riedl välkomnar. Jag tror inte att Edward Riedl vill att
            vi i riksdagen ska sätta löner vare sig för poliser eller för
            någon annan yrkesgrupp, utan det ska göras av arbetsmarknadens
            parter.
          </note>
          <note>
            Edward Riedl ställer två frågor till mig. Den ena är: Varför
            läggs fler ärenden ned? Det är svårt att veta, men jag skulle
            gissa på att det beror på att polisens kontaktcenter nu snabbare
            kan utreda ärendena. Många ärenden som kommer in till polisen
            är av den beskaffenheten att de inte går att utreda, och då ska
            de läggas ned direkt. Varför? Jo, för att de polisresurser som
            vi har ska satsas på de ärenden som kan utredas. Om vi inte gör
            det slösar vi polisresurser och samhällsresurser. Det gäller även
            att åklagaren måste vara modig och säga: Här kan vi nå framgång,
            så här ska det utredas. Men här kan vi inte nå framgång, så här
            ska det inte utredas.
          </note>
          <note>
            Med detta sagt ska jag självklart säga att när det finns bevis,
            vilket Edward Riedl gav uttryck för i sitt inlägg, ska det naturligtvis
            utredas. Har man bildbevis och en misstänkt finns det ju utredningsuppslag.
            Men genom att lägga ned ärenden där det saknas utredningsuppslag
            kan vi frigöra resurser för att kunna utreda fler av de ärenden
            där det finns bevisuppslag.
          </note>
          <note>
            Den andra frågan var: Varför betalar så få sina böter? Jag tror
            att vi har fått ett antal människor som har byggt upp så stora
            bötesskulder att de är bötesimmuna. Det beror på, tror jag, att
            vårt system är uppbyggt efter sådana som Edward Riedl och mig,
            som betalar våra böter och gör rätt för oss, och inte efter vanekriminella.
            Därför behöver vi reformera det systemet.
          </note>
          <note>
            Överläggningen var härmed avslutad.
          </note>
          <note>
            § 16 Svar på interpellation 2016/17:292 om våldsbrott mot enskilda
          </note>
          <note type="speaker">
            Anf. 60 Statsrådet ANDERS YGEMAN (S):
          </note>
          <note>
            Fru ålderspresident! Vi har inte bara vanekriminella i Sverige
            utan även vanemässiga interpellationsställare i kammaren!
          </note>
          <note>
            Edward Riedl har frågat mig vilka åtgärder jag tänker vidta för
            att enskildas utsatthet för våldsbrott ska minska.
          </note>
          <note>
            Sverige är på många sätt ett tryggt land att leva i, och utsattheten
            för brott är generellt sett låg. Andelen personer som enligt den
            nationella trygghetsundersökningen uppger sig ha varit utsatt
            för misshandel och personrån låg 2015 på samma nivå som året innan.
            Däremot syns en ökning av hot, sexualbrott och trakasserier. Det
            är dock för tidigt att säga om denna ökning innebär en varaktigt
            högre andel brottsutsatta.
          </note>
          <note>
            För att skapa ett tryggt samhälle krävs möjligheter till arbete,
            en aktiv och inkluderande välfärdspolitik samt ett strategiskt
            och målmedvetet brottsförebyggande arbete.
          </note>
          <note>
            I juli 2016 presenterade regeringen ett långsiktigt reformprogram
            för att minska segregationen i landet och förbättra situationen
            i de socialt utsatta områdena, där utsattheten för brott är särskilt
            påtaglig. Detta görs genom åtgärder för fler arbetstillfällen,
            bättre skola, minskad bostadssegregation och ökat stöd till civilsamhället.
            Vi har också ökat resurserna till polisen, som har förstärkt sin
            närvaro i dessa områden.
          </note>
          <note>
            Under våren kommer regeringen att lansera ett nytt, nationellt
            brottsförebyggande program. Syftet är att utveckla det brottsförebyggande
            arbetet hos många olika aktörer, både inom offentlig sektor och
            inom näringsliv och civilsamhälle.
          </note>
          <note>
            Regeringen beslutade i november 2016 även om en tioårig nationell
            strategi för att bekämpa mäns våld mot kvinnor. Strategin innebär
            bland annat att ett större fokus än tidigare kommer att riktas
            mot förövarna av brotten.
          </note>
          <note>
            Sammantaget avsätter regeringen drygt 900 miljoner kronor under
            mandatperioden för olika typer av insatser på detta område. Vi
            har dess ­ utom nyligen i en proposition föreslagit skärpta straffskalor
            för vissa all ­ varliga våldsbrott. Dessa föreslås träda i kraft
            den 1 juli 2017.
          </note>
          <note>
            Regeringen arbetar således på flera olika sätt för att minska
            brottsligheten och öka tryggheten. Det arbetet kommer att fortsätta.
          </note>
          <note type="speaker">
            Anf. 61 EDWARD RIEDL (M):
          </note>
          <note>
            Fru ålderspresident! Tack igen, ministern, för svaret!
          </note>
          <note>
            Låt mig börja med att säga det som inrikesministern säger, vilket
            jag tror är bra att vi säger, att Sverige i grund och botten är
            ett tryggt och bra land att leva i. Men vi har växande utmaningar
            vad gäller tryggheten i vårt land, och det bör vi nog ta på rätt
            stort allvar.
          </note>
          <note>
            Brottsförebyggande rådet presenterade i början av året ny statistik,
            och det var ingen rolig läsning. Den visar att andelen personer
            som utsätts för våldsbrott i vårt land har ökat. Den utveckling
            som under alliansåren var den motsatta är nu bruten och på väg
            åt fel håll. Det beklagar jag. Under alliansregeringens år vid
            makten sjönk siffrorna för enskildas utsatthet för våldsbrott
            men också oron för att vistas ute, det vill säga vi kände oss
            tryggare för varje år som gick när det handlade om att vistas
            i utemiljö.
          </note>
          <note>
            Nu har andelen som utsätts för våldsbrott i riket ökat. Självklart
            minskar då tryggheten och den upplevda tryggheten hos oss som
            bor i det här landet när vi vistas i utemiljöer, för vi tänker
            att risken för att vi utsätts för brottslighet faktiskt har ökat.
          </note>
          <note>
            Förtroendet för polisen har också minskat, och det är naturligt
            när vi ser en utveckling där rättssamhället inte kan vara överallt,
            trygga alla och se till att det som vi tidigare tog för givet
            fortsatt ska vara på det sättet.
          </note>
          <note>
            I min valkrets där jag bor, Västerbotten, hade vi en lång tradition
            av att tillhöra de allra tryggaste människorna i Sverige. I ett
            tryggt land var vi de allra mest trygga medborgarna, med stor
            tillit till varandra.
          </note>
          <note>
            Sedan Anders Ygeman blev inrikesminister och ansvarig för svensk
            polis har detta förändrats. Den upplevda otryggheten hos medborgarna
            i Västerbotten ligger i dag över rikssnittet. Inrikesministern
            pratar mycket om Göteborg och Malmö, men i Västerbotten, Sveriges
            tidigare mest trygga län, är nu andelen otrygga högre än rikssnittet.
            Och det är inte så konstigt, därför att sedan Anders Ygeman blev
            ansvarig minister för svensk polis, fru ålderspresident, har andelen
            personer som utsatts nästan fördubblats. Det är alltså inte så
            konstigt att den upplevda otryggheten har blivit väldigt mycket
            större.
          </note>
          <note>
            Fru ålderspresident! Det finns säkert flera förklaringar till
            den här utvecklingen. Jag har identifierat två: Vi har fått en
            rödgrön regering, och Anders Ygeman är minister för de här frågorna.
          </note>
          <note>
            Jag har frågat, fru ålderspresident, hur inrikesministern tänker
            vända utvecklingen, för han är ansvarig för den, ingen annan.
            Ett tungt ansvar vilar på ansvarig ministers axlar. Hur tänker
            ministern vända utveck ­ lingen? En del svar som jag fick tycker
            jag är riktigt bra. Men jag skulle också vilja veta var ministern
            tycker att han har brustit när utvecklingen har vänt på det här
            sättet, vad han själv tycker att han har gjort fel. Det är också
            en del av att fundera på vad vi ska göra framgent och vad det
            är som behöver bli bättre.
          </note>
          <note type="speaker">
            Anf. 62 Statsrådet ANDERS YGEMAN (S):
          </note>
          <note>
            Fru ålderspresident! Vi börjar med siffrorna. Först och främst
            gick siffrorna både upp och ned under den moderatstyrda regeringens
            tid, och de har gått både upp och ned under den socialdemokratiskt
            styrda tiden.
          </note>
          <note>
            Det är inte sant att andelen som upplever att de är otrygga vid
            utevistelse en sen kväll skulle vara högre i Västerbotten än riksgenomsnittet.
            Det är ett rent påhitt från Edward Riedl, men jag misstänker att
            det inte är en lögn utan att han bara har sett snett i tabellerna.
            Jag rekommenderar ytterligare en läsning av NTU.
          </note>
          <note>
            Västerbotten är ett område där man är tryggare och har större
            förtroende för rättsväsendet än rikssnittet. Det är bra. Sverige
            kanske har något att lära av Västerbotten, som väl inte är en
            region som i stort domineras av moderat styre.
          </note>
          <note>
            Edward Riedl försöker göra en retorisk poäng av att allting och
            alla siffror går att härleda till min person och till den rödgröna
            regeringen. Jag låter lyssnaren avgöra vad som kan vara det ena
            eller det andra.
          </note>
          <note>
            Jag noterar dock att den del av samhället där otryggheten ökar
            är i de socialt utsatta områdena, och enligt Moderaternas egen
            rapport om utanförskapet ökade utanförskapet under Moderaternas
            tid vid makten. Vi hade under den tiden växande arbetslöshet och
            sjunkande skolresultat, till och med de starkast sjunkande skolresultaten
            i hela den utvecklade världen, i OECD. Vi hade växande klyftor.
          </note>
          <note>
            Jag tror inte att det är orimligt att dra slutsatsen att det
            ger avtryck på andra områden, till exempel brottsligheten, om
            man under 10–15 år har växande klyftor, under åtta år har stigande
            arbetslöshet och en rejält stigande ungdomsarbetslöshet, att en
            fjärdedel av ungdomarna står utanför arbetsmarknaden trots att
            de vill jobba, och om man har den snabbast sjunkande skolutvecklingen
            i OECD. Därför har vi lagt om politiken.
          </note>
          <note>
            Nu är arbetslösheten inte stigande utan sjunkande. 150 000 jobb
            har skapats under de år som regeringen har suttit vid makten.
            Skolresultaten vänder uppåt i stället för nedåt i både Timss och
            PISA, och andelen med gymnasiebehörighet ökar. De socialt utsatta
            områdena visar för första gången på mycket länge upp glädjande
            siffror som visar på sjunkande arbetslöshet, ökad folkhälsa och
            ibland till och med minskade klyftor. Den utvecklingen måste vi
            fortsätta att förstärka.
          </note>
          <note>
            En annan sak som har hänt är att det har blivit fler poliser
            i de här områdena. Vi har sett den här utvecklingen och agerat
            därefter. Jag är övertygad om att det kommer att ge resultat,
            som i den Stockholmsförort där brottsligheten sjönk med 40 procent
            eftersom polisen varit mer närvarande och synlig än under den
            tid då ni styrde.
          </note>
          <note>
            Vi har orkat och vågat att sätta fokus på de socialt utsatta
            områdena. Vi har fler poliser nu än vad vi har haft tidigare.
            Den utvecklingen ska fortsätta. Med fler polisanställda än någonsin
            tidigare och med mer ekonomiska resurser som vi satsar på polisen
            än någonsin tidigare kommer medborgarnas trygghet att utvecklas
            positivt.
          </note>
          <note type="speaker">
            Anf. 63 EDWARD RIEDL (M):
          </note>
          <note>
            Fru ålderspresident! Låt mig vara tydlig med att jag inte försöker
            göra någon poäng, utan jag ser den utveckling som sker. Den bekräftas
            också i den statistik som Brottsförebyggande rådet tagit fram.
            Den visar att i Västerbotten, mitt hemlän och länet som tidigare
            hade Sveriges tryggaste medborgare blir man allt mindre trygg.
            Förklaringen är att våldsbrotten ökar. Det handlar inte om att
            göra någon poäng.
          </note>
          <note>
            Däremot blir jag lite bekymrad, fru ålderspresident, när jag
            hör hur inrikesministern, på samma sätt som många andra ministrar
            i regeringen, försöker svartmåla den tidigare regeringen. Det
            är möjligt att det ingår i det politiska spelet. Men det är fantastiskt
            att höra hur man kan lyckas svartmåla den tidigare regeringen,
            som var den mest framgångsrika i hela Europa under finanskrisens
            år. Man försöker svartmåla den mest framgångsrika ekonomiska politiken
            i Europa.
          </note>
          <note>
            Fru ålderspresident! Skälet till att ekonomin i Sverige är så
            pass bra är att detta grundlades under de åren. Det är bra även
            för Anders Ygeman och hans möjligheter att försöka förstärka svensk
            polis.
          </note>
          <note>
            I stället för att svartmåla och försöka skriva om historien skulle
            statsrådet kunna ta ansvar för att utvecklingen, när han nu är
            ansvarig, går åt fel håll. Våldsbrotten ökar, människor är mindre
            trygga, Sveriges tidigare tryggaste medborgare är inte längre
            det. Anders Ygeman är ansvarig minister.
          </note>
          <note>
            Det mest kloka som Anders Ygeman sa var att Sverige har mycket
            att lära av Västerbotten. Det är också väldigt ofta min tes att
            det finns mycket att lära, inte minst när det gäller trygghetsskapande.
            Därför vore det bra, fru ålderspresident, om Anders Ygeman kom
            upp och besökte Västerbotten. Allra helst skulle han ha gjort
            det när vi hade en alliansregering, för då var medborgarna riktigt
            trygga. Men han kan komma upp nu också, så ska jag försöka förklara
            hur detta var möjligt, varför människor då var trygga och i dag
            är otrygga. Det finns nämligen förklaringar till detta. En av
            dessa är att Anders Ygeman som ansvarig minister får utvecklingen
            att gå åt fel håll. Man tar resurser från Västerbotten och skickar
            till andra delar av landet. Ja, det är möjligt att det är rätt
            prioritering i den situation vi har, men det ger ju mindre förutsättningar
            för bra polisarbete i andra delar av landet, min del av landet
            i det här fallet.
          </note>
          <note>
            Fru ålderspresident! Jag skulle fortfarande vilja ha mer svar
            från Anders Ygeman – en del är bra – på vad man ska göra för att
            åstadkomma detta. Därtill skulle man ta Moderaternas förslag om
            2 000 fler poliser, fler kollegor till dem som redan i dag arbetar
            väldigt hårt, och också ge goda förutsättningar till bra löneökningar
            för de redan hårt arbetande poliserna. Vi pratar om snittlöneökningar
            på 2 000 kronor i månaden med de förslag som vi har lagt fram.
          </note>
          <note>
            Låt mig förekomma ministern. Nej, vi ska inte sätta lön från
            riksdagen, men vi ska ge förutsättningar för goda löneökningar
            i de löneförhandlingar som ska ske mellan parterna.
          </note>
          <note>
            Detta kan vi göra. Det ger goda förutsättningar att vända den
            utveck ­ ling som inrikesministern är ansvarig för.
          </note>
          <note type="speaker">
            Anf. 64 Statsrådet ANDERS YGEMAN (S):
          </note>
          <note>
            Fru ålderspresident! Det kan ibland vara svårt att förenas i
            politiken, men här har vi ändå en liten möjlighet. Jag delar Edward
            Riedls uppfattning att Sverige kan lära av Västerbotten. I Västerbotten
            röstade nämligen 42 procent av väljarna på Socialdemokraterna,
            och över 60 procent röstade på ett rött eller grönt parti. Här
            har Sverige lite att lära.
          </note>
          <note>
            Edward Riedl säger att regeringen Reinfeldt var den mest framgångsrika
            regeringen i Europa. Då infinner sig två frågor. Den första är:
            Varför insåg inte väljarna det? De valde ju en annan regering
            och röstade bort regeringen Reinfeldt.
          </note>
          <note>
            Den andra frågan är: Varför har inte Moderaterna insett att regeringen
            Reinfeldt var den mest framgångsrika i Europa? Det går ju inte
            en dag utan att en moderat riksdagsledamot, partiledare, partisekreterare
            eller viceordförande tar heder och ära av regeringen Reinfeldt.
            Det finns snart inget av det som regeringen Reinfeldt vidtog som
            Moderaterna fortfarande står för. Den mest framgångsrika regeringen
            i Europa – säg det till An na Kinberg Batra och Tomas Tobé!
          </note>
          <note type="speaker">
            Anf. 65 EDWARD RIEDL (M):
          </note>
          <note>
            Fru ålderspresident! Låt oss tydliggöra några saker. Väljarna
            ser många viktiga frågor och bedömer därefter. Ingen regering
            får evigt tack för det man har gjort, utan man får förtroende
            för det man tänker sig göra framgent. Till och med Winston Churchill
            förlorade parlamentsvalet och blev avsatt efter andra världskriget.
            Väljarna tenderar alltså, med rätta, att inte belöna goda insatser.
          </note>
          <note>
            Regeringen Reinfeldt och Borg var den mest framgångsrika under
            mycket tuffa år vad gällde att föra ekonomisk politik. Väljarna
            tyckte att vi var dåliga på annat och valde därför till viss del
            att gå till ett annat parti. Inrikesministern vet mycket väl vilket
            parti det var.
          </note>
          <note>
            Låt mig också tydliggöra: Det var ingen som röstade fram denna
            reger ­ ing, för det här regeringsunderlaget hade lika svagt stöd
            i valet 2010 som i valet 2014. Men Sverigedemokraterna, det vill
            säga partiet mitt emellan de två blocken, blev betydligt större.
            Om ministern tycker att det var en framgång får det stå för honom.
          </note>
          <note>
            Fru ålderspresident! Inrikesministern vill föra debatt om helt
            andra saker än det han är ansvarig för. Jag förstår varför, för
            om det på område efter område man är ansvarig för går åt fel håll
            vill man såklart hellre tala om annat. Då är det roligare att
            skriva om historien och svartmåla tidigare regeringar och skylla
            på tidigare ministrar och annat än att stå upp och ta ansvar för
            det man är ansvarig för.
          </note>
          <note>
            Det har skett en mycket negativ utveckling på en rad områden
            sedan Anders Ygeman blev minister. Vi har nu haft två debatter,
            och jag tror att vi får ha fler.
          </note>
          <note>
            Anders Ygeman är ansvarig minister, och det går åt fel håll.
            Då bör han både försöka förstå vad han har gjort fel, eftersom
            det går åt fel håll, och tala om vad han vill göra för att få
            det att gå åt rätt håll.
          </note>
          <note>
            Jag har försökt förklara några av de saker vi moderater vill
            göra, och vi tror att det bland annat behövs fler och bättre betalda
            poliser.
          </note>
          <note type="speaker">
            Anf. 66 Statsrådet ANDERS YGEMAN (S):
          </note>
          <note>
            Fru ålderspresident! Det verkar råda ett missförstånd. Jag svartmålar
            inte alls regeringen Reinfeldt. Jag undrade bara varför så många
            moderater tar avstånd från regeringen Reinfeldts politik. Det
            var min poäng. Det kan ­ ske är värt att fundera på.
          </note>
          <note>
            Vad gäller polisen och polisarbete delar jag Edward Riedls ståndpunkt
            att det behövs mer resurser till polisen, fler poliser och fler
            polisanställda. Det tror jag är ett oomtvistat faktum. Sedan kan
            vi diskutera formerna för det och så vidare, men i grunden behövs
            det fler poliser, fler polisanställda, bättre arbetsmiljö och
            bättre arbetsvillkor för svensk polis.
          </note>
          <note>
            Både jag och Edward Riedl kan analysera siffrorna över brottsutveck
            ­ ling och trygghet och dra olika slutsatser. Men för att vi ska
            kunna göra det bättre, för att de framtida interpellationsdebatter
            som Edward Riedl utlovade ska bli bättre och för att riksdagen
            bättre ska kunna utkräva ansvar av regeringen har vi gett Polismyndigheten
            i uppdrag att redovisa statistiken inte bara på länsnivå utan
            på lokalpolisområdesnivå, på kommunnivå. Då kan vi jämföra polisens
            effektivitet mellan kommunerna.
          </note>
          <note>
            Också den nationella trygghetsundersökningen, som polisen beställer
            av Brottsförebyggande rådet, kommer att gå ned på kommunnivå.
            På det sättet kan vi också jämföra kommuners och polisers brottsförebyggande
            arbete ihop.
          </note>
          <note>
            Då får jag och Edward Ried l ett bättre underlag för att kunna
            ifrågasätta polisens arbete, kommunernas arbete och regeringens
            arbete. På det sättet kan vi ha en bättre polisdebatt och en bättre
            diskussion om hur vi klarar den gemensamma målsättningen: att
            göra Sverige tryggare och polisens arbete mer effektivt.
          </note>
          <note>
            Överläggningen var härmed avslutad.
          </note>
          <note>
            § 17 Svar på interpellation 2016/17:228 om digitaliseringspolitiken
          </note>
          <note type="speaker">
            Anf. 67 Statsrådet ARDALAN SHEKARABI (S):
          </note>
          <note>
            Fru ålderspresident! Erik Ottoson har frågat bostads- och digitaliser
            ­ ingsministern vad statsrådet och regeringen avser att vidta
            för åtgärder för att skapa ett tydligt ledarskap i digitaliseringsprocessen
            av det offentliga Sverige. Vidare har Erik Ottoson frågat på vilket
            sätt statsrådet och regeringen kommer att utveckla regleringsbreven
            till svenska myndigheter i syfte att skynda på processen att digitalisera
            offentlig sektor och vilka regelförenklingar statsrådet och regeringen
            kommer att initiera för att underlätta digitaliseringen av Sverige.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Regeringens ambition är tydlig: Sverige ska vara bäst i världen
            på att använda digitaliseringens möjligheter för att skapa en
            modern och effektiv offentlig sektor, en enklare vardag för privatpersoner
            och företag, fler jobb och ökad välfärd.
          </note>
          <note>
            Den svenska förvaltningsmodellen ger statliga myndigheter, kommuner
            och landsting stor frihet att själva välja hur de ska fullgöra
            sina uppgifter. Det är viktiga grundstenar i den framgångsrika
            svenska förvaltningen. Samtidigt är det regeringens uppgift att
            skapa bästa möjliga förutsättningar för digitalisering av offentlig
            förvaltning, och regeringen genomför ett flertal initiativ. Låt
            mig ge några exempel.
          </note>
          <note>
            Den nationella digitala infrastrukturen är en förutsättning för
            digitaliseringen av det offentliga Sverige. Regeringen annonserade
            därför i budgetpropositionen för 2017 en ny finansieringsmodell
            för förvaltningen av nationella grunddata och nationella digitala
            tjänster såsom Svensk e-legitimation och Mina meddelanden.
          </note>
          <note>
            Men anslutningen av myndigheter, privatpersoner och företag till
            den digitala infrastrukturen behöver öka. En särskild utredare
            har därför fått i uppdrag att lämna förslag till hur styrningen
            av nationella digitala tjänster kan effektiviseras.
          </note>
          <note>
            Samma utredning har fått i uppdrag att analysera hur digitaliseringen
            i offentlig sektor kan snabbas på genom att ansvaret samlas i
            en myndighet inom ramen för befintlig myndighetsstruktur.
          </note>
          <note>
            Statens it-kostnader uppgår till ca 30 miljarder kronor årligen.
            Myndigheternas interna styrning och kontroll av dessa kostnader
            behöver förbättras. Regeringen har därför förlängt Ekonomistyrningsverkets
            uppdrag att följa de statliga myndigheternas effektivitet vid
            användningen av informationsteknik och hur de använder digitaliseringens
            möjligheter.
          </note>
          <note>
            Offentlig information utgör en samhällsgemensam resurs av stort
            värde. Det är viktigt att främja vidareutnyttjande av denna information.
            Regeringen har därför gett Riksarkivet i uppdrag att leda arbetet
            med att publicera information som öppna data i staten.
          </note>
          <note>
            Ett antal utvecklingsmyndigheter ska verka för ökat vidareutnyttjande
            genom att främja en smartare samhällsbyggnadsprocess, en smartare
            livsmedelskedja samt en smartare användni ng av miljöinformation.
            Över 25 myndigheter och kommuner samverkar inom ramen för projektet
            Hack for Sweden för att lösa samhällsutmaningar med hjälp av öppna
            data. Reger ­ ingen stöder årets tävling, som bland annat kommer
            att fokusera på samhällsbyggnad och smartare miljöinformation.
          </note>
          <note>
            Regelförenkling är ett område som regeringen arbetar aktivt med.
            Ett aktuellt initiativ är regeringens och SKL:s överenskommelse
            att förenkla företagandet inom restaurangbranschen med hjälp av
            digitala lösningar. Det är en regeltung bransch som kräver omfattande
            kontakt med myndigheter och kommuner.
          </note>
          <note>
            För att ytterligare underlätta digitalisering och samverkan i
            offentlig förvaltning har en särskild utredare fått i uppdrag
            att kartlägga och analysera om det finns lagstiftning som i onödan
            försvårar utvecklingen. Utredningen ska också lämna förslag på
            författningsändringar.
          </note>
          <note>
            Genom att aktivt driva på digitaliseringen av det offentliga
            Sverige har regeringen tagit viktiga steg i moderniseringen av
            förvaltningen. Detta arbete kommer jag att fortsätta att driva
            under resten av mandatperioden.
          </note>
          <note type="speaker">
            Anf. 68 ERIK OTTOSON (M):
          </note>
          <note>
            Fru ålderspresident! Tack, statsrådet , för svaret!
          </note>
          <note>
            Jag och statsrådet har diskuterat digitaliseringsfrågor tidigare
            i en väldigt god ton. Jag upplever att statsrådets svar vittnar
            om goda ambitioner inom digitaliseringsområdet. Detta är självfallet
            något som jag välkomnar.
          </note>
          <note>
            Jag tror dock att jag och statsrådet talar förbi varandra lite
            grann, om man betänker vad jag åsyftade i min fråga och vad statsrådet
            säger i sitt svar.
          </note>
          <note>
            Jag tror att vi börjar komma till en punkt i digitaliseringen
            av det offentliga Sverige där ett helhetsgrepp kommer att behöva
            tas på ett sätt som inte har skett tidigare. Det är därför jag
            använder begreppet ledarskap, inte styrning. Det är ett mycket
            vidare begrepp, som antyder ett vidare anslag och ett bredare
            ansvar.
          </note>
          <note>
            Något som jag tror är avgörande för att få hela det offentliga
            Sverige att fungera på ett mer digitalt sätt är kommuner och landsting.
            Som jag och statsrådet har diskuterat tidigare är det kommunala
            självstyret en viktig faktor som måste respekteras men som inte
            får bli någon form av hämsko för digitaliseringen av det offentliga.
          </note>
          <note>
            Där tror jag inte att statsrådet ska underskatta sin ställning
            och tyngd som statsråd när det gäller att använda målsättningar
            även för den kommunala och landstingsdrivna verksamheten, just
            vad gäller digitalisering. Man får kanske inte nödvändigtvis med
            sig varenda kommun i den formen av mjukare ledarskap, men jag
            tror att man får med sig tillräckligt många för att skapa en kritisk
            massa.
          </note>
          <note>
            Sedan finns det verktyg som man från regerings- och myndighetshåll
            kan använda sig av för att driva på ytterligare i samma genre.
            År 2011 eller 2012, om jag inte minns fel, gjorde Kammarkollegiet
            en större upphandling av så kallade elev-Ipadar, som varje svensk
            kommunal skola fick möjlighet att göra avrop på.
          </note>
          <note>
            Det var ett centralt grepp som gjorde stor skillnad för digitaliseringen
            av vår undervisning. Jag tror att fler sådana initiativ skulle
            kunna skapa bättre samverkan mellan stat och kommun och också
            hjälpa kommunerna att lyfta sig.
          </note>
          <note>
            Det talas till exempel om samhällsbyggnadsprocesser. Där finns
            det väldigt mycket som skulle kunna utvecklas, vilket statsrådet
            också var inne på, men utvecklingskostnaderna för den formen av
            digitala system är ofta väldigt stora. Man kan behöva hjälpas
            åt att bära dessa kostnader tillsammans. Om SKL inte klarar av
            att bära den bollen måste man kanske hjälpa till från statligt
            håll.
          </note>
          <note>
            En följdfråga till statsrådet blir: Finns det några sådana tankar
            och projekt inom Regeringskansliet och inom den statliga delen
            av det offentliga Sverige, för att skapa fler projekt likt det
            som Kammarkollegiet hade i början av 10-talet, med en gemensam
            upphandling som kommuner sedan kunde avropa från?
          </note>
          <note>
            Finns det några tankar om vilka lagar som kan stiftas för att
            driva på, inte bara vilka lagar som finns och som kan stå i vägen?
            Man kan inte bara röja undan hinder och hoppas att det löser sig.
            Det tror jag att statsrådet håller med om. Vilka tankar finns
            det om att stifta och föreslå lagar till riksdagen i syfte att
            driva på digitaliseringen av det offentliga?
          </note>
          <note type="speaker">
            Anf. 69 Statsrådet ARDALAN SHEKARABI (S):
          </note>
          <note>
            Fru ålderspresident! Först vill jag säga ett stort tack till
            Erik Ottoson för denna debatt och för interpellationen.
          </note>
          <note>
            Som vanligt när vi diskuterar frågor som rör digitaliseringen
            av offentlig sektor är Erik Ottoson klok och har rätt. Det är
            exakt det han säger som vi behöver göra och som vi jobbar med,
            nämligen att skapa starkare ledarskap och styrning i den offentliga
            sektorn.
          </note>
          <note>
            Vad det handlar om är att vi måste börja se de n offentliga sektorn
            som en koncern. Hittills har vi inte gjort det, och det är därför
            vi har halkat efter under de senaste tio åren när det gäller digitaliseringen
            av det offentliga Sverige.
          </note>
          <note>
            När världen började med digitalisering och till och med datorisering
            av tjänster redan på 70- och 80-talen låg Sverige i framkant,
            men då hade vi en tydlig styrning och ledarskap. Nu har vi halkat
            efter. Vi har halkat efter i snart tio år.
          </note>
          <note>
            Vi ser att våra grannländer har sprungit förbi. Danskarna har
            nu genomfört flera reformer som innebär att man har effektiviserat
            den offentliga förvaltningen och digitaliserat kommunikationen
            mellan medborgare och den offentliga sektorn. Det de har gjort
            är att de har sett den offentliga sektorn som en koncern och styrt
            och lett den som en koncern. De har skapat partnerskap mellan
            staten, kommunerna och landstingen.
          </note>
          <note>
            Jag är i grund och botten en varm vän av det kommunala självstyret,
            och jag ser det som min uppgift att försvara det i regeringen
            utifrån det ansvarsområde jag har. Jag måste dock erkänna att
            i de samtal som jag har haft med Kommunsverige under dessa två
            år är det ett område där Kom ­ munsverige kräver tydligare statlig
            styrning och ledarskap, och det är di ­ gitaliseringen av offentlig
            sektor. Digitalisering och gemensamma digitala infrastrukturer
            försvagar inte det kommunala självstyret utan skapar tvärt ­ om
            förutsättningar för effektiva och välmående kommuner och landsting.
          </note>
          <note>
            Nu inväntar vi utredningsbetänkandet, som kommer inom kort och
            som handlar om de gemensamma tjänsterna. Vi fokuserar mycket på
            den första delen av infrastrukturen, som handlar om kommunikationer
            mellan medborgare och företag och den offentliga sektorn – Mina
            meddelanden.
          </note>
          <note>
            Vi har ambitionen att så fort vi får underlaget av utredaren
            vidta åtgärder och agera för att snabba på processen när det gäller
            anslutning till Mina meddelanden. Här måste vi också få med kommunerna.
            Vi för aktiva samtal med kommunsektorn om detta, och vi tror att
            det behövs. Inte minst ur ett medborgarperspektiv måste kommunerna
            vara med.
          </note>
          <note>
            Vi har fattat beslut om en finansieringsmodell. Det har hittills
            saknats i de gemensamma tjänsterna. Nu finns en modell för hur
            vi ska finansiera de gemensamma it-tjänster eller digitala tjänster
            som behövs och som är nödvändiga för att vi ska kunna digitalisera
            den offentliga sektorn.
          </note>
          <note>
            Vi jobbar med att undanröja rättsliga hinder, som Erik Ottoson
            nämnde. Jag instämmer i hans utgångspunkt att det inte räcker
            med att bara undanröja hinder. Vi måste också in och styra och
            leda. Därför jobbar vi med nationell styrning och ledning vad
            gäller de gemensamma digitala tjänster som krävs för att den offentliga
            sektorn ska effektiviseras.
          </note>
          <note>
            Denna resa är påbörjad, och vi kommer att göra allt vi kan under
            resten av mandatperioden för att öka takten i digitaliseringen.
            Detta kommer att kräva mycket tydligare ledarskap och styrning
            från staten än vad vi har sett tidigare.
          </note>
          <note type="speaker">
            Anf. 70 ERIK OTTOSON (M):
          </note>
          <note>
            Fru ålderspresident! Tack, statsrådet, för det uppföljande svaret!
            Jag upplever ett gott anslag.
          </note>
          <note>
            Det man måste känna till är att det finns lagstiftningsprocesser
            som kommer att behöva komma till stånd, egentligen i förrgår,
            framför allt i relation till det som statsrådet talar om, nämligen
            öppna data, där hela modellen för vår offentlighetsprincip kommer
            att behöva utvecklas.
          </note>
          <note>
            I dag har vi i princip två lägen: sekretessbelagt eller offentlig
            handling. Vi kommer att behöva se över möjligheterna att inrätta
            ett tredje läge: öppna data eller open by default. Där har man
            en standardiserad datamängd som alltid är tillgänglig i ett helt
            maskinavläsbart och rått format som kan användas av myndigheter,
            företag och privatpersoner för att skapa värden, hitta information
            och bearbeta statistik på ett helt annat sätt. Där är såklart
            finansieringsmodellerna väldigt viktiga.
          </note>
          <note>
            Jag tror att man även behöver se över möjligheterna just kring
            vad som är utgångspunkten i offentlig förvaltning. När vi hanterar
            handlingar, när vi arkiverar och när vi lämnar ut handlingar,
            är det då papperet som är utgångspunkten? Eller ska man etablera
            principen digitalt först, alltså att utgångsläget är att handlingen
            är digital – att den existerar och vidimeras digitalt? Eller är
            utgångspunkten att det är signaturer på papper som är det förhärskande?
          </note>
          <note>
            Det är till syvende och sist också en lagstiftningsfråga om det
            är digitalt först eller inte som ska gälla.
          </note>
          <note>
            Jag kan vara lite anekdotisk. När min farfar nyligen gick bort
            skulle jag hjälpa min farmor att få utökad hemtjänst. Blanketten
            för att begära utökad hemtjänst gick inte att få mejlad. Detta
            hade inte varit ett bekymmer tidigare. Därför fick vi vänta ytterligare
            på att blanketten kom via posten. Det hade dessutom blivit förseningar
            på grund av Postnord. Men detta hade kunnat gå så mycket snabbare.
          </note>
          <note>
            Jag tror att det handlar om att etablera principer. Det kan,
            som sagt, också vara en lagstiftningsfråga som driver på mycket
            av den tekniska utvecklingen och den digitala utvecklingen även
            i Kommunsverige, där vi talar om ledarskap och behovet av extra
            styrning. Att ta ett sådant steg skulle vara djärvt, och det skulle
            sannolikt föranleda många höjda ögonbryn. Men jag tror också att
            det är nödvändigt för att vi ska komma i kapp dem som nu möjligen
            har glidit före oss.
          </note>
          <note>
            Detta är saker som jag tror att statsrådet säkert är öppen för.
            Därför är det intressant att få veta om det finns några processer
            i denna riktning just vad gäller open by default, vad gäller digitalt
            först och vad gäller andra förändringar av strukturer som gör
            att vi numera utgår från att saker och ting är digitala men att
            det självfallet alltid ska vara så att om man vill ha det i pappersformat
            – om man vill ha denna blankett eller information i fysiskt format
            – ska det vara möjligt även i fortsättningen men att utgångspunkten
            är en annan.
          </note>
          <note>
            Min följdfråga till statsrådet är om det finns processer igång
            som leder just dit, eller om detta ännu finns kvar att initiera.
          </note>
          <note type="speaker">
            Anf. 71 Statsrådet ARDALAN SHEKARABI (S):
          </note>
          <note>
            Fru ålderspresident! Jag tackar Erik Ottoson för denna relevanta
            fråga. Ja, processen är igång i två utredningar. Både den utredning
            som har i uppdrag att titta på gemensamma tjänster och strukturer
            och den utredning som har i uppdrag att titta på de rättsliga
            frågorna har som utgångspunkt målet att jobba med digitalt först.
          </note>
          <note>
            Vi är tyvärr inte först i världen med detta. Vi är snart sist
            bland våra jämförbara länder. Därför är vår ambition att öka takten.
            Sverige har självklart förutsättningar att införa principen digitalt
            först i all offentlig verksamhet. Det har också varit utgångspunkten
            för arbetet under denna mandatperiod, men vi måste öka takten.
            Det är därför som dessa utredningar har fått så tydliga uppdrag.
          </note>
          <note>
            Fru ålderspresident! Jag sa för några veckor sedan i något sammanhang
            att vår målsättning är att vi i slutet av 2018 ska sluta använda
            faxapparater i den svenska offentliga sektorn. Då blev jag hånad
            i sociala medier, efter ­ som folk trodde att det inte finns faxapparater.
            Men faktum är att vi har ganska många faxapparater kvar. Det faxas
            fortfarande remisser i svensk sjukvård. Våra domstolar jobbar
            med faxapparater 2017 i ett av världens mest digitala länder.
          </note>
          <note>
            De blanketter som Erik Ottoson talar om förekommer inte bara
            i kommunal och landstingskommunal verksamhet utan också i staten.
            Människor lägger ned energi på att fylla i uppgifter som redan
            finns hos det offentliga. Sedan är det några som ska datorisera
            de uppgifter som medborgarna har fyllt i på blanketter.
          </note>
          <note>
            Det finns enorma effektiviseringsvinster att göra om vi verkligen
            lyck ­ as genomföra en digitaliseringsreform i den offentliga
            sektorn, och det är detta vi har satt igång. Det kommer att ta
            några år. Men om vi ökar takten, har ett tydligt mål och jobbar
            tillsammans med kommunsektorn kommer vi att kunna nå dessa mål
            och visa att vi kan underlätta för medborgare och företag och
            också effektivisera resursanvändningen i den offentliga sektorn.
          </note>
          <note>
            Utmaningen är vår förvaltningsmodell. Även om vår förvaltningsmodell
            är stark – den levererar, den är rättssäker och den är effektiv
            – och vi har fristående myndigheter och en decentraliserad välfärdsmodell,
            där kommuner och landsting hanterar de stora välfärdsuppgifterna,
            har förvaltningsmodellen som alla andra modeller en svaghet, och
            det gäller de koncerngemensamma uppgifterna och tjänsterna. De
            kommer inte att koordineras utifrån ett perspektiv där myndigheterna
            och kommunerna själva hittar lösningar, utan staten måste ta ett
            gemensamt ansvar.
          </note>
          <note>
            I avsaknaden av ansvarstagande har några myndigheter gått ihop
            i flera samarbeten och tagit fram digitala tjänster som har underlättat
            för medborgare. Flera myndigheter har gått före – Skatteverket
            är ett sådant exempel – och lyckats digitalisera stora delar av
            ärendehanteringen och kontakterna med medborgarna. Men det behövs
            gemensamma tjänster, och gemensamma tjänster kräver styrning och
            ledarskap.
          </note>
          <note>
            Glöm inte en sak i denna debatt, nämligen att vi har massor med
            svenska företag som är otroligt framgångsrika och som ligger i
            framkant i internationella jämförelser när det gäller just digitala
            tjänster som kan användas i offentlig sektor. Flera av de svenska
            företagen vinner upphandlingar runt om i Europa som handlar om
            digitalisering av den offentliga sektorn. Vi har alltså ett näringsliv
            som är intresserat av att vara med och påverka, bidra och hjälpa
            oss i denna process. Då måste vi anta utmaningen och göra det
            som vi nu gör.
          </note>
          <note>
            Jag ser fram emot att fortsätta denna dialog med Erik Ottoson
            och andra riksdagsledamöter som är engagerade i digitaliseringsfrågorna.
            Vi behöver också göra allt vi kan för att bygga en starkare allians
            med kommun- och landstingssektorn.
          </note>
          <note type="speaker">
            Anf. 72 ERIK OTTOSON (M):
          </note>
          <note>
            Fru ålderspresident! Jag tackar för detta. Jag håller helt och
            hållet med statsrådet om att digitalt först kommer att b li en
            mycket viktig byggsten. I år fick jag till exempel för första
            gången det orange kuvertet digitalt och inte fysiskt. Bara en
            sådan sak tycker jag är ett fall framåt. Min flickvän fick det
            fysiskt, men det är en annan sak.
          </note>
          <note>
            Det som kvarstår och som jag tror kommer att bli mycket avgörande
            handlar om open by default, alltså den ytterligare klassningen
            av informa ­ tion. Viss sorts information ska alltså inte ens
            behöva anses vara en offentlig handling, utan den ska vara öppnare
            än så. En viss form av information ska alltid finnas tillgänglig
            för direktavläsning.
          </note>
          <note>
            Det finns myndigheter, både i Kommunsverige och i det statliga
            Sverige, som arbetar på det sättet. Till exempel SL har under
            en lång tidsperiod haft tidtabellsdata och störningsinformation
            i öppna dataformat, alltså open by default. Den första reseplanerarappen
            i Stockholm var inte skapad av SL utan av en privatperson som
            använde sig av denna information. Detta är sådant som jag tror
            att många över huvud taget inte känner till. Men det finns en
            oändlig mängd nyttor som kan skapas genom just denna form av öppnande
            av data.
          </note>
          <note>
            Ett exempel gavs till statsrådet Peter Eriksson på ULI Geoforum
            några kvarter härifrån, där man har gjort en utredning med hjälp
            av statliga peng ­ ar för att ta reda på hur stora nyttor som
            skulle skapas om man helt och hållet öppnade de geografiska data
            som Lantmäteriet i dag har. Man har kunnat dra slutsatsen att
            det rör sig om nyttor i 100-miljonersklassen varje år som i dag
            så att säga förblir outnyttjade just på grund av att dessa data
            är avgiftsbelagda. Jag vet att Lantmäteriet jobbar med detta.
          </note>
          <note>
            Finns det fler saker som man jobbar med just för att skapa fler
            datamängder som är open by default?
          </note>
          <note type="speaker">
            Anf. 73 Statsrådet ARDALAN SHEKARABI (S):
          </note>
          <note>
            Fru ålderspresident! Ja, det finns flera processer som är igång.
            På området öppna data och vid vidareutnyttjande av öppna data
            behöver vi initiera fler processer. Vi har inte tillräckligt många
            initiativ igång, och vi måste göra mer. Vi tittar på detta just
            nu.
          </note>
          <note>
            Det handlar bland annat om att säkerställa att vi fokuserar på
            rätt områden, och jag nämnde några områden där vi har jobbat projektbaserat.
            Det har varit framgångsrikt. Vi behöver nog jobba mer på det sättet
            med öppna data. Men i slutändan handlar det också om finansiering,
            som Erik Ottoson nämnde, eftersom dessa samhällsvinster görs någon
            annanstans. Men kostnaderna ska tas från någon budget. Då blir
            finansieringsmodeller och förvaltningsmodeller mycket centrala
            i detta sammanhang.
          </note>
          <note>
            Jag gör bedömningen att vi behöver återkomma på detta område
            och sätta igång nya processer. Vi behöver också dra nytta av de
            lärdomar som våra jämförbara länder har dragit i sina processer.
          </note>
          <note>
            Jag var i Mexiko förra veckan, där man jobbar mycket med prevention
            av naturkatastrofer. Då handlar det om öppna data som ett mycket
            viktigt verktyg i detta arbete med förebyggande insatser mot naturkatastrofer.
            Jag blev otroligt imponerad av vilka enorma vinster som kan göras
            med öppna data och vidareutnyttjande av öppna data.
          </note>
          <note>
            Jag blev också påmind om att vi har en ganska lång resa att göra
            i Sverige när det gäller detta, och det hänger ihop med hur vår
            förvaltning styrs och finansieras. Jag återkommer gärna i frågan
            och ser fram emot att fortsätta föra en dialog om detta.
          </note>
          <note>
            Överläggningen var härmed avslutad.
          </note>
          <note>
            § 18 Svar på interpellation 2016/17:290 om Välfärdsutredningen
          </note>
          <note type="speaker">
            Anf. 74 Statsrådet ARDALAN SHEKARABI (S):
          </note>
          <note>
            Fru ålderspresident! Isabella Hökmark har frågat mig om jag delar
            den oro som finns för att Välfärdsutredningens förslag i praktiken
            innebär ett vinstförbud, vilka konsekvenser jag bedömer att ett
            sådant förbud skulle få och hur jag avser att agera med anledning
            av detta.
          </note>
          <note>
            Regeringen har för avsikt att skapa ordning och reda i välfärden.
            Välfärden fungerar inte som en vanlig marknad. Det kan vara svårt
            för elever och brukare att på förhand bedöma en skolas eller ett
            äldreboendes kvalitet. När det offentliga står för betalningen
            och det är svårt för brukare att jämföra kvalitet finns det risk
            att företagens vinstintressen styr åt fel håll. Regeringen vill
            därför säkerställa att de pengar som det offentliga betalar för
            välfärden ska komma brukarna till godo.
          </note>
          <note>
            Forskare pekar ofta på att bakomliggande faktorer, som socioekonomisk
            bakgrund, kan förklara skillnader i brukarundersökningars utfall.
            Inom till exempel primärvården har patienterna hos privata utförare
            i genomsnitt högre inkomster, högre utbildning och lägre vårdbehov.
            Detta gör att det är svårt att tolka om verksamheten i sig presterar
            bättre eller om brukarunderlaget ger bättre förutsättningar för
            hög kvalitet. Expertgruppen för studier i offentlig ekonomi, ESO,
            anger att det inte finns något entydigt samband mellan effektivitet
            och andelen välfärdstjänster som utförs i kommunal respektive
            privat regi.
          </note>
          <note>
            Regeringen har varit tydlig med att den fortsatt vill att enskilda
            aktörer ska kunna vara verksamma i välfärden. En mångfald av aktörer
            inom välfärden kan bidra till ökad innovation och utveckling.
          </note>
          <note>
            Som Isabella Hökmark säkert känner till är dagens datum sista
            svars ­ dag för remissen av Välfärdsutredningens betänkande Ordning
            och reda i välfärden (SOU 2016:78). Remissvaren kommer nu att
            analyseras i Reger ­ ingskansliet. Jag tänker inte föregripa denna
            beredning, utan regeringen kommer att återkomma till riksdagen
            i dessa frågor.
          </note>
          <note type="speaker">
            Anf. 75 ISABELLA HÖKMARK (M):
          </note>
          <note>
            Fru ålderspresident! Jag har en före detta riksdagskollega som
            heter Elisabeth Björnsdotter Rahm. Hon driver en vårdcentral i
            Lycksele i dag. Den föreslagna vinstbegränsningen innebär att
            hennes vårdcentral skulle behöva minska sitt rörelsekapital, vilket
            skulle ge ett minusresultat varje år. Rörelsemarginalen skulle
            bli −0,02 procent. Vårdcentralen sysselsätter i dag 14 personer
            och har 4 500 personer som har valt just den.
          </note>
          <note>
            Det tokiga i Välfärdsutredningen är att vinsttaket på 7 procent
            i praktiken innebär ett vinstförbud. Man utgår nämligen från operativt
            kapital, som i välfärdsföretagen är lågt. Det gör att rörelsemarginalen
            blir liten. Reepalus eget råd till dessa företag är att de ska
            ta ett lån och sätta in i kassan, vilket skulle ge ett större
            operativt kapital. Men vem får lån i dag om man går till banken
            och visar upp en verksamhet som inte får gå med vinst? Och varför
            ska man låna för att få behålla de pengar man redan har tjänat
            ihop?
          </note>
          <note>
            Jag skulle kunna stå här och ge många exempel på sådana här företagare
            runt om i Sverige, men det skulle nog ta hela kvällen. Problemet
            med denna utredning och regeringens samarbete med Vänsterpartiet
            är att detta har lagt sig som en våt filt över Sverige. Det är
            många som inte har vågat satsa och många som inte har kunnat fortsätta.
            Vi kan till exempel titta på Engelska skolan, som har 21 400 elever
            och startade för 25 år sedan. Vd:n där säger att man aldrig hade
            startat i dag om hotet om vinstbegränsning hade funnits. Det är
            en bra och lyckad skola där det är enormt lång kö för att komma
            in.
          </note>
          <note>
            Därför frågar jag om ministern verkligen inte har någon åsikt
            om detta. Vill ministern strypa valfriheten för människor? Det
            är nämligen många företag som kommer att drivas i konkurs och
            inte kunna fortsätta. Är inte människors val värda någonting?
          </note>
          <note type="speaker">
            Anf. 76 Statsrådet ARDALAN SHEKARABI (S):
          </note>
          <note>
            Fru ålderspresident! Detta är kanske en av de viktigaste politiska
            frågorna i Sverige, och inte bara i dag. Dessa frågor har debatterats
            i Sverige sedan början av 1990-talet, eller faktiskt mitten av
            1980-talet.
          </note>
          <note>
            Vårt problem är att utgångspunkten för förändringarna i början
            av 1990-talet faktiskt var väldigt naiv. Om man skapar ett system
            med etableringsfrihet och obegränsade vinstuttag från offentligt
            finansierad välfärdsverksamhet är det klart att man gynnar ett
            visst beteende och vissa typer av aktörer. Man skapar vissa risker.
            Det är precis de riskerna och avigsidorna som regeringen nu vill
            hantera. Jag är den första att erkänna att det inte är enkelt.
          </note>
          <note>
            Det finns en orsak till att inget annat europeiskt land släppte
            in kommersiella intressen i den offentliga skolan, fru ålderspresident.
            Vi är helt unika. Orsaken är att det är ganska svårt att kombinera
            kommersiella intressen i den offentliga skolan med ett system
            där vi har ordning och reda och handlingsutrymme för professionerna.
            När man sätter igång en process och vill skapa ordning och reda
            – och säkerställa att skattebetalarnas pengar används till det
            de är avsedda för – möter man många svårigheter, inte bara av
            rättslig art utan också av praktisk art.
          </note>
          <note>
            Det är därför det är så viktigt att vi nu har en ordentlig diskussion
            om de förslag som Välfärdsutredningen har lagt fram. Man kan ha
            många synpunkter på förslagen, men faktum är att det är första
            gången vi har ett konkret förslag om hur vi ska skapa ordning
            och reda i välfärden. Det har säkert många brister – så är det
            med alla förslag som utreds – men vi måste föra en riktig dialog
            och diskussion om hur vi ska säkerställa att skattebetalarnas
            pengar används till svensk skola och välfärd och inte hamnar någon
            annanstans.
          </note>
          <note>
            I grund och botten, fru ålderspresident, handlar det om legitimiteten
            för den offentliga sektorn. Det är ju inte frivilligt att betala
            skatt, och om vi vill att människor ska tvingas avstå från sina
            inkomster för att finansiera gemensamma offentliga tjänster –
            välfärdstjänster – måste vi kunna garantera dem att deras pengar
            används till just den offentliga välfärden och skolan. Det kan
            vi inte i dag. Inom skolområdet har vi inte ens möjlighet att
            ställa krav. Den som finansierar skolan i dag har inte möjlighet
            att ställa kvalitetskrav. Det är därför vi ser JB-konkurser och
            liknande, som faktiskt föregicks av stora vinstutdelningar. Det
            är ett svek mot svenska skattebetalare.
          </note>
          <note>
            Detta är ingen vänster–höger-fråga bland väljarna, fru ålderspresident,
            vilket också är intressant. En majoritet av de väljare som har
            röstat på Isabella Hökmarks parti vill faktiskt se kraftiga vinstbegränsningar
            i svensk skola. Det handlar nämligen om en grundläggande princip:
            När vi tvingar människor att avstå en del av sin inkomst för att
            finansiera gemensamma tjänster är det statens skyldighet att använda
            de resurserna ändamålsenligt, till det de är avsedda för och effektivt.
            Vi har i dag inte verktygen att garantera detta. I skolan har
            vi väldigt dåliga förutsättningar att ställa krav.
          </note>
          <note>
            Man kan hävda att kraven kan ställas inom äldreomsorg och sjukvård,
            i samband med upphandlingar och krav i lagen om valfrihetssystem.
            Även där finns det dock brister i systemet som gör att det i vissa
            fall är möjligt att dra ned på kvaliteten för att öka vinsten.
            Den konflikten måste politiken hantera, fru ålderspresident, och
            det är därför vi har satt igång denna process.
          </note>
          <note type="speaker">
            Anf. 77 ISABELLA HÖKMARK (M):
          </note>
          <note>
            Fru ålderspresident! Mina väljare vill ha valfrihet. De är vana
            att få välja, och de vill fortsätta kunna göra det. Det riskeras
            nu med detta förslag och hotet om det ni ska genomföra.
          </note>
          <note>
            Jag hör att ministern riktar in sig ganska mycket på skolan.
            Jag har läst i en av de stora dagstidningarna att ministern har
            sagt att det är just skolan man nu ska rikta in sig på. Då konstaterar
            jag att ni hävdar att välfärden inte har några brister och att
            det blir vinster i annan verksamhet inom sjukvård och så, och
            det är ju bra. Men det är ju inte verksamheter som går med vinst
            som är problemet, utan problemet är de verksamheter som saknar
            kvalitet. Det är ju det vi borde prata om.
          </note>
          <note>
            Jag tycker att ministern borde gå ut och se hur det ser ut i
            kommunerna. Det har jag gjort, och det finns väldigt många kommunala
            verksamheter som går med förlust. De får mycket mer pengar i form
            av tillskott som inte syns i detta. Problemet är de verksamheter
            som inte fyller kvalitetskraven och som får fortsätta bara för
            att de är kommunala. Verksamheter som går med förlust blir inte
            bättre för det.
          </note>
          <note>
            De statliga företagen, som klarar Reepalus vinsttak, är ett uttryck
            för detta. Att de inte går med vinst ger inte mer välfärd – snarare
            ger de mindre välfärd för att de går med förlust. Posten bär till
            exempel inte ut fler brev för att man fungerar dåligt och går
            med förlust. Förlusten drabbar användarna, medan vinsterna gynnar
            användarna genom att verksamheterna blir bra.
          </note>
          <note>
            Därför är det väldigt konstigt att man anser att vinsttaket är
            okej i det ena fallet – om jag har förstått ministerns senaste
            uttalanden i tidningarna rätt – men i stället låter det drabba
            skolorna och alla de tusentals elever som har valt en viss skola.
          </note>
          <note>
            Förklara vad ni ska säga till alla tusentals elever som har valt
            en fristående skola! Vad ska ni säga till dem när ni lagstiftar
            för att den inte ska kunna överleva och för att den inte ska fungera
            bra? Vad ska ni säga till de elever som har valt dessa skolor
            för att de är bra? Barn och föräldrar har gjort aktiva val och
            sökt sig till en skola som de tycker är bra och som oftast fungerar
            bättre än den kommunala skolan.
          </note>
          <note>
            I de kommuner där friskolor har etablerats har resultaten i de
            kommunala skolorna också förbättrats otroligt mycket, så denna
            konkurrens i kommunerna är sund.
          </note>
          <note>
            Vad ska ministern säga till alla elever och föräldrar om man
            stryper möjligheterna att driva deras skola?
          </note>
          <note type="speaker">
            Anf. 78 Statsrådet ARDALAN SHEKARABI (S):
          </note>
          <note>
            Fru ålderspresident! Det verkar som att Isabella Hökmark ändrade
            temat för debatten. Om det är så att vi diskuterar valfrihet och
            mångfald av aktörer finns det inga skillnader på det området.
            Där finns numera en total enighet i Sveriges riksdag om att vi
            ska försvara modellen med valfrihet för brukare och mångfald av
            aktörer.
          </note>
          <note>
            Det handlar om vilka regler som vi ska ha för de privata utförare
            som finns i den offentliga välfärden och i skolan för att säkerställa
            att de offentliga medel som de tar del av används till det som
            de är avsedda för och kommer brukarna till del.
          </note>
          <note>
            Fru ålderspresident! Låt mig påminna Isabella Hökmark om att
            hon tillhör ett parti som senast förra sommaren föreslog vinstförbud
            för vissa skolor, just i syfte att säkerställa att resurserna
            används till det som de är avsedda för.
          </note>
          <note>
            Låt mig också påminna Isabella Hökmark om att Anders Borg, den
            förra finansministern, ansåg att vi borde ha regler som slängde
            ut riskkapitalbolagen från svensk välfärd.
          </note>
          <note>
            Problemet, fru ålderspresident, är att dessa argument, eller
            dessa utspel, inte stannar vid retorik. Någon måste ju också ta
            fram regler. Om vi inte vill ha riskkapitalbolag – om vi vill
            ha långsiktigt ägande – måste vi ha regler för detta.
          </note>
          <note>
            Det här är inte lätt. Det är, återigen, därför som inget annat
            land har tagit in kommersiella intressen i den offentliga skolan
            – det är nämligen inte lätt att reglera detta. Då möter vi svårigheterna.
          </note>
          <note>
            Detta fråntar oss dock inte ansvaret gentemot barnen som går
            i skolan och gentemot skattebetalarna som finansierar skolan.
            Vi har ett ansvar. Vi kan inte låtsas glömma bort JB-konkursen,
            som ledde till att Anders Borg stod där och uttalade sig om hur
            detta skulle regleras av staten Sverige, och vänta på nästa skandal
            för att då göra något utspel och ta till något retoriskt grepp.
          </note>
          <note>
            Det finns ju också en verklighet att förhålla sig till. I den
            situation som vi befinner oss i vad gäller svensk skola och med
            de stora utmaningar som vi har – med kunskapsresultat som måste
            förbättras, med en segregation som tillåtits växa och med ökade
            klyftor och ökad ojämlikhet i svensk skola – måste vi använda
            varje krona som går till svensk skola till att förbättra kvaliteten
            i den.
          </note>
          <note>
            Det gör vi inte i dag. Nu läcker en del av pengarna ut, i värsta
            fall till skatteparadis. Detta är ingenting som vi kan försvara
            gentemot våra skatte ­ betalare, som avstår från en del av sin
            inkomst för att finansiera bland annat svensk skola.
          </note>
          <note>
            Regeringen fokuserar på skolan, och vi kommer också att fokusera
            på äldreomsorgen och sjukvården. Målet för regeringen är inte
            att minska mångfalden eller att stänga ned vårdcentraler, sjukhus
            eller skolor. Målet är att vi ärligt och tydligt ska kunna garantera
            våra skattebetalare att vi har en effektiv resursanvändning i
            svensk offentlig välfärd och skola.
          </note>
          <note>
            Det är inte så att det saknas mångfald och valfrihet i andra
            europeiska länder som har krav på att resurserna ska komma brukarna
            till del. Andra länder har också system med valfrihet och mångfald
            för brukare, inte minst inom skolan. Men alla dessa länder ställer
            krav på att resurserna används i skolan. Det är bara vi som inte
            gör det, och detta är svensk naivitet som i dag drabbar svenska
            skolbarn och som i slutändan kan komma att hota legitimiteten
            för vår finansiering av den gemensamma offentliga sektorn.
          </note>
          <note type="speaker">
            Anf. 79 ISABELLA HÖKMARK (M):
          </note>
          <note>
            Fru ålderspresident! Ministern säger att han är för valfrihet
            och att inga vårdcentraler eller skolor ska stängas. Men det är
            ju just det som blir konsekvensen om den här vinstbegränsningen
            tas upp. Detta hindrar nämligen privata alternativ – man kan inte
            driva ett företag som går med förlust. Man kan inte få lån. Man
            kan inte spara pengar till att göra investeringar. Man kan inte
            göra någonting.
          </note>
          <note>
            Valfrihet kräver mångfald. Om vi ska ha kvar valfriheten måste
            det finnas alternativ att välja bland. Det är också detta som
            är styrkan med valfrihet – man kan välja, men man kan också välja
            bort, vilket gör att kvaliteten blir bättre.
          </note>
          <note>
            I dag finns 4 000 friskolor. 340 000 elever går i dessa skolor.
            De har 60 000 medarbetare. Minst 1 miljon föräldrar och far- och
            morföräldrar tillhör de här eleverna.
          </note>
          <note>
            I vårdsektorn finns 12 000 privata företag, och det görs 23 miljoner
            läkarbesök hos dessa företag. 41 000 personer har privat hemtjänst.
            17 000 personer har valt privat äldreboende. Vad är det för fel
            på dessa val?
          </note>
          <note>
            Som jag ser det är det Socialdemokraterna som just nu är det
            största hotet mot välfärden. Jag önskar att ministern skulle använda
            sitt sista inlägg till att tala om för människor runt om i Sverige
            varför man vill lägga ned elevers skolor. Varför har de gjort
            ett felaktigt val? Tala om det för alla! Tala om det för dem som
            har valt vårdcentral eller privat sjukvård! Vad är det för fel?
            Vad har de gjort för fel?
          </note>
          <note type="speaker">
            Anf. 80 Statsrådet ARDALAN SHEKARABI (S):
          </note>
          <note>
            Fru ålderspresident! Det är inte människor som har valt olika
            aktörer som har gjort fel – det är vi politiker som har gjort
            fel, eftersom vi inte kan garantera att de resurser som går till
            skolan används i skolan. Detta är vårt ansvar, inte medborgarnas.
          </note>
          <note>
            Medborgarna är väldigt tydliga – de vill ha valfrihet och mångfald,
            och de vill att pengarna ska användas i verksamheten. De är väldigt
            kritiska till vinster i välfärden. Detta är budskapet från medborgarna.
            Det är vi som inte har levererat.
          </note>
          <note>
            Nu måste vi leverera. Om vi vill säkerställa att kvaliteten är
            hög i svensk skola måste vi ha regler som garanterar en god resursanvändning.
          </note>
          <note>
            Fru ålderspresident! Jag hör på Isabella Hökmark att det finns
            ett mycket ideologiskt perspektiv på denna fråga hos delar av
            Moderata samlingspartiet. Problemet är att ideologiska skygglappar
            har begränsat denna kammares möjligheter att lösa de här frågorna.
            Vi kan lösa detta – vi kan ha både mångfald och valfrihet samtidigt
            som vi har regler som säkerställer god kvalitet.
          </note>
          <note>
            Vi kan förebygga JB-konkurser. Vi kunde ha gjort det. De elever
            som stod där utanför skoldörren och som inte kom in i sin skola
            på grund av konkursen, som föregicks av stora vinstutdelningar,
            fick betala ett ganska högt pris för denna kammares ovilja att
            lösa frågan om vinster i svensk skola och välfärd.
          </note>
          <note>
            Från regeringens sida kan jag garantera att vi kommer att göra
            allt vi kan för att bidra till att hitta konstruktiva, pragmatiska
            lösningar. Målet är att skattebetalarnas pengar ska komma välfärden
            och skolans brukare till del. De ska användas där, i verksamheten.
            Det är först då vi kan försvara mångfald och en riktig valfrihet
            för brukarna.
          </note>
          <note>
            Överläggningen var härmed avslutad.
          </note>
          <note>
            § 19 Svar på interpellation 2016/17:293 om olycksstatistik i
            trafiken
          </note>
          <note type="speaker">
            Anf. 81 Statsrådet ANNA JOHANSSON (S):
          </note>
          <note>
            Fru ålderspresident! Edward Riedl har frågat mig vilka åtgärder
            jag ämnar vidta för att antalet döda i trafiken inte ska fortsätta
            att stiga, utan tvärtom minska, och om jag kan redogöra för hur
            mycket nya pengar som regeringen satsar på att förebygga olyckor
            i trafiken.
          </note>
          <note>
            Det är olyckligt att fler har omkommit i vägtrafiken under år
            2016 jämfört med år 2015. Det korrekta antalet omkomna är dock
            263 personer för år 2016 och 259 personer för år 2015.
          </note>
          <note>
            Regeringen har höga ambitioner på trafiksäkerhetsområdet och
            har initierat en nystart för nollvisionen. Regeringen har under
            mandatperioden vidtagit en rad åtgärder inom trafiksäkerhetsområdet.
            Hittills har reger ­ ing ­ en beslutat om tre uppdrag till myndigheterna
            med bäring på trafiksäkerhet.
          </note>
          <note>
            Trafikverket har fått i uppdrag att övergripande leda samverkan
            inom vägtrafiksäkerheten. Regeringen har också beslutat om två
            uppdrag till Trafikanalys, där det ena syftar till att föreslå
            nya etappmål för trafiksäkerheten efter 2020 och det andra till
            att utreda sänkt bashastighet i tätort.
          </note>
          <note>
            Det sistnämnda är ett led i trafiksäkerhetsarbetet som innebär
            en ökad säkerhet och trygghet främst för fotgängare och cyklister
            i trafiken. Konsekvenserna av sänkt bashastighet i tätort, och
            alternativ till detta, ska utvärderas i relation till de transportpolitiska
            målen som helhet.
          </note>
          <note>
            Ökad digitalisering, uppkoppling och automatisering av transportsystemet
            kommer att påverka såväl resmönster som transporter. Regeringen
            jobbar på flera fronter, både nationellt och internationellt,
            för att främja innovationer, bland annat när det gäller att underlätta
            försök med och implementering av uppkopplade, samverkande och
            automatiserade fordon. Införandet av avancerade förarstödsystem
            och uppkopplade och självkörande fordon har även fortsättningsvis
            potentialen att ge betydande trafiksäkerhetsvinster.
          </note>
          <note>
            Regeringen jobbar även med stärkt regelefterlevnad och bättre
            sociala villkor inom yrkestrafiken i syfte att bland annat bidra
            till en ökad trafiksäkerhet på de svenska vägarna.
          </note>
          <note>
            Efter riksdagens beslut om fastställelse av ekonomiska ramar
            i enlighet med regeringens infrastrukturproposition fortsätter
            nu arbetet med åtgärdsplanering, som ska leda fram till en ny
            nationell trafikslagsövergripande plan för utveckling av transportsystemet
            2018–2029.
          </note>
          <note>
            I åtgärdsplaneringen identifieras de objekt som ska prioriteras,
            bland annat för att höja trafiksäkerheten. Regeringen avser att
            i samband med det fortsatta arbetet med planen återkomma i frågan
            om satsningar för trafiksäkerhet.
          </note>
          <note type="speaker">
            Anf. 82 EDWARD RIEDL (M):
          </note>
          <note>
            Fru ålderspresident! Jag vill tacka ministern för svaret. Det
            är glädjan ­ de att regeringen vill prioritera trafiksäkerheten.
            Det känns jättebra.
          </note>
          <note>
            Jag och ministern kan väl vara överens om att det är en av de
            frågor där partiernas åsikter inte har skilt sig åt. Det har funnits
            höga ambitioner, oaktat vem som sitter i regeringsställning.
          </note>
          <note>
            Det här är en av de frågor som jag är mycket stolt över från
            de åtta åren med alliansregeringen. Då skedde det många bra saker
            på området. Jag ska vara uppriktig och säga att vi övertog ett
            område där Sverige redan var bäst i världen. Den tidigare socialdemokratiska
            regeringen hade alltså gjort ett mycket gott jobb på området.
            Sverige hade kanske bäst trafiksäkerhet i världen redan när vi
            påbörjade vårt arbete.
          </note>
          <note>
            Men från att vara i princip världsbäst lyckades vi under alliansreger
            ­ ingens år näst intill halvera antalet döda i trafiken i Sverige.
            Det är jag väldigt stolt över. Det innebär nämligen att färre
            människor förlorade sitt liv i trafiken; fler människor fick leva
            klart sitt liv. Det tycker jag att vi gemensamt ska vara stolta
            över.
          </note>
          <note>
            Mycket av det arbete som skedde handlade om mötesseparering,
            det som ofta kallas två-plus-ett-vägar. Med hjälp av mitträcken
            ser man till att det inte blir frontalkollisioner. Det handlade
            också om förlåtande vägkanter, det vill säga att det inte ska
            finnas någon sten, något träd eller annat som är i vägen ifall
            någon kör av vägen.
          </note>
          <note>
            Det handlar om att i så stor utsträckning som möjligt bygga säker
            infrastruktur. När människor begår fel ska det inte resultera
            i att man omkommer. Det har varit ett mycket framgångsrikt arbete.
            Det har sparat många liv.
          </note>
          <note>
            Det är dock fortfarande alldeles för många unga och oskyddade
            trafikanter som mister sitt liv. Det är oacceptabelt. Jag är övertygad
            om att ministern och jag har samma uppfattning. Det krävs många
            typer av åtgärder för att komma till rätta med det.
          </note>
          <note>
            Fru ålderspresident! Jag tror att inte minst sänkt bashastighet
            inne i städer, som ministern själv lyfter upp, är någonting som
            alla partier bör titta på. Det är helt oacceptabelt att skolbarn
            ska mista livet på väg till och från skolan därför att vuxna människor
            i bilar har alldeles för bråttom, kör alldeles för fort och tar
            alldeles för lite hänsyn till dem som inte har något skydd alls
            när de råkar ut för dessa bilar. Barn ska inte dö. Det är den
            grundförutsättningen vi bör jobba utifrån.
          </note>
          <note>
            Jag tror som sagt på bred politisk enighet i de här frågorna.
            Det är bra om vi försöker vara överens.
          </note>
          <note>
            Låt mig lyfta fram ett område som jag är lite orolig över. Den
            här regeringen har dragit ned på vägunderhållet. Det har blivit
            mindre pengar till vägunderhåll jämfört med den nivå som alliansregeringen
            hade. Trots att man återställer en del av det blir det totalt
            sett mindre pengar till vägområdet när det gäller vägunderhåll
            – som jag har förstått det utifrån budgetförslaget. Det är lite
            olyckligt. Det är nämligen en del i trafiksäkerhetsarbetet.
          </note>
          <note>
            Jag håller som sagt med om mycket av det som ministern tog upp
            i sitt första inlägg. Men min fråga kvarstår, fru ålderspresident.
            Goda intentio ­ ner är vi överens om. Det levererade ministern
            på ett bra sätt. Och jag håller med om mycket av det som ministern
            sa. Men hur mycket mer pengar vill den här regeringen anslå till
            just trafiksäkerhetsarbetet? Då menar jag reda pengar, det som
            gör att vi kan bygga om infrastruktur.
          </note>
          <note type="speaker">
            Anf. 83 Statsrådet ANNA JOHANSSON (S):
          </note>
          <note>
            Fru ålderspresident! Jag håller med Edward Riedl om att det är
            en stor styrka att det finns bred politisk samsyn om vikten av
            att ha ett effektivt trafiksäkerhetsarbete. Det är också en styrka
            att det finns bred politisk samsyn om det högt uppsatta målet
            att noll människor ska mista livet eller skadas allvarligt i trafiken
            i Sverige.
          </note>
          <note>
            Jag tror att det också finns en ganska bred samsyn om de principer
            som ligger bakom nollvisionen. Det är till att börja med en närmast
            moralisk grundsyn, det vill säga att man inte enbart tittar på
            den enskilde förarens ansvar. Det är ett brett ansvar där vi som
            infrastrukturförvaltare, trafikplanerare, stadsplanerare, fordonstillverkare,
            regelgivare etcetera har ett gemensamt ansvar. Den modellen har
            också visat sig vara framgångsrik.
          </note>
          <note>
            Till detta kan fogas att vi bland annat därför inte har avsatt
            specifika medel för trafiksäkerhetsåtgärder, utan det har varit
            en del av det ordinarie planeringsarbetet. Trafiksäkerhet finns
            med som ett av de mål som hela transportpolitiken vilar på. Det
            innebär att trafiksäkerheten väger tungt i det ordinarie arbetet
            när man prioriterar mellan olika åtgärder. Jag tror att det har
            varit en framgångsfaktor och tycker att det ska fortsätta vara
            på det sättet.
          </note>
          <note>
            Det är inte jättespännande att grotta ned sig i statistik, men
            det kan vara bra att se det här diagrammet som jag visar för kammarens
            ledamöter. Det skedde tyvärr inte något dramatiskt mellan 2015
            och 2016, som Edward Riedl säger i interpellationen. Det som har
            hänt är att vi från en väldigt låg notering 2010 har haft en liten
            ökning; sedan har minskningen av dödsfall i trafiken planat ut.
            Det kan säkert finnas många förklaringar till detta.
          </note>
          <note>
            Därför tog regeringen beslut i höstas om att göra en så kallad
            nystart för nollvisionen. Det är 20 år sedan riksdagen antog nollvisionen.
            Om man har arbetat så länge med ett område och varit så framgångsrika
            som Sverige har varit finns det alltid en risk att man lutar sig
            tillbaka lite grann. Vi har sett att den positiva utvecklingen
            har planat ut under en rad år. Därför tror vi att det är dags
            för ett omtag, för att se vilka åtgärder som har effekt och vad
            vi eventuellt har missat.
          </note>
          <note>
            Vi har redan identifierat oskyddade trafikanter som en grupp
            som behöver ökad uppmärksamhet, vilket jag också nämnde i mitt
            svar.
          </note>
          <note>
            I Sverige är trafikanter duktiga på att använda bilbälte, och
            det finns en stark kultur som innebär att man inte dricker alkohol
            om man ska köra bil. Men utifrån statistiken kan vi se att alkohol
            ändå är inblandat i en stor andel av de väldigt allvarliga olyckor
            som inträffar. Det är alltså ytterligare ett fokusområde.
          </note>
          <note>
            Just genom att ge Trafikverket ett tydligare övergripande ansvar
            tror vi att man kan nå längre när det gäller att identifiera rätt
            åtgärder för det fortsatta arbetet.
          </note>
          <note type="speaker">
            Anf. 84 EDWARD RIEDL (M):
          </note>
          <note>
            Fru ålderspresident! Jag kan bara hålla med ministern om att
            det är en styrka att ha ganska många gemensamma uppfattningar
            på ett sådant här område. Det gör också att man orkar hålla i
            över tid. Sedan utesluter jag inte att man ibland behöver rycka
            tag i sig själv och titta på vad man kan göra bättre och så vidare.
            Det är självklart.
          </note>
          <note>
            Statistik kan användas för att visa hur saker förändras mellan
            enskilda år. Det var egentligen inte min grundtanke, fru ålderspresident.
            Jag tycker att man ska vara försiktig med statistiken på det här
            området. Just eftersom vi har så låga dödstal kan ganska få enskilda
            händelser påverka statistiken i stor utsträckning. Det blir inte
            alltid rättvisande.
          </note>
          <note>
            Därför är det betydligt bättre att använda löpande femårsstatistik,
            som jag vet att man använder inom forskningen. Jag ville absolut
            inte använda statistiken för att framhäva att det skulle ha hänt
            någonting väldigt negativt. Förhoppningsvis är det enskilda avvikelser.
          </note>
          <note>
            Det som vi ser och som ministern lyfter fram är att detta planar
            ut. När man bryter ned statistiken visar det sig att just unga
            oskyddade trafikanter är en grupp där vi inte är nöjda med att
            utvecklingen går som den gör. Det finns alltså delar i helheten
            som man bör titta på.
          </note>
          <note>
            Fru ålderspresident! En del kostar inga pengar alls eller väldigt
            lite. Det gäller att se över bashastigheter och annat inne i städer
            som jag tror kan vara en framkomlig väg. Det är inte jättedyrt.
          </note>
          <note>
            Återigen: Man behöver göra många saker för att lösa dessa frågor.
            Det som är kvar är problemet – det var också det som jag tog upp
            – att om man minskar ned på vägunderhållet och inte fortsätter
            att tillföra resurser till det området ger det mindre förutsättningar
            för säkerhetsarbetet kring bilvägarna.
          </note>
          <note>
            Det tycker jag är lite synd. Om jag förstår ministern rätt kommer
            jag inte att få något svar, utan det är mer en allmän diskussion.
            Jag skulle vilja se att man både återställde och satsade ytterligare
            pengar på vägunderhållet. Det är en del i den stora helheten.
          </note>
          <note type="speaker">
            Anf. 85 Statsrådet ANNA JOHANSSON (S):
          </note>
          <note>
            Fru ålderspresident! Jag tror att Edward Riedl egentligen är
            väl medveten om att den neddragning som det hänvisades till här
            var en tillfällig åtgärd under ett år då statens finanser var
            väldigt hårt ansträngda av annat som inträffade i Sverige. För
            att kunna hantera ett utgiftstak var vi tvungna att se över utgifterna
            på en rad områden där det skulle göra så liten skada som möjligt.
            Det handlade om 500 miljoner av en årsbudget på totalt 12− 13
            miljarder. I den infrastrukturproposition som riksdagen fattade
            beslut om strax före jul ingår också en ökning av anslagen till
            vägunderhåll med 7 procent.
          </note>
          <note>
            Man ska nog också vara noga med att inte dra alltför förhastade
            slutsatser. Ska man dra den typen av slutsatser som Edward Riedl
            nu gör bör man ha på fötterna, det vill säga kunna visa att ett
            antal av de inträffade olyckorna har med bristande vägunderhåll
            att göra.
          </note>
          <note>
            Det är också en del av nollvisionsarbetet, att inte göra det
            som man tror fungerar utan säkerställa att vi har ordentliga data,
            följer upp de olyckor som inträffar, får en bättre bild av i vilken
            situation som detta inträffar och vad det är som orsakar svåra
            krockskador. Utifrån detta ska man vidta åtgärder så att pengarna
            används på det absolut mest effektiva sättet.
          </note>
          <note>
            Regeringen har också nyligen gett Trafikverket i uppdrag att
            förbereda för införandet av alkobommar i svenska hamnar. Av den
            försöksverksamhet som har genomförts har vi sett att alkobommar
            har en positiv, och inte minst en preventiv, effekt. När man har
            haft alkobommar är det fler förare som har valt att inte chansa
            och ta en öl på överfarten ifall att alkobommen är i bruk när
            man kommer över på andra sidan. Det arbetet har vi för avsikt
            att fortsätta med.
          </note>
          <note>
            Trafikverket har, som sagt, fått i uppdrag att ha den mera övergripande
            samordningsfunktionen. När vi har kommit så långt som vi har gjort
            i Sverige finns det inte så många lågt hängande frukter kvar,
            för dem har vi plockat för länge sedan. Det innebär att för varje
            steg som vi ska ta blir det lite svårare att identifiera rätt
            åtgärder. Därför är det oerhört viktigt att man gör analyser av
            enskilda olyckstillfällen och sådant.
          </note>
          <note>
            Ett av de strategiska samverkansprogrammen som regeringen har
            tillsatt om morgondagens resor och transporter handlar om hur
            man ska få bättre resvaneundersökningar och använda big data.
            Det kommer också att vara ett viktigt verktyg för att identifiera
            ytterligare åtgärder för att öka trafiksäkerheten, när man förhoppningsvis
            får en bättre bild av hur människor rör sig, under vilka tider
            och med vilka trafikslag och så vidare.
          </note>
          <note>
            Sammantaget vill jag nog ändå påstå att det pågår mycket på det
            här området, och regeringen har fortsatt ett starkt fokus. Vi
            har som vår absoluta målsättning att vi ska nå till zero, det
            vill säga till noll dödade och allvarligt trafikskadade i Sverige.
          </note>
          <note type="speaker">
            Anf. 86 EDWARD RIEDL (M):
          </note>
          <note>
            Fru ålderspresident! Jag är mycket väl medveten om att det var
            en tillfällig åtgärd som gjorde att regeringen sparade in 500
            miljoner kronor på vägunderhållet. Det jag menar är att man under
            perioden skulle kunna lyfta tillbaka de pengarna eller åtminstone
            se till att det inte blir mindre pengar än vad det var tänkt från
            början.
          </note>
          <note>
            Dessutom tycker jag att man borde förstärka området ytterligare,
            inte minst utifrån det som Trafikverket självt lyfter fram, det
            vill säga att vägarna är ordentligt eftersatta. Vägunderhållet
            är mycket eftersatt, och vi behöver stärka upp det området betydligt.
          </note>
          <note>
            Fru ålderspresident! Jag vill göra det tydligt för den som lyssnar
            på debatten och för ministern att jag absolut inte har kopplat
            dödsfall i trafiken till regeringens besparingar på vägunderhåll.
            Det jag konstaterade var att med tanke på den goda nivå som vi
            befinner oss på – regeringen gör väldigt mycket som är bra i dessa
            frågor – är det klart att man inte får halka efter på det som
            vi redan har uppnått. Om vi spar pengar på vägunderhåll kommer
            det långsiktigt att påverka trafiksäkerhetsarbetet. Jag gjorde
            alltså inte några sådana kopplingar. Det vore väldigt olyckligt
            om någon hade tolkat det på det sättet.
          </note>
          <note>
            Mycket av det som är trafiksäkerhetshöjande åtgärder kostar pengar
            – inte allt, men mycket. Jag håller med ministern om att vid varje
            steg vi tar framåt blir det hela tiden svårare. Vi har tack också
            lov nått den nivå där väldigt få människor mister sina liv, men
            det är många saker som vi behöver titta på. Det sker hjärtinfarkter
            i trafiken, som ibland är svåra att identifiera, och det sker
            mycket annat.
          </note>
          <note>
            När vi befinner oss på den här nivån är varje steg mycket svårt.
            Därför är det bra att vi diskuterar, debatterar och försöker att
            hitta bra vägar framåt.
          </note>
          <note type="speaker">
            Anf. 87 Statsrådet ANNA JOHANSSON (S):
          </note>
          <note>
            Fru ålderspresident! Avslutningsvis vill jag lyfta fram några
            frågor som vi behöver fundera mer på. I det hittillsvarande arbetet
            har det varit ett väldigt starkt fokus på biltrafik och vägtrafik.
            För att nå nästa steg bör vi fokusera – som jag redan har nämnt
            och som vi har varit överens om – på oskyddade trafikanter i andra
            typer av trafikmiljöer. Detta kommer att kräva en ökad uppmärksamhet.
          </note>
          <note>
            I dag finns det också ett ökande problem i järnvägstrafiken.
            Till numerären är det ganska få personer, men Trafikverket rapporterar
            om ett ökat spårspring, det vill säga att människor uppehåller
            sig på och vid järnvägsspår utan att ha något skäl till det. Man
            tar naturligtvis en enorm risk när man rastar hunden på banvallen
            eller leker i sådana områden. Där behövs det en ökad insikt och
            upplysning om att det är livsfarligt. Annars riskerar vi att få
            en ytterligare ökning.
          </note>
          <note>
            Det sker också saker i beteende och risksituationer över tid
            som man behöver ta hänsyn till i det fortsatta trafiksäkerhetsarbetet.
          </note>
          <note>
            Men jag gläder mig åt att det här är en fråga som engagerar över
            partigränserna. Jag är övertygad om att vi även framöver kommer
            att kunna ha ett starkt fokus på trafiksäkerhetsfrågor och en
            bred samsyn om detta i Sveriges riksdag.
          </note>
          <note>
            Överläggningen var härmed avslutad.
          </note>
          <note>
            § 20 Svar på interpellationerna 2016/17:297 och 305 om Västra
            länken i Umeå
          </note>
          <note type="speaker">
            Anf. 88 Statsrådet ANNA JOHANSSON (S):
          </note>
          <note>
            Fru ålderspresident! Edward Riedl har i en interpellation frågat
            mig om Västra länken kommer att vara med i den nationella infrastrukturplanen
            och i en annan interpellation när jag avser att bygget av Västra
            länken i Umeå ska påbörjas. Eftersom båda interpellationerna handlar
            om Västra länken i Umeå väljer jag att besvara dem i ett sammanhang.
          </note>
          <note>
            Först och främst vill jag lyfta fram två felaktigheter i Edward
            Riedls interpellationer – både att nationella infrastrukturplanen
            skulle vara försenad och att regeringen gett Trafikverket direktiv
            om att ompröva 20 redan beslutade infrastrukturprojekt är påståenden
            som inte stämmer. Arbetet med att ta fram en ny nationell trafikslagsövergripande
            plan för utveckling av transportsystemet fortskrider, och regeringen
            beräknar att fastställa planen under våren 2018, helt enligt plan.
            Vid interpellationsdebatten den 13 oktober 2016 om Trafikverkets
            uppdrag att ta fram inriktningsunderlag till infrastrukturplaneringen
            var jag också tydlig med att regeringen inte gett Trafikverket
            något direktiv om att ompröva enskilda objekt.
          </note>
          <note>
            Det namngivna objektet E4/E12 Umeå består av tre delar: Östra
            länken, Norra länken och Västra länken och ingår i nationell trafikslags
            ­ övergripande plan för utveckling av transportsysteme t för perioden
            2014− 2025. Östra länken och Norra länken är redan färdigbyggda
            och öppnade för trafik. Västra länken är den tredje och sista
            etappen.
          </note>
          <note>
            Trafikverket fattade den 25 januari 2017 beslut om att fastställa
            vägplanen för etappen Västra länken. Trafikverkets beslut kan
            överklagas till regeringen. En av förutsättningarna för att vägen
            får börja byggas är att vägplanen har vunnit laga kraft.
          </note>
          <note type="speaker">
            Anf. 89 EDWARD RIEDL (M):
          </note>
          <note>
            Herr talman! Tack, ministern, för svaret! Min förhoppning är
            att vi kan göra detta till dagens kortaste debatt.
          </note>
          <note>
            Trafikverket bereder just nu den nationella infrastrukturplanen.
            Sedan ska den fastställas av regeringen. Jag har egentligen bara
            en enda fråga: Kan ministern nu garantera – det har hon inte tidigare
            kunnat – att Västra länken ska byggas och inte plockas bort ur
            den nationella planen?
          </note>
          <note>
            Det här blir dagens kortaste debatt om ministern bara svarar
            ja och att hon kan garantera att Västra länken i Umeå inte kommer
            att plockas bort från den nationella planen utan kommer att finnas
            med när regeringen fastställer den.
          </note>
          <note type="speaker">
            Anf. 90 Statsrådet ANNA JOHANSSON (S):
          </note>
          <note>
            Herr talman! Västra länken är ett pågående projekt i den innevarande
            nationella planen. Men precis som jag har sagt, och kommer att
            säga vid, gissar jag, åtskilliga ytterligare tillfällen framigenom,
            föregriper jag inte det beslut som ska fattas våren 2018 om vilka
            objekt som ska finnas med i nästa nationella plan. Svar på det
            får Edward Riedl och alla andra vänta på till våren 2018.
          </note>
          <note>
            För Västra länken finns nu en vägplan. Den har blivit överklagad,
            vilket Trafikverket har räknat med. Jag räknar med att processen
            fortgår precis som planerat.
          </note>
          <note type="speaker">
            Anf. 91 EDWARD RIEDL (M):
          </note>
          <note>
            Herr talman! Skälet till att jag ställer frågan är att den har
            diskuterats och debatterats inte minst lokalt i Umeå. Det är inte
            konstigt eftersom detta är den sista pusselbiten för att få en
            fungerande ringled kring ett snabbt växande Umeå.
          </note>
          <note>
            Jag såg i den senaste statistiken över befolkningstillväxten
            att Umeå till och med växer snabbare än Stockholms län. Vi har
            en mycket snabb tillväxt, och vi behöver få detta på plats för
            att få fungerande trafikflöden.
          </note>
          <note>
            Jag har förstått av kommunalrådet i Umeå, Hans Lindberg, som
            är so ­ cialdemokrat och partikollega till ministern, att detta
            nu är klart och att det inte finns några hot, utan Västra länken
            kommer att finnas med i den natio ­ nella planen. Lokalmedierna
            har intervjuat ministern och när jag har läst vad tidningarna
            skriver är det ungefär samma sak jag har kunnat utläsa: Det här
            är säkert.
          </note>
          <note>
            Men varje gång jag debatterar ämnet här i kammaren, herr talman,
            får jag inte den sista delen av svaret. Här i Sveriges riksdag
            kan ministern inte längre garantera att Västra länken kommer att
            finnas med. Det finns en viss otydlighet i detta.
          </note>
          <note>
            Varför är jag då ständigt här och debatterar frågan? Jo, för
            när den här regeringen tog över skulle 20 beslutade men inte påbörjade
            vägprojekt i Sverige prövas enligt nya kriterier hos Trafikverket.
            När jag tittar på vilka saker som gick igenom i kriterieförändringarna
            gissar jag att detta var en eftergift till Miljöpartiet.
          </note>
          <note>
            Jag blir lite orolig när någon som tillhör ett parti som vill
            färdigställa ringleden ändrar kriterierna och omprövar projekten.
            Som jag sa, herr talman, skulle denna debatt kunna vara väldigt
            kort om det som redan är sagt i lokaltidningarna hemma i Västerbotten
            stämmer. Det socialdemokratiska kommunalrådet garanterar att han
            har fått löften från regeringen om att detta kommer att färdigställas.
            Såvitt jag kan tolka vad ministern har sagt i medierna har hon
            i princip lovat journalisterna att detta kommer att färdigställas.
          </note>
          <note>
            Men varenda gång jag försöker få detta svar i kammaren – ett
            enkelt ja hade räckt för att vi skulle ha haft dagens kortaste
            debatt – vill ministern inte föregripa besluten. Om det är hundra
            procent säkert att Västra länken kommer att färdigställas borde
            det vara enkelt att även här i kammaren säga: Ja, Västra länken
            kommer att finnas med när regeringen fastställer den nationella
            planen. Det vill ministern dock inte. Då uppstår farhågor hos
            mig huruvida det här kommer att färdigställas under denna regering.
          </note>
          <note>
            Det är ju ingen hemlighet att nuvarande regering, med socialdemokrater
            och miljöpartister, har lite svårt att komma överens ibland. Jag
            har förstått att miljöpartisterna inte tycker särskilt mycket
            om vägar. Det vållar säkert en hel del problem när era två partier
            ska samordnas i regeringen. Men det gör också oss ute i landet
            oroliga när det verkar som om tidigare beslutade men ej påbörjade
            vägprojekt helt plötsligt skulle kunna falla ur planen. Det vore
            mycket olyckligt, inte minst för Umeå som växer väldigt snabbt
            och behöver en fungerande ringled. Där behöver man få detta på
            plats.
          </note>
          <note>
            Jag har förstått att jag inte kommer att få ett sådant svar,
            så det är ingen vits att förlänga debatten ytterligare. Jag säger
            som jag har sagt tidigare: Jag hoppas att ministern jobbar för
            att den sista delen av ringleden, Västra länken, ska finnas med
            i den nationella planen.
          </note>
          <note type="speaker">
            Anf. 92 Statsrådet ANNA JOHANSSON (S):
          </note>
          <note>
            Herr talman! Att frågan har debatterats i lokala medier kan möjligen
            ha sin förklaring i att Edward Riedl lite opåkallat vid ett antal
            tillfällen har jagat upp sig över att detta kanske inte ska bli
            av. Det är lite i onödan. Vi har nämligen inte mött den oro som
            Edward Riedl talar om hos någon annan än hos just Edward Riedl.
          </note>
          <note>
            Jag ska dock försöka stilla denna oro ännu en gång. Det här är
            ett pågående projekt. Det var lite otydligt när man gav uppdraget
            men redan då var detta ett påbörjat objekt i den gällande nationella
            planen. I den meningen kan man säga att det inte ens omfattas
            av det väldigt allmänt hållna uppdrag som Trafikverket fick.
          </note>
          <note>
            Eftersom det som Edward Riedl hela tiden vill ha besked om är
            vilka utpekade objekt som ska finnas med i nästa nationella trafikslagsövergripande
            plan, som sträcker sig från 2018 till 2029, kommer svaret även
            fortsättningsvis att bli detsamma, oavsett vilket objekt Edward
            Riedl frågar om: Ett sådant besked kommer våren 2018.
          </note>
          <note>
            Nu har jag svarat väldigt många gånger på frågan om Västra länken
            och har sagt att det pågår och att det finns beslut om en vägplan.
            Arbetet fortsätter. Jag hoppas att även Edward Riedls oro kanske
            kan stillas i och med detta besked.
          </note>
          <note type="speaker">
            Anf. 93 EDWARD RIEDL (M):
          </note>
          <note>
            Herr talman! Låt mig vara tydlig: Min oro är stillad när asfalten
            är på plats, vägen är öppnad och trafiken runt Umeå kan flyta
            på.
          </note>
          <note>
            Ministern säger att jag inte behöver känna oro. Samtidigt kan
            hon inte lämna ett tydligt besked. Det går inte ihop för mig.
          </note>
          <note>
            Att det bara skulle vara jag som känner oro stämmer inte. Vi
            i opposi ­ tionen tittar på vad regeringen gör, för det är så
            vi jobbar. Vi tittar på det som regeringen tar fram och vilka
            dokument som ligger till grund för hur Trafikverket ska jobba.
            I de utredningskriterier som Trafikverket fick hade några av kriterierna
            ändrats. Det stod tydligt att projekt skulle omprövas enligt nya
            kriterier.
          </note>
          <note>
            Det är inte något som jag har hittat på, utan jag tog hjälp av
            riksdagens utredningstjänst, som består av opolitiska tjänstemän
            som ger oss kvalitativ hjälp och tar reda på hur det faktiskt
            förhåller sig. Moderaterna frågade dem vilken påverkan det som
            regeringen har fattat beslut om och skickat till Trafikverket
            skulle kunna få på den nationella plan som föreligger.
          </note>
          <note>
            Svaret som kom tillbaka till oss var väldigt enkelt, herr talman.
            De radar upp alla projekt, varav Västra länken var ett, och sa
            att det var sådana projekt som Trafikverket hade i uppgift att
            titta på och ompröva enligt de nya kriterierna.
          </note>
          <note>
            Detta är ingen skapad oro, utan den är på riktigt. Om man vill
            undanröja den osäkerhet som man skapar när man genomför sådana
            förändringar bör man säga vad man vill och vad man menar. Man
            skulle kunna säga: Nej, Edward, du behöver inte oroa dig, för
            Västra länken kommer att färdigställas. Men det vill ministern
            inte säga.
          </note>
          <note>
            Därmed kvarstår oron till dess att asfalten är på plats eller
            att vi har en ny regering som faktiskt vill färdigställa detta
            projekt.
          </note>
          <note type="speaker">
            Anf. 94 Statsrådet ANNA JOHANSSON (S):
          </note>
          <note>
            Herr talman! Jag försöker väl en gång till. Västra länken i Umeå
            ingår inte i den grupp om 20 objekt som inte var påbörjade när
            uppdraget gavs. Den ingick i gruppen påbörjade objekt, eftersom
            alltihop ingår i samma projekt. Därför är detta en helt irrelevant
            frågeställning. Men vilka objekt regeringen kommer att prioritera
            i nästa nationella plan får man vänta till våren 2018 för att
            få besked om.
          </note>
          <note>
            Nu hoppas jag att det blev tydligt och klart och att även Edward
            Riedl kan gå hem och fira helg med lugn i kroppen.
          </note>
          <note>
            Överläggningen var härmed avslutad.
          </note>
          <note>
            § 21 Svar på interpellation 2016/17:300 om tyngre lastbilar i
            Västerbotten
          </note>
          <note type="speaker">
            Anf. 95 Statsrådet ANNA JOHANSSON (S):
          </note>
          <note>
            Herr talman! Edward Riedl har frågat mig om jag är beredd att
            verka för att en större andel av vägnätet i Västerbottens län
            ska godkännas för den nya bärighetsklassen än vad som följer av
            Trafikverkets förslag. Edward Riedl har vidare frågat mig om vilka
            initiativ jag är beredd att ta för att möta skogsbrukets behov
            av att frakta sina produkter på vägarna i Västerbotten.
          </note>
          <note>
            Regeringen har den 16 februari 2017 beslutat om en godsproposition.
            Den innehåller förslag om en ny bärighetsklass, BK4, som möjliggör
            färd med tyngre fordon än vad som är möjligt i dag. Det innebär
            att delar av vägnätet där transporter med järnväg eller sjöfart
            inte är möjligt kommer att kunna öppnas för lastbilar med 74 tons
            totalvikt. Det kan medföra effektivare transporter, en bättre
            konkurrenssituation för svenska åkerier och nytta för näringslivet.
            Lagstiftningen föreslås träda i kraft den 1 juli i år. Trafiken
            med 74-tonslastbilar väntas kunna starta inom ett år.
          </note>
          <note>
            Det är Trafikverket som fattar beslut om klassificering av statliga
            vägar i bärighetsklasser. Trafikverket har haft regeringens uppdrag
            att utreda förutsättningarna för ett införande av en ny bärighetsklass
            på vägar där alternativa transportslag inte är möjliga. Trafikverket
            föreslår att upplåtandet av ett vägnät för BK4 sker stegvis och
            på ett ansvarsfullt sätt där infrastrukturens framtida värden
            inte riskeras och där relevanta fordonskrav tillämpas som bidrar
            till att framkomligheten och säkerheten inte riskeras. Om en utbyggnad
            av vägnätet blir aktuell föreslår Trafikverket att den ska planeras
            och prioriteras i nära samarbete med näringslivet och skogslänen.
          </note>
          <note>
            En väl fungerande transportinfrastruktur är viktig, och regeringens
            ambitioner är höga. Därför har regeringen nu genomfört kraftiga
            satsningar i infrastrukturpropositionen som ska leda fram till
            en ny nationell trafik ­ slagsövergripande plan för utveckling
            av transportsystemet för perioden 2018–2029. Vi gör det för att
            rätt investeringar i transportinfrastruktur bygger Sverige starkt
            och hållbart för framtiden, vilket gör att fler får tillgång till
            mer klimatsmarta och konkurrenskraftiga transporter. Detta främjar
            jobb och utveckling i hela landet.
          </note>
          <note type="speaker">
            Anf. 96 EDWARD RIEDL (M):
          </note>
          <note>
            Herr talman! Jag tackar ministern för svaret.
          </note>
          <note>
            Den här regeringen vill införa en kilometerskatt. Man vill höja
            dieselskatterna. Man vill höja bensinskatterna. Man vill också
            införa en flygskatt. Det är beskattning av avstånd, och det är
            en Norrlandsfientlig politik. Jag brukar ta upp det många gånger,
            för den politik den här regeringen vill föra och tänker föra är
            väldigt skadlig för min del av Sverige. Bara kilometerskatten
            riskerar att göra ungefär 30 procent av den svenska produktiva
            skogen olönsam. Det handlar i slutändan om 35 miljarder i minskade
            exportintäkter till vårt land. Det är väldigt mycket pengar.
          </note>
          <note>
            Alliansen hade ett förslag om att tillåta tyngre lastbilar. Det
            kunde mot ­ verka en del av de negativa effekterna av den här
            Norrlandsfientliga reger ­ ingens politik, som handlar om att
            beskatta avstånd. Men, herr talman, regeringen försökte motarbeta
            detta så mycket man bara kunde. Jag miss ­ tror inte Socialdemokraterna
            i den här frågan, men man samarbetar i sam ­ arbetsregeringen
            med Miljöpartiet, som är emot allting som är bra för Norrland.
          </note>
          <note>
            Då är min fundering: Om man har tyngre lastbilar vet vi att miljön
            blir bättre, eftersom en lastbil kan dra mer gods. Man sänker
            då också de emis ­ sioner som uppstår till följd av att man transporterar
            gods. Man stärker svensk konkurrenskraft, eftersom man kan transportera
            mer med färre personer. Det vet vi. Och det är det som har byggt
            Sverige starkt. När färre personer kan göra mer genererar det
            i slutändan fler jobb i det här landet, då blir vi mer konkurrenskraftiga.
            Alternativet är att gå den omvända vägen och göra oss mindre konkurrenskraftiga
            och mindre produktiva. Då blir det färre arbetstillfällen, och
            vi blir också ett fattigare land.
          </note>
          <note>
            Jag blev glad när regeringen till slut gick med på detta. Det
            var väl så att Socialdemokraterna någon sen kväll tvingade Miljöpartiet
            till detta därför att man hade tillkännagivanden från riksdagen.
            Men jag oroas nu på allvar, herr talman, av det förslag som regeringen
            tänker lägga fram. Man kommer att öppna ungefär 10 procent av
            det statliga vägnätet i Norrbotten och 14 procent av det statliga
            vägnätet i Västerbotten. Allt annat är stängt för den här trafiken.
          </note>
          <note>
            Jag förstår om det är mot bakgrund av att vägarna inte håller
            som man inte öppnar vägnätet på en gång. Då behöver man skjuta
            till mer pengar över tid för att öppna det, och det är framför
            allt broarna det handlar om.
          </note>
          <note>
            Men för Norrbottens och Västerbottens del, de två stora förlorarna
            på den här regeringens politik när det gäller att införa skatter
            på avstånd, öppnar man en mycket liten del av det statliga vägnätet.
            Förklaringen är att det löper ett järnvägsspår parallellt. Detta
            gör att den här reformen i praktiken kommer att bli verkningslös
            för vår del av Sverige. All regeringens skadliga politik, med
            kilometerskatt, höjda dieselskatter, höjda bensinskatter och flygskatt,
            allt det vi ska utstå i försämringar från den här regeringen,
            skulle med Alliansens förslag åtminstone till viss del kunna t
            motverkats. Men då genomför man förslag som gör att detta inte
            kommer att bli möjligt. Man kommer inte att öppna vägnätet i vår
            del av landet.
          </note>
          <note>
            Herr talman! Varför gör regeringen på det här sättet? Vad har
            man emot Norrland? Vad har man emot oss? Vad har man emot de arbetstillfällen
            som finns i vår del av landet? Jag kan omöjligt förstå, herr talman,
            varför man inte vill öppna det statliga vägnätet i den del av
            landet där detta skulle stärka konkurrenskraften som allra mest.
          </note>
          <note type="speaker">
            Anf. 97 Statsrådet ANNA JOHANSSON (S):
          </note>
          <note>
            Herr talman! Regeringen har ingenting alls emot vare sig Norrland
            eller dem som bor där. Detta gäller även andra glest befolkade
            delar av Sverige. Det är faktiskt inte så att glesbygd enbart
            finns i norra Sverige, även om Edward Riedl ofta försöker göra
            det gällande. Dessutom ser befolkningsstrukturen väldigt olika
            ut i olika delar av Norrland, vilket Edward Riedl, som bor där,
            rimligen känner till.
          </note>
          <note>
            Jag tror att även Moderaterna står bakom den miljömålsberedning
            som lämnade sitt slutbetänkande i höstas. Regeringen arbetar nu
            vidare med att ta fram en klimatlag. Det skulle vara intressant
            att vid något tillfälle få höra om Moderaterna också ställer sig
            bakom regeringens höjda ambitionsnivå, som handlar om att Sverige
            ska bli ett av världens första fossilfria välfärdsländer.
          </note>
          <note>
            Om man står bakom Miljömålsberedningen och har ambitioner för
            att ställa om Sverige för att säkra ett liv även för kommande
            generationer på vår planet behöver man också titta på vilka åtgärder
            som behövs. Det är ofrånkomligen så att transportsektorn står
            för en väldigt hög andel av de klimatutsläpp som sker i Sverige
            i dag. Då behöver vi vidta åtgärder för att minska de klimatutsläppen.
            Jag tror egentligen inte att det är så där jättesvårt.
          </note>
          <note>
            Vi behöver använda en mängd olika verktyg för att uppnå detta.
            Pris på olika saker som vi tycker är mindre bra är ett sätt att
            arbeta. Men det är inte det enda som görs, och det vet Edward
            Riedl också. Det sker nu en ganska stor satsning på både stadsmiljöavtal,
            där staten medfinansierar kollektivtrafiksatsningar, och Klimatklivet,
            där man hjälper till med olika typer av klimatinvesteringar, till
            exempel i laddinfrastruktur.
          </note>
          <note>
            Vi kommer att behöva transporter i framtiden. Det kommer att
            vara precis lika nödvändigt att få varor och människor att röra
            sig i vårt land i framtiden som det är i dag. Men fossila drivmedel
            kan inte vara en del av framtidens transportsystem. Jag hoppas
            att vi är överens om det, även om jag förstår viljan att i den
            här specifika frågan göra detta till någonting annat.
          </note>
          <note>
            När det gäller sakfrågan i sig kan man till att börja med konstatera
            att Edward Riedl och andra från framför allt Moderaterna men även
            andra borgerliga partier brukar framhålla att Finland minsann
            fattade beslut om tyngre lastbilar redan 2013. Då kan vän av ordning
            fråga sig vad det var som hindrade den dåvarande borgerliga regeringen
            från att göra samma sak i Sverige. Den dåvarande borgerliga regeringen
            tog inga sådana initiativ och fattade inga sådana beslut.
          </note>
          <note>
            Den nu sittande regeringen har fattat beslut om en högre bärighetsklass,
            BK4, så att vi kan tillåta tyngre lastbilar på våra vägar. Vi
            har dessutom gjort det i två steg. Först ökade vi totalvikten
            på det som kallas bärighetsklass 1-vägar till 64 ton för att möjliggöra
            effektivare transporter. Vi har nu gått vidare med att tillåta
            74-tonstrafik i utpekade delar av vägnätet som tål det och där
            vi inte riskerar att få en överflyttning från andra trafikslag,
            som sjöfart och järnväg.
          </note>
          <note>
            När det gäller exakt vilka vägar som så småningom kommer att
            bli aktuella för den tyngre bärighetsklassen så är det Trafikverket
            som gör en bedömning av det och hur vi ska göra det på ett ansvarfullt
            sätt och utan att få en överflyttning från järnväg. Det hoppas
            jag att vi någonstans också är överens om.
          </note>
          <note type="speaker">
            Anf. 98 EDWARD RIEDL (M):
          </note>
          <note>
            Herr talman! Låt mig först säga att det var Alliansen som lade
            fram förslaget om tyngre lastbilar. Vi har gjort tillkännagivanden
            från en majoritet i riksdagen, och Socialdemokraterna har varit
            emot. Vi har alltså släpat regeringen efter oss i riksdagen för
            att få regeringen att lägga fram förslagen. Jag misstror inte
            Socialdemokraterna, som jag sa. Men jag tror att det var rätt
            jobbigt att få med Miljöpartiet på detta, och därför tog det tid.
          </note>
          <note>
            Jag är jätteglad att man nu har fått det på plats. Det som oroar
            mig är att man gör reformen väldigt dålig. Ett bra förslag går
            med fel skrivningar att göra riktigt dåligt i slutändan. Det som
            händer är att miljömålen lättare kan nås om vi tillåter tyngre
            lastbilar. Varför det? Jo, därför att det går åt mindre bränsle
            för att transportera samma mängd gods. Med tyngre lastbilar sparar
            vi miljön. Med tyngre lastbilar ökar vi svensk konkurrenskraft.
            Det är i grund och botten väldigt bra.
          </note>
          <note>
            Hur blir miljön bättre av att svensk skog blir olönsam medan
            den finska blir konkurrensmässigt mycket starkare? Den här regeringen
            kommer att fortsätta att höja dieselskatterna. Man har redan påbörjat
            detta, och man kommer att fortsätta. Man har också tänkt att införa
            en kilometerskatt. Allt detta sammantaget försämrar svensk konkurrenskraft
            och gör svensk skog mindre lönsam. Skogsindustrin har själv räknat
            ut att med er politik blir ungefär 30 procent av svensk skog olönsam.
          </note>
          <note>
            Detta med tyngre lastbilar skulle kunna motverka en del av de
            försämringarna. Men då väljer ministern och hennes regering tvärtom
            att göra så att man inte inför detta i den norra delen av Sverige
            där det allra mest behövs därför att vi där har längst avstånd
            att hantera. Jag har mycket svårt att förstå det.
          </note>
          <note>
            Jag lyssnar på ministern. Mellan raderna försöker ministern säga
            att Trafikverket kommer att avgöra detta. Låt oss vara tydliga:
            Det är reger ­ ingen som har gett Trafikverket i uppdrag att utifrån
            de kriterier som man har ställt upp öppna vägnätet. Med de kriterier
            som Miljöpartiet sannolikt har lyckats få in i regeringens skrivningar
            kommer det att resultera i att ungefär 14 procent av vägnätet
            i Västerbotten öppnas av det statliga och 10 procent i Norrbotten.
          </note>
          <note>
            Det är regeringen som lägger krokben för Trafikverket att genomföra
            den reform som riksdagen har sagt till regeringen att genomföra.
            Vi väl får återkomma till hur vi ska hantera det rent praktiskt.
            Men det var inte beställningen från en riksdagsmajoritet. Det
            är ett sätt att försöka förstöra en i grunden god reform.
          </note>
          <note>
            Herr talman! Sedan håller jag med ministern när hon sa att det
            inte bara är norra Sverige som drabbas negativt av regeringens
            politik. Jag kanske skulle ha varit tydligare i detta. Denna typ
            av politik slår på avstånd. Ett avlångt glest befolkat land i
            Europas periferi mår givetvis inte bra av skatter på avstånd.
            Inte någonstans i Sverige är detta en bra politik. Jag försökte
            bara lyfta fram att Norrland drabbas ännu hårdare än övriga delar
            av landet. Men självfallet är regeringens politik negativ också
            för resten av Sverige, så att det också är tydligt.
          </note>
          <note type="speaker">
            Anf. 99 Statsrådet ANNA JOHANSSON (S):
          </note>
          <note>
            Herr talman! Tyvärr är det väl så att verkligheten är Moderaternas
            värsta fiende i de här sammanhangen. Det går väldigt bra för Sverige,
            och det går bra för väldigt stora delar av Sverige. Vi har sjunkande
            arbetslöshet och en väldigt hög sysselsättningsgrad. Nästan alla
            företag i alla branscher säger att deras största hot mot att kunna
            växa och utvecklas är att de saknar rätt kompetens. Någonting
            har väl regeringen i varje fall alldeles uppenbart gjort rätt,
            och det är bra.
          </note>
          <note>
            Jag tror att man ska avvakta utformningen av de förslag som regeringen
            avser att lägga fram innan man utvärderar dem. Vi behöver se till
            att vi får en bättre övervakning av den tunga trafiken på svenska
            vägar. Vi vet att det förekommer alldeles för mycket oseriös konkurrens
            i branschen. Vi behöver säkerställa att den tunga trafiken, både
            svenska och utländska lastbilar, betalar för de förslitningsskador
            på vägarna som den orsakar.
          </note>
          <note>
            Vi behöver få fler styrmedel som helt enkelt gör det mer attraktivt
            att välja mer miljövänliga transporter. Jag hoppas att Edward
            Riedl håller med om det även om, som jag sa tidigare, Edward Riedel
            även i den här debatten avstår helt från att beröra den lilla
            utmaning som vi har gemensamt som handlar om klimathotet mot vår
            planet.
          </note>
          <note>
            Vi har fattat det här beslutet därför att vi är övertygade om
            att 74-tonslastbilar har precis de positiva effekter som också
            Edward Riedl lyfter fram. Man kan köra med färre antal bilar och
            därmed få en effektivare godshantering som både gynnar dem som
            köper transporterna och dem som utför transporterna och inte minst
            vår gemensamma miljö. När man genomför ett sådant beslut behöver
            man säkerställa att hela den vägsträcka som man pekar ut klarar
            av att ha den typen av tunga fordon. Det är precis som Edward
            Riedl mycket riktigt påpekar framför allt broar som kan ha bärighetsproblem.
          </note>
          <note>
            Jag hoppas igen att vi är överens om att vi inte vill se att
            mer gods går på väg och mindre på järnväg. Vi ser att det finns
            ett värde i och är viktigt att vi säkerställer goda konkurrensvillkor
            för de mest energieffektiva och minst klimatpåverkande transportlösningarna.
            Därför har regeringen sagt att vi vill se den här förändringen.
            Men vi vill också göra det på ett sätt som säkerställer att vi
            inte får en oönskad överflyttning så att det blir relativt billigare
            att frakta på lastbil och relativt dyrare med järnväg och sjöfart.
            Det hoppas jag att vi i grunden ändå kan vara överens om.
          </note>
          <note>
            Det är tråkigt att Edward Riedl låter så arg när han är glad.
            Jag är ganska glad över reformen och ganska stolt över att vi
            är framme med den. Jag tror att det kommer att bli väldigt bra.
            Jag har noterat att det är ganska många andra som också är glada
            över att reformen kommer. Jag känner en väldigt stark tillförsikt
            att Trafikverket har både den kompetens och de kontakter som krävs
            för att kunna genomföra uppdraget på ett klokt och balanserat
            sätt.
          </note>
          <note type="speaker">
            Anf. 100 EDWARD RIEDL (M):
          </note>
          <note>
            Herr talman! Det går bra för Sverige. Vi är helt överens om detta.
            Nio år med alliansbudgetar har givetvis lagt en rätt god grund
            för det, och på det har vi en global högkonjunktur. Det är svårt
            att på väldigt kort tid förstöra detta.
          </note>
          <note>
            Hur som helst, låt oss tala om det som är huvudfrågan. Vi är
            helt överens om den osjysta och olagliga utländska konkurrensen
            på våra vägar. Däremot är vi inte helt överens om hur vi ska komma
            till rätta med de sakerna. Jag förstår inte varför de som i dag
            kommer från andra länder och inte följer svenska lagar och regler,
            inte betalar svenska skatter och avgifter, helt plötsligt skulle
            följa ytterligare en ny lag.
          </note>
          <note>
            Jag tror tvärtemot att regeringens kilometerskatt kommer att
            göra att en av Europas mest beskattade branscher kommer att få
            ytterligare en skatt att hantera i ett land med långa avstånd.
            Det kommer inte att leda till fler svenska jobb. Det kommer inte
            att leda till bättre konkurrenskraft. Det kommer tvärtom att slå
            ut dem som sköter sig.
          </note>
          <note>
            Vi moderater har tagit fram förslag till hur man ska göra i stället.
            Jag har själv varit med i det och är lite stolt över just de förslagen.
            Vi föreslår i stället att vi ska ha gps-övervakning av all utländsk
            trafik som passerar svensk gräns. Men en gps-puck kan vi se till
            att man följer svenska lagar och regler och se till att man betalar
            de skatter och avgifter man ska göra. Det är ett modernt sätt
            att hantera problemet.
          </note>
          <note>
            Låt mig vara tydlig när det gäller klimathotet. Självfallet ska
            vi göra detta. Detta med tyngre lastbilar är en reform som i grund
            och botten gör att vi får bättre koll på miljön. Det drar mindre
            energi. Det är svårt att flytta över skog och skogstransporter
            till järnväg. Det säger sig självt. Jag frågade finansministern
            tidigare i dag. Hon ville inte undanta, såvitt jag kan förstå,
            vare sig skogen eller Norrland från kilometerskatten.
          </note>
          <note>
            Infrastrukturministern vill inte att vi i Norrland ska få ta
            del av de fördelar reformen ger. I stället har man gjort en bra
            reform väldigt dålig. Det är jag lite arg över. Jag är självklart
            glad över reformen men lite arg över att ministern vill förstöra
            den.
          </note>
          <note type="speaker">
            Anf. 101 Statsrådet ANNA JOHANSSON (S):
          </note>
          <note>
            Herr talman! Det är bra att vi är glada. Jag är också väldigt
            nöjd att skogsindustrin är glad över att beslutet har kommit och
            även andra stora delar av näringslivet. De uppskattar att det
            kommer och att de nu kan börja förbereda för de investeringar
            i nya lastbilar som kommer att krävas.
          </note>
          <note>
            Det blir ytterligare en positiv effekt av detta, nämligen att
            de lastbilar som kommer att kunna medföra de större tyngderna
            till största delen kommer att vara nya lastbilar med högre verkningsgrad
            och bättre motorer och därmed också lägre bränsleförbrukning och
            utsläpp. Man kan säga att det blir win-win-win i det här avseendet.
            Detta är en jättebra reform.
          </note>
          <note>
            Reformen ska genomföras på ett sätt så att vi får precis de positiva
            effekter av den som vi önskar och att vi så mycket som möjligt
            minimerar de risker som finns i och med att vi skulle kunna få
            en överflyttning.
          </note>
          <note>
            Jag upprepar att jag är övertygad om att Trafikverket kommer
            att kunna hantera detta på ett bra sätt.
          </note>
          <note>
            Det finns annat som vi gör samtidigt. Vi har aviserat att vi
            ska ta fram en godsstrategi. Jag tror att det är nödvändigt att
            se hela godstrafikens behov i Sverige på ett samlat sätt, intermodalt
            och med de olika logiker och behov som finns i olika sektorer,
            som självklart ser extremt olika ut inbördes.
          </note>
          <note>
            Vi behöver gemensamt fatta de beslut som krävs för att vi både
            ska säkerställa en god tillgänglighet i hela Sverige och bemöta
            det klimathot som annars riskerar att slå ut allt mänskligt hot
            framöver.
          </note>
          <note>
            Överläggningen var härmed avslutad.
          </note>
          <note>
            § 22 Svar på interpellation 2016/17:304 om pengar för järnväg
            mellan Umeå och Skellefteå
          </note>
          <note type="speaker">
            Anf. 102 Statsrådet ANNA JOHANSSON (S):
          </note>
          <note>
            Herr talman! Edward Riedl har frågat mig om det finns ett löfte
            om 6 miljarder kronor till sträckan mellan Umeå och Skellefteå
            i kommande nationell plan.
          </note>
          <note>
            Regeringen har i budgetpropositionen för 2017 konstaterat att
            Norrbotniabanan är en strategiskt viktig satsning. Järnvägsinvesteringar
            som denna bidrar till regeringens mål om såväl högre sysselsättning
            och nyindustrialisering som minskad klimat- och miljöpåverkan.
            Regeringen avser därför att genomföra byggstart av Norrbotniabanan
            2018 med etappen Umeå–Dåva.
          </note>
          <note>
            Den 6 oktober 2016 beslutade regeringen om propositionen Infrastruktur
            för framtiden – innovativa lösningar för stärkt konkurrenskraft
            och hållbar utveckling , med förslag om ekonomiska ramar och inriktning
            för perioden 2018–2029 till riksdagen. Riksdagen beslutade den
            13 december 2016 att fastställa de ramar som regeringen föreslagit.
            Efter riksdagens beslut fortsätter nu arbetet med åtgärdsplanering,
            som ska leda fram till en ny nationell trafikslagsövergripande
            plan för utveckling av transportsystemet 2018–2029. I åtgärdsplaneringen
            identifieras de objekt som ska prioriteras. Regeringen avser att
            fastställa planen under våren 2018. Jag kan inte föregripa detta
            planeringsarbete.
          </note>
          <note type="speaker">
            Anf. 103 EDWARD RIEDL (M):
          </note>
          <note>
            Herr talman! Tack, ministern, för svaret! Jag följer lokala medier,
            precis som jag tror att alla andra riksdagsledamöter gör. Jag
            följer också den lokala och regionala debatten hemma i Västerbotten
            mycket nära. Jag blev glad den 2 februari i år när kommunalrådet
            i Skellefteå, socialdemokrat och tillika Norrbotniabanegruppens
            ordförande, Lorents Burman deklarerade att han hade fått ett löfte
            från statsminister Stefan Löfven om att man skulle få en viss
            summa pengar – ganska exakt 6 miljarder – till Norrbotniabanan.
          </note>
          <note>
            Herr talman! Jag tittade då efter om det någonstans i något offentligt
            dokument eller någon promemoria från regeringen fanns något ställe
            där de här pengarna fanns avsatta. Jag har inte lyckats hitta
            något sådant. Jag förutsätter givetvis att SVT med de resurser
            man har till sitt förfogande gör ett grundligt arbete, och om
            man går ut med denna typ av uppgifter förutsätter jag givetvis
            att de är korrekta. Jag skulle aldrig heller misstro ett socialdemokratiskt
            kommunalråd och tro att han far med osanning. Men här står vi
            i alla fall med frågeställningen om att man hade ett löfte om
            6 miljarder.
          </note>
          <note>
            Herr talman! Då vill jag veta några saker. Stämmer det? Har Lorents
            Burman fått ett löfte om 6 miljarder från regeringen? Och i så
            fall: Vilken tidsperiod handlar dessa 6 miljarder om? Det säger
            en del om vilken byggnadstakt man har tänkt sig från regeringens
            sida.
          </note>
          <note>
            Jag är väldigt nyfiken, herr talman. Jag tycker att det här är
            en spännande debatt, och jag skulle mycket gärna vilja höra vad
            ministern har att säga. Har man lovat 6 miljarder till Lorents
            Burman? Och i så fall: När kommer pengarna, och under vilken tidsperiod
            får de användas?
          </note>
          <note type="speaker">
            Anf. 104 Statsrådet ANNA JOHANSSON (S):
          </note>
          <note>
            Herr talman! Regeringen har lovat att byggstarta Norrbotniabanan
            med den första etappen Umeå–Dåva under innevarande mandatperiod.
            Detta löfte har vi för avsikt att infria. I övrigt finns det inga
            löften om hur fortsättningen ska se ut. Däremot ligger det i farans
            riktning att man inte lägger medel för att enbart färdigställa
            ett industrispår, utan regeringens uttalade ambition är att färdigställa
            hela Norrbotniabanan. Det har vi också skrivit i budgetpropositionen
            tidigare.
          </note>
          <note>
            Däremot finns det ingen tidsplan för detta ännu. Precis som när
            det gäller Västra länken och alla andra enskilda objekt kommer
            jag inte att föregripa det arbete som ligger framför oss med att
            prioritera olika objekt och ställa dem mot varandra i den trafikslagsövergripande
            nationella planen. Dessa besked kommer våren 2018.
          </note>
          <note>
            Det innebär att svaret på frågan är: Nej, det finns inga löften
            om några 6 miljarder och inte heller några andra konkreta löften
            på det sättet. Det finns en tydligt uttalad ambition om att Norrbotniabanan
            ska byggas.
          </note>
          <note>
            Inte ens om man tolkar intervjun hårt är det detta som sägs:
            att det finns ett löfte om 6 miljarder. Det som uttrycks i intervjun
            som det hänvisas till under debatten är att man förutsätter att
            det kommer att finnas pengar till att bygga och att det skulle
            kunna handla om 6 miljarder. Jag kan hålla med om att det är olyckligt
            när det framställs på det sättet, men riktigt så stora växlar
            som Edward Riedl väljer att dra på detta i debatten finns det
            kanske trots allt inte anledning att dra.
          </note>
          <note type="speaker">
            Anf. 105 EDWARD RIEDL (M):
          </note>
          <note>
            Herr talman! Det är inte meningen att dra för stora växlar. Jag
            blir självfallet mycket glad om man avsätter pengar till infrastruktur
            i mitt hemlän. Jag gör som jag tror att de flesta riksdagsledamöter
            gör: Jag struntar i grund och botten i vilken regering det är
            som bygger infrastruktur i mitt hemlän. Jag är glad för allt som
            byggs. Därför blev jag glad för inslaget där det framgick att
            man hade sagt 6 miljarder, och jag funderade på när pengarna skulle
            komma och under vilken tidsperiod.
          </note>
          <note>
            Herr talman! Jag förstår dock ministern så att man inte har gett
            något löfte om 6 miljarder till Lorents Burman, och det var egentligen
            det min frågeställning handlade om. Han har alltså helt enkelt
            inte fått detta löfte om 6 miljarder. Då är debatten färdig för
            min del – tack!
          </note>
          <note type="speaker">
            Anf. 106 Statsrådet ANNA JOHANSSON (S):
          </note>
          <note>
            Herr talman! Då kan jag bara avslutningsvis tillönska Edward
            Riedl en trevlig helg, för nu är det fredagseftermiddag och vi
            får gå ut i solen och hem.
          </note>
          <note>
            Jag kan också ge det lilla tipset att gärna rösta socialdemokratiskt
            nästa gång. Om man vill ha infrastruktursatsningar även i de norra
            länen är det ett betydligt säkrare kort att rösta S än M; det
            har de tidigare åtta åren visat med all önskvärd tydlighet. Norrbotniabanan
            hade kunnat vara påbörjad redan om vi inte olycksaligen hade bytt
            regering 2006.
          </note>
          <note>
            Jag tackar också för debatten och önskar en trevlig helg.
          </note>
          <note type="speaker">
            Anf. 107 EDWARD RIEDL (M):
          </note>
          <note>
            Herr talman! Tack för den vänliga hälsningen. Jag kommer nog
            inte att rösta socialdemokratiskt. Jag ska dock överväga detta
            om ministern vill.
          </note>
          <note>
            Det är bättre att lova det man vet att man kan hålla. Det vet
            jag att den tidigare alliansregeringen gjorde. Jag kan konstatera
            så här långt att inte en enda meter räls är lagd av Norrbotniabanan.
          </note>
          <note>
            Det är många vackra ord. Det finns inget löfte om 6 miljarder
            till Lorents Burman, det finns ingen räls lagd och man har inte
            kommit igång med Västra länken.
          </note>
          <note>
            Jag satsar nog min röst på Moderaterna även i nästa val. Då vet
            jag att det blir leverans på det som lovas.
          </note>
          <note>
            Med detta vill jag önska herr talman med medarbetare en mycket
            god helg och givetvis också ministern. Tack för debatten! Vi har
            varit överens om mycket, inte allt – men om mycket.
          </note>
          <note type="speaker">
            Anf. 108 Statsrådet ANNA JOHANSSON (S):
          </note>
          <note>
            Herr talman! Jag får önska talmanspresidiet en trevlig helg.
            Jag önskar detsamma till Edward Riedl.
          </note>
          <note>
            Jag tror att Edward Riedl vet att man inte börjar med att lägga
            räls utan att man börjar med att göra utredningar. Rälsen kommer
            så småningom.
          </note>
          <note>
            Överläggningen var härmed avslutad.
          </note>
          <note>
            § 23 Bordläggning
          </note>
          <note>
            Följande dokument anmäldes och bordlades:
          </note>
          <note>
            Redogörelser
          </note>
          <note>
            2016/17:RJ1 Styrelsen för Stiftelsen Riksbankens Jubileumsfonds
            berättelse över fondens verksamhet och förvaltning under 2016
          </note>
          <note>
            2016/17:RR1 Riksrevisionens redogörelse om Riksrevisionens årsredovisning
            för 2016
          </note>
          <note>
            § 24 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 23 februari
          </note>
          <note>
            2016/17:327 Jobben i Sverige
          </note>
          <note>
            av Anette Åkesson (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2016/17:328 Digital strategi för svensk skola
          </note>
          <note>
            av Maria Stockhaus (M)
          </note>
          <note>
            till utbildningsminister Gustav Fridolin (MP)
          </note>
          <note>
            § 25 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 23 februari
          </note>
          <note>
            2016/17:913 Förtydliganden i migrationsfrågor i EU-förhandlingar
          </note>
          <note>
            av Mikael Cederbratt (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:914 Regler för tillfällig föräldrapenning
          </note>
          <note>
            av Gunilla Nordgren (M)
          </note>
          <note>
            till socialförsäkringsminister Annika Strandhäll (S)
          </note>
          <note>
            2016/17:915 Användningen av skattepengar till projekt utan mätbara
            mål
          </note>
          <note>
            av Lars Hjälmered (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2016/17:916 Vidarebosättning
          </note>
          <note>
            av Mikael Cederbratt (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:917 Återbetalning av förskottering till Trafikverket
          </note>
          <note>
            av Monica Haider (S)
          </note>
          <note>
            till statsrådet Anna Johansson (S)
          </note>
          <note>
            2016/17:918 E-hälsomyndighetens flytt
          </note>
          <note>
            av Jenny Petersson (M)
          </note>
          <note>
            till statsrådet Gabriel Wikström (S)
          </note>
          <note>
            2016/17:919 Rättssäkerheten för företag som anställer arbetskraftsinvandrare
          </note>
          <note>
            av Erik Bengtzboe (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2016/17:920 Granskning och översyn av MSB
          </note>
          <note>
            av Hans Wallmark (M)
          </note>
          <note>
            till statsrådet Anders Ygeman (S)
          </note>
          <note>
            2016/17:921 Fullföljande av 2016 års försvarsbeslut
          </note>
          <note>
            av Hans Wallmark (M)
          </note>
          <note>
            till försvarsminister Peter Hultqvist (S)
          </note>
          <note>
            2016/17:922 Bärplockning
          </note>
          <note>
            av Sten Bergheden (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2016/17:923 Underlättande för arbetslösa att ta säsongsjobb
          </note>
          <note>
            av Sten Bergheden (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2016/17:924 De statliga avgifterna för sjöfarten
          </note>
          <note>
            av Nina Lundström (L)
          </note>
          <note>
            till statsrådet Anna Johansson (S)
          </note>
          <note>
            2016/17:925 Företag som stöder organiserad brottslighet
          </note>
          <note>
            av Mikael Eskilandersson (SD)
          </note>
          <note>
            till statsrådet Anders Ygeman (S)
          </note>
          <note>
            § 26 Kammaren åtskildes kl. 13.39.
          </note>
          <note>
            Sammanträdet leddes
          </note>
          <note>
            av tredje vice talmannen från dess början till och med § 13 anf.
            43 (delvis),
          </note>
          <note>
            av tjänstgörande ålderspresidenten Susanne Eberstein därefter
            till och med § 20 anf. 88 (delvis) och
          </note>
          <note>
            av förste vice talmannen därefter till dess slut.
          </note>
          <note>
            Vid protokollet
          </note>
          <note>
            ANDERS NORIN
          </note>
          <note>
            / Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om återtagande av plats i riksdagen
          </note>
          <note>
            § 3 Avsägelse
          </note>
          <note>
            § 4 Anmälan om kompletteringsval
          </note>
          <note>
            § 5 Anmälan om subsidiaritetsprövning
          </note>
          <note>
            § 6 Anmälan om granskningsrapport
          </note>
          <note>
            § 7 Ärenden för hänvisning till utskott
          </note>
          <note>
            § 8 Svar på interpellationerna 2016/17:255 och 269 om insatser
            för ett längre arbetsliv
          </note>
          <note>
            Anf. 1 Finansminister MAGDALENA ANDERSSON (S)
          </note>
          <note>
            Anf. 2 HELENA BOUVENG (M)
          </note>
          <note>
            Anf. 3 NIKLAS WYKMAN (M)
          </note>
          <note>
            Anf. 4 Finansminister MAGDALENA ANDERSSON (S)
          </note>
          <note>
            Anf. 5 HELENA BOUVENG (M)
          </note>
          <note>
            Anf. 6 NIKLAS WYKMAN (M)
          </note>
          <note>
            Anf. 7 Finansminister MAGDALENA ANDERSSON (S)
          </note>
          <note>
            Anf. 8 HELENA BOUVENG (M)
          </note>
          <note>
            Anf. 9 NIKLAS WYKMAN (M)
          </note>
          <note>
            Anf. 10 Finansminister MAGDALENA ANDERSSON (S)
          </note>
          <note>
            § 9 Svar på interpellation 2016/17:296 om reavinstskatten på
            bostäder
          </note>
          <note>
            Anf. 11 Finansminister MAGDALENA ANDERSSON (S)
          </note>
          <note>
            Anf. 12 MATS GREEN (M)
          </note>
          <note>
            Anf. 13 Finansminister MAGDALENA ANDERSSON (S)
          </note>
          <note>
            Anf. 14 MATS GREEN (M)
          </note>
          <note>
            Anf. 15 Finansminister MAGDALENA ANDERSSON (S)
          </note>
          <note>
            Anf. 16 MATS GREEN (M)
          </note>
          <note>
            Anf. 17 Finansminister MAGDALENA ANDERSSON (S)
          </note>
          <note>
            § 10 Svar på interpellation 2016/17:301 om skogsindustrierna
            och kilometerskatten
          </note>
          <note>
            Anf. 18 Finansminister MAGDALENA ANDERSSON (S)
          </note>
          <note>
            Anf. 19 EDWARD RIEDL (M)
          </note>
          <note>
            Anf. 20 Finansminister MAGDALENA ANDERSSON (S)
          </note>
          <note>
            Anf. 21 EDWARD RIEDL (M)
          </note>
          <note>
            Anf. 22 Finansminister MAGDALENA ANDERSSON (S)
          </note>
          <note>
            Anf. 23 EDWARD RIEDL (M)
          </note>
          <note>
            Anf. 24 Finansminister MAGDALENA ANDERSSON (S)
          </note>
          <note>
            § 11 Svar på interpellation 2016/17:224 om papperslösa barn
          </note>
          <note>
            Anf. 25 Statsrådet ANDERS YGEMAN (S)
          </note>
          <note>
            Anf. 26 CHRISTINA HÖJ LARSEN (V)
          </note>
          <note>
            Anf. 27 Statsrådet ANDERS YGEMAN (S)
          </note>
          <note>
            Anf. 28 CHRISTINA HÖJ LARSEN (V)
          </note>
          <note>
            Anf. 29 Statsrådet ANDERS YGEMAN (S)
          </note>
          <note>
            Anf. 30 CHRISTINA HÖJ LARSEN (V)
          </note>
          <note>
            Anf. 31 Statsrådet ANDERS YGEMAN (S)
          </note>
          <note>
            § 12 Svar på interpellation 2016/17:239 om terrorismrelaterad
            brottslighet
          </note>
          <note>
            Anf. 32 Statsrådet ANDERS YGEMAN (S)
          </note>
          <note>
            Anf. 33 ANTI AVSAN (M)
          </note>
          <note>
            Anf. 34 Statsrådet ANDERS YGEMAN (S)
          </note>
          <note>
            Anf. 35 ANTI AVSAN (M)
          </note>
          <note>
            Anf. 36 Statsrådet ANDERS YGEMAN (S)
          </note>
          <note>
            Anf. 37 ANTI AVSAN (M)
          </note>
          <note>
            Anf. 38 Statsrådet ANDERS YGEMAN (S)
          </note>
          <note>
            § 13 Svar på interpellation 2016/17:276 om otryggheten i Nordstan
          </note>
          <note>
            Anf. 39 Statsrådet ANDERS YGEMAN (S)
          </note>
          <note>
            Anf. 40 ELLEN JUNTTI (M)
          </note>
          <note>
            Anf. 41 Statsrådet ANDERS YGEMAN (S)
          </note>
          <note>
            Anf. 42 ELLEN JUNTTI (M)
          </note>
          <note>
            Anf. 43 Statsrådet ANDERS YGEMAN (S)
          </note>
          <note>
            Anf. 44 ELLEN JUNTTI (M)
          </note>
          <note>
            Anf. 45 Statsrådet ANDERS YGEMAN (S)
          </note>
          <note>
            § 14 Svar på interpellation 2016/17:289 om fler poliser i Göteborg
          </note>
          <note>
            Anf. 46 Statsrådet ANDERS YGEMAN (S)
          </note>
          <note>
            Anf. 47 ELLEN JUNTTI (M)
          </note>
          <note>
            Anf. 48 Statsrådet ANDERS YGEMAN (S)
          </note>
          <note>
            Anf. 49 ELLEN JUNTTI (M)
          </note>
          <note>
            Anf. 50 Statsrådet ANDERS YGEMAN (S)
          </note>
          <note>
            Anf. 51 ELLEN JUNTTI (M)
          </note>
          <note>
            Anf. 52 Statsrådet ANDERS YGEMAN (S)
          </note>
          <note>
            § 15 Svar på interpellation 2016/17:291 om förtroendet för polisen
          </note>
          <note>
            Anf. 53 Statsrådet ANDERS YGEMAN (S)
          </note>
          <note>
            Anf. 54 EDWARD RIEDL (M)
          </note>
          <note>
            Anf. 55 Statsrådet ANDERS YGEMAN (S)
          </note>
          <note>
            Anf. 56 EDWARD RIEDL (M)
          </note>
          <note>
            Anf. 57 Statsrådet ANDERS YGEMAN (S)
          </note>
          <note>
            Anf. 58 EDWARD RIEDL (M)
          </note>
          <note>
            Anf. 59 Statsrådet ANDERS YGEMAN (S)
          </note>
          <note>
            § 16 Svar på interpellation 2016/17:292 om våldsbrott mot enskilda
          </note>
          <note>
            Anf. 60 Statsrådet ANDERS YGEMAN (S)
          </note>
          <note>
            Anf. 61 EDWARD RIEDL (M)
          </note>
          <note>
            Anf. 62 Statsrådet ANDERS YGEMAN (S)
          </note>
          <note>
            Anf. 63 EDWARD RIEDL (M)
          </note>
          <note>
            Anf. 64 Statsrådet ANDERS YGEMAN (S)
          </note>
          <note>
            Anf. 65 EDWARD RIEDL (M)
          </note>
          <note>
            Anf. 66 Statsrådet ANDERS YGEMAN (S)
          </note>
          <note>
            § 17 Svar på interpellation 2016/17:228 om digitaliseringspolitiken
          </note>
          <note>
            Anf. 67 Statsrådet ARDALAN SHEKARABI (S)
          </note>
          <note>
            Anf. 68 ERIK OTTOSON (M)
          </note>
          <note>
            Anf. 69 Statsrådet ARDALAN SHEKARABI (S)
          </note>
          <note>
            Anf. 70 ERIK OTTOSON (M)
          </note>
          <note>
            Anf. 71 Statsrådet ARDALAN SHEKARABI (S)
          </note>
          <note>
            Anf. 72 ERIK OTTOSON (M)
          </note>
          <note>
            Anf. 73 Statsrådet ARDALAN SHEKARABI (S)
          </note>
          <note>
            § 18 Svar på interpellation 2016/17:290 om Välfärdsutredningen
          </note>
          <note>
            Anf. 74 Statsrådet ARDALAN SHEKARABI (S)
          </note>
          <note>
            Anf. 75 ISABELLA HÖKMARK (M)
          </note>
          <note>
            Anf. 76 Statsrådet ARDALAN SHEKARABI (S)
          </note>
          <note>
            Anf. 77 ISABELLA HÖKMARK (M)
          </note>
          <note>
            Anf. 78 Statsrådet ARDALAN SHEKARABI (S)
          </note>
          <note>
            Anf. 79 ISABELLA HÖKMARK (M)
          </note>
          <note>
            Anf. 80 Statsrådet ARDALAN SHEKARABI (S)
          </note>
          <note>
            § 19 Svar på interpellation 2016/17:293 om olycksstatistik i
            trafiken
          </note>
          <note>
            Anf. 81 Statsrådet ANNA JOHANSSON (S)
          </note>
          <note>
            Anf. 82 EDWARD RIEDL (M)
          </note>
          <note>
            Anf. 83 Statsrådet ANNA JOHANSSON (S)
          </note>
          <note>
            Anf. 84 EDWARD RIEDL (M)
          </note>
          <note>
            Anf. 85 Statsrådet ANNA JOHANSSON (S)
          </note>
          <note>
            Anf. 86 EDWARD RIEDL (M)
          </note>
          <note>
            Anf. 87 Statsrådet ANNA JOHANSSON (S)
          </note>
          <note>
            § 20 Svar på interpellationerna 2016/17:297 och 305 om Västra
            länken i Umeå
          </note>
          <note>
            Anf. 88 Statsrådet ANNA JOHANSSON (S)
          </note>
          <note>
            Anf. 89 EDWARD RIEDL (M)
          </note>
          <note>
            Anf. 90 Statsrådet ANNA JOHANSSON (S)
          </note>
          <note>
            Anf. 91 EDWARD RIEDL (M)
          </note>
          <note>
            Anf. 92 Statsrådet ANNA JOHANSSON (S)
          </note>
          <note>
            Anf. 93 EDWARD RIEDL (M)
          </note>
          <note>
            Anf. 94 Statsrådet ANNA JOHANSSON (S)
          </note>
          <note>
            § 21 Svar på interpellation 2016/17:300 om tyngre lastbilar i
            Västerbotten
          </note>
          <note>
            Anf. 95 Statsrådet ANNA JOHANSSON (S)
          </note>
          <note>
            Anf. 96 EDWARD RIEDL (M)
          </note>
          <note>
            Anf. 97 Statsrådet ANNA JOHANSSON (S)
          </note>
          <note>
            Anf. 98 EDWARD RIEDL (M)
          </note>
          <note>
            Anf. 99 Statsrådet ANNA JOHANSSON (S)
          </note>
          <note>
            Anf. 100 EDWARD RIEDL (M)
          </note>
          <note>
            Anf. 101 Statsrådet ANNA JOHANSSON (S)
          </note>
          <note>
            § 22 Svar på interpellation 2016/17:304 om pengar för järnväg
            mellan Umeå och Skellefteå
          </note>
          <note>
            Anf. 102 Statsrådet ANNA JOHANSSON (S)
          </note>
          <note>
            Anf. 103 EDWARD RIEDL (M)
          </note>
          <note>
            Anf. 104 Statsrådet ANNA JOHANSSON (S)
          </note>
          <note>
            Anf. 105 EDWARD RIEDL (M)
          </note>
          <note>
            Anf. 106 Statsrådet ANNA JOHANSSON (S)
          </note>
          <note>
            Anf. 107 EDWARD RIEDL (M)
          </note>
          <note>
            Anf. 108 Statsrådet ANNA JOHANSSON (S)
          </note>
          <note>
            § 23 Bordläggning
          </note>
          <note>
            § 24 Anmälan om interpellationer
          </note>
          <note>
            § 25 Anmälan om frågor för skriftliga svar
          </note>
          <note>
            § 26 Kammaren åtskildes kl. 13.39.
          </note>
          <note>
            Tryck: Elanders, Vällingby 2017
          </note>
        </div>
      </body>
    </text>
  </TEI>
</teiCorpus>
