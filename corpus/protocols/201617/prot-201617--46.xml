<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201617</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201617</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201617--46</head>
          <docDate when="2016-12-14">2016-12-14</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 23 november justerades.
          </note>
          <note>
            § 2 Anmälan om granskningsrapport
          </note>
          <note>
            Talmannen anmälde att följande granskningsrapport hade kommit
            in från Riksrevisionen och överlämnats till socialförsäkringsutskottet:
          </note>
          <note>
            RiR 2016:31 Är sjukskrivning bra för hälsan?
          </note>
          <note>
            § 3 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2016/17:61 till socialförsäkringsutskottet
          </note>
          <note>
            Skrivelser
          </note>
          <note>
            2016/17:51 till socialförsäkringsutskottet
          </note>
          <note>
            2016/17:64 till utrikesutskottet
          </note>
          <note>
            Motioner
          </note>
          <note>
            2016/17:3551 och 3553–3556 till arbetsmarknadsutskottet
          </note>
          <note>
            EU-dokument
          </note>
          <note>
            KOM(2016) 755 och KOM(2016) 757 till skatteutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 6 februari 2017 .
          </note>
          <note>
            § 4 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Socialförsäkringsutskottets betänkande
          </note>
          <note>
            2016/17:SfU1 Utgiftsområde 10 Ekonomisk trygghet vid sjukdom
            och funktionsnedsättning
          </note>
          <note>
            Finansutskottets betänkanden
          </note>
          <note>
            2016/17:FiU2 Utgiftsområde 2 Samhällsekonomi och finansförvaltning
          </note>
          <note>
            2016/17:FiU4 Utgiftsområde 26 Statsskuldsräntor m.m.
          </note>
          <note>
            2016/17:FiU5 Utgiftsområde 27 Avgiften till Europeiska unionen
          </note>
          <note>
            Socialutskottets betänkande
          </note>
          <note>
            2016/17:SoU1 Utgiftsområde 9 Hälsovård, sjukvård och social omsorg
          </note>
          <note>
            Arbetsmarknadsutskottets betänkanden
          </note>
          <note>
            2016/17:AU2 Utgiftsområde 14 Arbetsmarknad och arbetsliv
          </note>
          <note>
            2016/17:AU4 Arbetsmarknadspolitik och arbetslöshetsförsäkringen
          </note>
          <note>
            Trafikutskottets utlåtande
          </note>
          <note>
            2016/17:TU8 Subsidiaritetsprövning av kommissionens förslag om
            inrättande av en europeisk kodex för elektronisk kommunikation
          </note>
          <note>
            § 5 Jämställdhet och nyanlända invandrares etablering
          </note>
          <note>
            Arbetsmarknadsutskottets betänkande 2016/17:AU1
          </note>
          <note>
            Utgiftsområde 13 Jämställdhet och nyanlända invandrares etablering
            (prop. 2016/17:1 delvis)
          </note>
          <note>
            föredrogs.
          </note>
          <note type="speaker">
            Anf. 1 ELISABETH SVANTESSON (M):
          </note>
          <note>
            Herr talman! God morgon!
          </note>
          <note>
            Sverige står inför en svår och stor uppgift. De senaste åren
            har många människor, fler än någonsin, sökt sig hit. De väntar
            på asyl eller har precis fått uppehållstillstånd. Redan innan
            de kom fungerade integrationen ganska dåligt.
          </note>
          <note>
            Det tar alldeles för lång tid att få sitt första jobb. Vi vet
            att det finns ett stort utanförskap i många stadsdelar runt om
            i Sverige. År 2008 hade vi 105 stadsdelar där färre än 50 procent
            arbetade. När vi för bara några månader sedan lät göra samma undersökning
            v isade det sig att det nu är 130 stadsdelar som har ett stort
            utanförskap.
          </note>
          <note>
            Om vi då gör precis som vi alltid har gjort kommer det att gå
            illa. Om integrationen ska fungera bättre i dag och i morgon än
            den gjorde i går krävs det kraftfulla reformer.
          </note>
          <note>
            I dag debatterar vi betänkandet som handlar om jämställdhet och
            nyanländas etablering. Man skulle egentligen kunna säga att det
            är en integrationsdebatt.
          </note>
          <note>
            En regering som har haft två år och två månader på sig kan förväntas
            presentera förslag om kraftfulla reformer för riksdagen. Annars
            kommer det som sagt att gå illa.
          </note>
          <note>
            Vad behöver Sverige just nu? Låt mig nämna tre områden där jag
            ser att vi behöver kraftfulla reformer.
          </note>
          <note>
            För det första krävs det att varje person som kommer till Sverige
            själv gör mer för att bli anställbar. Det finns en stor tudelning
            på arbetsmarknaden. För högutbildade som är inrikesf ödda ligger
            arbetslösheten på 3 procent. För lågutbildade som är utrikesfödda
            ligger arbetslösheten på 33 procent. Det gapet måste minskas.
            Då har individer ett stort ansvar för att själva se till att bli
            anställbara och att göra allt man kan för att bli det. Det gäller
            vare sig man är född i Kabul, Bjuv eller Dorotea.
          </note>
          <note>
            Men människor måste också få verktyg för att kunna bli anställbara.
            Vi måste skärpa och förbättra våra yrkesutbildningar, göra dem
            mer effektiva. I den här budgeten föreslår vi till exempel att
            250 miljoner ska gå till att uppmuntra kommunerna nästa år när
            det gäller att hitta kombinationsutbildningar. Där läser man svenska
            språket och får en yrkesutbildning samtidigt.
          </note>
          <note>
            Mer måste alltså göras av individen, men fler möjligheter måste
            också ges för att man ska kunna bli anställbar. Det är det första.
          </note>
          <note>
            För det andra måste det också finnas fler vägar in i jobb. Jag
            tror att alla partier i riksdagen förstår att utbildning är otroligt
            centralt för att fler ska kunna bli anställbara. Men det kommer
            alltså inte att räcka. Den som tror att utbildning kommer att
            lösa integrationsproblemen i framtiden är helt fel ute. Det kommer
            att behövas mer: enkla jobb och fler vägar in på arbetsmarknaden.
          </note>
          <note>
            Vi presenterar i den här budgeten en förstajobbetanställning
            . Det handlar helt enkelt om en lärlingsanställning, där man lär
            sig jobbet på jobbet. Den kan också användas av arbetsgivare som
            inte har kollektivavtal. Den ska lagstadgas.
          </note>
          <note>
            Vi presenterar i den här budgeten någonting som regeringen borde
            ha gjort för länge sedan: förenklade lönestöd. Slå ihop åtta stöd
            till ett! Då blir det enkelt för arbetsgivaren att använda. Det
            blir enkelt för Arbetsförmedlingen. Och det kommer framför allt
            att ge ökade chanser till jobb.
          </note>
          <note>
            För det tredje krävs det förändringar och reformer på ett annat
            område. Det handlar om att göra det mer lönsamt att jobba. Om
            vi ska bryta bidragsberoendet i Sverige måste det löna sig ännu
            mer att gå från bidrag till arbete.
          </note>
          <note>
            Det ser olika ut för olika individer. Men för många, särskilt
            familjer, i utanförskapsområden lönar det sig inte att ta ett
            jobb. Bidragen är nämligen så pass höga. Vi föreslår till exempel
            ett bidragstak, och vi föreslår ökade krav på och aktivitet från
            den som uppbär något från det gemensamma.
          </note>
          <note>
            Det är tre viktiga områden där det krävs reformer och som lyser
            med sin frånvaro i regeringens proposition.
          </note>
          <note>
            Min sista dryga minut vill jag använda till en annan viktig fråga,
            som hänger ihop med detta. Men jag byter fokus lite.
          </note>
          <note>
            Min mormor föddes 1892. Hon hette Fanny och föddes i Uppland.
            Min farmor föddes tio år senare. De två kvinnorna fick slita väldigt
            hårt. Och när de föddes hade vi inte ens allmän rösträtt. Två
            generationer efter min mormor och farmor har det hänt enormt mycket.
            Det är fantastiskt vad många vinster, vad många krig, som har
            vunnits på jämställdhetsområdet. Men det finns många krig kvar
            att vinna, många fält kvar att erövra, på jämställdhetsområdet.
          </note>
          <note>
            Framför allt finns det risk för att vi tappar det försprång och
            de vinster som har vunnits. Generationerna före oss och olika
            partier har stridit för att uppnå den fantastiska jämställdhet
            vi har. Risken att tappa det finns så länge vi har sedlighetspoliser
            i vissa förorter. Jag träffar tjejer som räcker upp handen i ett
            klassrum när jag frågar ”Vem får inte gifta sig med vem de vill
            här?”. Jag möter kvinnor på skyddade boenden som lever under kvinnoförtryck
            på olika sätt. Eller så är det bara en kvinna som inte får läsa
            sfi, eftersom hennes man inte vill att hon ska göra det.
          </note>
          <note>
            Vi har en del krig kvar att utkämpa. Och vi måste se till att
            vi inte förlorar den jämställdhet som vi har uppnått.
          </note>
          <note>
            Vi behöver fler kvinnor i svenska företag, på toppnivå. Men det
            handlar inte om det. Om man inte ser att den största och viktigaste
            fajten som vi måste ta framöver handlar om de utrikesfödda kvinnorna
            som isoleras, då ser man inte verkliga samhällsproblem. Därför
            är det obegripligt för mig att regeringen hellre tar strid om
            kvotering i bolagsstyrelser och en jämställdhetsmyndighet än att
            fokusera på alla de viktiga frågor som berör kvinnor som inte
            ens får ta del av jämställdheten.
          </note>
          <note>
            (Applåder)
          </note>
          <note type="speaker">
            Anf. 2 SVEN-OLOF SÄLLSTRÖM (SD) replik:
          </note>
          <note>
            Herr talman! Jag har två relativt enkla frågor till Elisabeth
            Svantesson.
          </note>
          <note>
            På sistone har vi nästan dagligen sett moderater, kopplade till
            de två före detta alliansregeringarna, som tagit avstånd från
            migrationsuppgörelsen med Miljöpartiet och den migrationspolitik
            som man drev under åtta år. Det hedrar dem. Det är välkommet.
          </note>
          <note>
            Tar ni samma avstånd från den integrationspolitik som Moderaterna
            och alliansregeringen drev under åtta år? Den ledde till fler
            utanförskapsområden, gjorde utanförskapet värre och försämrade
            nyanländas möjligheter att komma in i svenska samhället. Eller
            tycker ni att den fungerade?
          </note>
          <note type="speaker">
            Anf. 3 ELISABETH SVANTESSON (M) replik:
          </note>
          <note>
            Herr talman! Tack för frågorna, Sven-Olof Sällström!
          </note>
          <note>
            Du har nog inte följt debatten. Det finns såklart saker som vi
            borde ha gjort betydligt bättre – det har jag sagt många gånger
            efter 2014 – även när det gäller integrationsområdet. Men många
            utrikesfödda fick jobb under den förra mandatperioden och mandatperioden
            dessförinnan. Det var en styrkefaktor.
          </note>
          <note>
            Det beror på att vi sänkte bidrag. Det beror på att vi sänkte
            skatten för dem som tjänar minst. Det är en politik som Sverigedemokraterna
            aldrig har provat. Men jag kan rekommendera den. Den är framgångsrik.
          </note>
          <note>
            När man läser er budget ser man att ni går en annan väg. Ni gillar
            höjda bidrag.
          </note>
          <note>
            Men det fanns mycket som vi inte gjorde och som vi inte pratar
            om. Det är därför som jag efterlyser att regeringen ska lyfta
            fram reformer på områden där vi faktiskt lyfter väldigt tydliga
            reformer, alltifrån att fortsätta att göra det mer lönsamt att
            jobba till ett bidragstak. Vi föreslår också insatser för att
            människor ska kunna komma in på arbetsmarknaden, det vill säga
            sänkta trösklar.
          </note>
          <note>
            Läs vår budget så ser du nog att vi har skärpt och förändrat
            vår integrationspolitik! Det behövs om fler ska komma i jobb.
          </note>
          <note type="speaker">
            Anf. 4 SVEN-OLOF SÄLLSTRÖM (SD) replik:
          </note>
          <note>
            Herr talman! Moderaternas och före detta alliansregeringens huvudnummer
            när det gäller att få ut nyanlända på arbetsmarknaden har varit
            sänkta trösklar – jag förväntade mig också att du skulle ta upp
            det i repliken – och enklare jobb. Sänkta trösklar för jobb betyder
            ofta lägre ingångslöner, nästan alltid lägre ingångslöner, och
            kanske också lägre löner på sikt.
          </note>
          <note>
            Hur pass låga ska lönerna vara? Ni har ju provat det. Instegsjobben
            innebar en rabatt på 85 procent. Det har inte bara varit en misslyckad
            reform, som fortsatte med den nya regeringen, på så sätt att den
            skapar väldigt få varaktiga jobb. Det är också få arbetsgivare
            som över huvud taget vill använda sig av instegsjobben, fast de
            h ar haft en lönesubvention på 85 procent.
          </note>
          <note>
            Därför frågar jag återigen: Hur pass låga ska trösklarna vara,
            Elisabeth Svantesson?
          </note>
          <note type="speaker">
            Anf. 5 ELISABETH SVANTESSON (M) replik:
          </note>
          <note>
            Herr talman! Oavsett var man född någonstans och om man står
            långt ifrån arbetsmarknaden kan man behöva en sänkt tröskel. Svenska
            arbetsmarknaden har höga trösklar. Parterna har ett stort ansvar
            för att sänka dessa trösklar, det tror jag att många partier här
            i riksdagen är överens om.
          </note>
          <note>
            Politiken kan också bidra till sänkta trösklar var man än är
            född och om man står långt ifrån arbetsmarknaden. Vi har ett konkret
            förslag för att förenkla lönestöd. Det finns en djungel av stöd,
            så de är svåra att utnyttja. Det är ett sätt, men det kommer också
            att behövas fler enkla jobb.
          </note>
          <note>
            Det behövs till exempel fler lärlingsanställningar. Det behöver
            ju inte alltid vara ett enkelt jobb, men det finns goda förutsättningar
            för att lärlingsanställningar kan finnas på en marknad där det
            krävs lägre kvalifika ­ tioner.
          </note>
          <note>
            Vi har konkreta förslag för att människor ska komma in på arbetsmarknaden.
            Vi kommer aldrig att ha en politik som lämnar människor utanför.
          </note>
          <note>
            I Sverigedemokraternas budget är det ju inte särskilt mycket
            fokus på att alla ska komma in på arbetsmarknaden. Vi vill att
            den som har hög utbildning ska komma in mycket snabbare, men vi
            måste göra mer framför allt för den som har låg utbildning.
          </note>
          <note>
            Om du lyssnade noga på mitt anförande hörde du att jag sa att
            människor också måste anstränga sig mer för att göra sig själva
            anställbara. Det är otroligt viktigt. Vi har haft en omhändertagandepolitik
            i Sverige alldeles för länge. Jag vet inte hur många gånger jag
            har hört att man ska ta hand om invandrare som kommer till Sverige.
            Jag tror att vi ska ge människor förutsättningar och ställa krav
            på alla som finns i vårt land att bidra och göra rätt för sig.
          </note>
          <note type="speaker">
            Anf. 6 SVEN-OLOF SÄLLSTRÖM (SD):
          </note>
          <note>
            Herr talman! Jag vill börja med att yrka bifall till reservation
            1.
          </note>
          <note>
            Vi debatterar i dag statens utgiftsområde 13 Jämställdhet och
            nyanlända invandrares etablering – det som tidigare kallades integration
            .
          </note>
          <note>
            Enligt oss Sverigedemokrater handlar politiken på dessa områden
            om likabehandling, det vill säga att vare sig kön, härkomst eller
            annan bakgrund ska påverka hur en person uppfattas och behandlas.
            Det är för oss också en självklarhet att detta måste vara det
            fundament på vilket politiska reformer och satsningar vilar.
          </note>
          <note>
            Vi ställer inte upp på den integrationspolitik som har förts
            i decennier. Det har varit en uppenbart misslyckad och i många
            fall kontraproduktiv politik där till exempel statliga medel går
            till föreningar baserade på etnicitet eller statliga satsningar
            som endast de som är födda utanför Sverige kan ta del av. Det
            är en misslyckad identitetspolitik som för länge sedan nått vägs
            ände.
          </note>
          <note>
            Vi kan nästan dagligen läsa om politiker som gör avbön och tar
            avstånd från den tidigare förda migrationspolitiken.
          </note>
          <note>
            Men inom integrationspolitiken fortsätter man i samma, gamla,
            misslyckade spår med mer särbehandling, mer identitetspolitik,
            mer miljarder till misslyckade integrationsprojekt, trots decennier
            av misslyckanden, trots allt tydligare – ja, i många fall övertydliga
            – tecken på att integrationspolitikens totala misslyckande står
            för dörren.
          </note>
          <note>
            Vår politik bygger i stället på att skapa ett samhälle för samtliga
            invånare, där den som kommer till vårt land också förväntas, och
            därigenom ges möjlighet, att bli en del av vårt samhälle.
          </note>
          <note>
            De reformer som vi genomför inom andra områden – satsningar för
            en väl fungerande arbetsmarknad, en stärkt välfärd och ett blomstrande
            näringsliv – kommer samtliga invånare till del och bygger ett
            sammanhållet Sverige.
          </note>
          <note>
            Regeringens insikter om att segregationen måste brytas är välkomna,
            men då vi samtidigt anser att detta arbete främst präglas av satsningar
            inom andra utgiftsområden avvisar vi regeringens förslag om ett
            nytt anslag 4:1 Åtgärder mot segregation. Där emot inte sagt att
            vi inte tycker att åtgärder mot segregation är bra, men vill vidta
            dem på andra områden.
          </note>
          <note>
            Herr talman! I vårt Sverige är det en självklarhet att samtliga
            medborgare känner delaktighet i samhället, varför vi föreslår
            reformer som syftar till att stärka det kulturella kittet i samhället
            och kulturens sammanfogande roll. Dessa satsningar återfinns bland
            annat inom utgiftsområde 17.
          </note>
          <note>
            Även för anslagen i fråga om diskriminering gör Sverigedemokraterna
            nedskärningar. Vi vill att Diskrimineringsombudsmannen läggs ned.
          </note>
          <note>
            DO har utvecklats till att bli en särpolitisk opinionsbildande
            myndighet och dess huvuduppdrag, att hjälpa de som behöver rättshjälp
            vid tvister, präglas av rättsosäkerhet och ojämlik maktutövning.
          </note>
          <note>
            Sverigedemokraterna presenterar i budgetförslaget breda satsningar
            för jämställdhet mellan kvinnor och män.
          </note>
          <note>
            Dessa åtgärder riktar in sig på de problem som drabbar män och
            kvinnor i olika hög grad på arbetsplatsen, i offentliga utrymmen
            eller i hemmet.
          </note>
          <note>
            Eftersom vi adresserar problemen i sak sorterar satsningarna
            också under andra utgiftsområden.
          </note>
          <note>
            Inom utgiftsområde 13 anslag 3:1 välkomnar vi regeringens permanentade
            tillskott till kvinnojourer om 100 miljoner kronor, men vi väljer
            att vika 50 miljoner av dessa till specifikt arbete med jourer
            för personer som utsatts för hedersrelaterat våld och förtryck.
            Dessutom tillför vi anslaget ytterligare 50 miljoner kronor ämnade
            åt särskilda satsningar för kvinnofrid.
          </note>
          <note>
            Vi Sverigedemokrater säger också nej till den av regeringen föreslagna
            jämställdhetsmyndigheten. Den frågan kommer dock att debatteras
            mer i början av nästa år i den här kammaren i anslutning till
            ett annat betänkande.
          </note>
          <note>
            Vidare föreslår vi att ett nytt anslag, Samhällsorientering och
            stöd till mottagande av kvotflyktingar, förs upp på statens budget
            inom utgiftsområde 13.
          </note>
          <note>
            Sverigedemokraterna förespråkar en flyktingpolitik där kvotflyktingar
            genom UNHCR:s försorg ska prioriteras. I praktiken är partiets
            målsättning att flyktinghjälp ska ske i närområdet och att flyktingmottagandet
            i Sverige uteslutande ska ske genom UNHCR:s vidarebosättningssystem.
          </note>
          <note>
            Herr talman! Jag vill avsluta med att lyfta en fråga som egentligen
            tillhör ett annat politikområde, men som fundamentalt kommer att
            förändra och försämra nyanländas etablering och integration för
            mycket lång tid framöver.
          </note>
          <note>
            Jag talar om uppförandet av det nya påfundet modulhus och så
            kallade trailer parks i Sverige. Såvitt jag har förstått har regeringen
            inte gjort någonting för att stopp a tokerierna. Den rödgröna
            regeringen återinför statarlängorna nästan ett sekel efter att
            de försvann.
          </note>
          <note>
            Förstår ni inte vidden av vad ni beslutar? Ser ni inte den klassmarkören
            – för att tala ert eget språk – och den utsattheten?
          </note>
          <note>
            Med regeringens modulhus och trailer parks kommer vi i framtiden
            att få se en segregation, misär och uppgivenhet som vi inte kommit
            i kontakt med på över ett sekel i det här landet.
          </note>
          <note>
            Tillfälliga är modeordet för dagen. Man säger: Vi har inte råd
            och tid att bygga riktigt nu, men lite längre fram i högkonjunktur.
            Trots rekordhög statlig upplåning kan vi inte bygga nu. Men sedan,
            i framtiden, då ska vi bygga.
          </note>
          <note>
            Det är ett fundamentalt svek utan motstycke.
          </note>
          <note>
            Det kommer naturligtvis att vare sig finnas mer resurser eller
            möjligheter att bygga riktiga permanentbostäder senare. Tvärtom
            pekar alla prognoser på att vi går mot mycket ansträngda förhållanden
            både för det offentliga och för det privata.
          </note>
          <note>
            Det som var menat som tillfälliga bostäder under några år för
            några av samhällets mest utsatta grupper kommer finnas kvar, inte
            bara om 10 år eller om 20 år. De kommer stå där om både 30 och
            40 år.
          </note>
          <note>
            Där kommer generationer av nya invånare att växa upp i ett utanförskap
            som vi i dag bara kan ana. Och det är ert fel. Skäms!
          </note>
          <note type="speaker">
            Anf. 7 ANNIKA QARLSSON (C):
          </note>
          <note>
            Herr talman! Många människor kommer till Sverige för arbete,
            studier, kärlek eller skydd. Det är jag stolt över. Med en bättre
            fungerande politik för integration och etablering skulle det vara
            både enklare och mycket bättre för alla parter – för en väl hanterad
            migration innebär kompetensförsörjning. Dessutom stärker den handel
            och bidrar med en mångfald av perspektiv och olika bakgrund på
            arbetsplatser, i utbildningar och i nyföretagande.
          </note>
          <note>
            Den senaste tiden har visat att Sveriges mottagandekapacitet
            har tydliga brister. Etableringen fungerar inte bra. Många utrikes
            födda går utan arbete, utbildning och bostad. Det tar för lång
            tid att bli en del av samhället, och de system som kringgärdar
            migration och etablering har tillåtits att svälla. Det krånglar,
            och det kostar. Sverige behöver en politik för integration som
            ser problem men som också söker lösningar. Centerpartiet tror
            inte att lösningen är stängda gränser. Vi tror inte heller att
            utmaningarna är omöjliga.
          </note>
          <note>
            Centerpartiet vill reformera arbetsmarknaden, stärka utbildningen,
            utveckla valideringen, öka bostadsbyggandet och ändra systemen
            så att det blir mindre krångel, byråkrati och kostnader. Vi behöver
            ta vara på kommunernas vilja och förmåga att bidra till en effektiv
            etablering. Det finns ingen brist på utmaningar. Däremot saknas
            en vilja att genomföra de nödvändiga reformerna.
          </note>
          <note>
            Herr talman! Svensk arbetsmarknad är tudelad. Särskilt nyanlända
            och personer med kort utbildning är arbetslösa i högre grad än
            andra. Sverige har också EU:s lägsta andel enkla jobb. Dessa två
            fenomen – svårigheterna för nyanlända och personer med kort utbildning
            att få in en fot på arbetsmarknaden och bristen på enkla jobb
            – hänger ihop. Tröskeln till det första jobbet är för hög.
          </note>
          <note>
            Det finns byråkratiska hinder i dag för att lösa löneutbetalningar
            och ordna arbetstillstånd. Allt sker i onödan. Fler skulle kunna
            få jobb eller praktik redan under asyltiden. Vi vill öppna möjligheten
            för löneutbetalningar till det kort som dagersättningen sätts
            in på, och arbetstillstånd ska gälla från dag ett om inte annat
            har beslutats.
          </note>
          <note>
            Centern vill införa generösare regler från dag ett för spårbyte,
            utifrån principen att den som har jobb ska kunna stanna. Detta
            gör det möjligt för asylsökande att under asylprocessen få stanna
            som arbetskraftsinvandrare. Det skulle minska trycket på Migrationsverket
            och vara en snabbare väg in i samhället.
          </note>
          <note>
            Även om sänkta trösklar för arbete, företagande och nyanställning
            är något av det viktigaste kommer det inte att räcka. Det krävs
            såklart omfattande insatser för att öka sådan kunskap och kompetens
            som krävs på svensk arbetsmarknad. Grundutbildning med utökad
            samhällsorientering, föräldraskapsutbildning och hälsoundersökningar
            ska tidigt komma in i asylprocessen.
          </note>
          <note>
            Herr talman! Centerpartiet står bakom uppgörelsen som slöts i
            oktober förra året. Vi deltar gärna i diskussioner om breda uppgörelser
            för att stärka mottagandekapaciteten och förbättra integrationen,
            göra handläggningstiderna kortare och få ned kostnaderna för att
            bibehålla öppenheten på ett långsiktigt hållbart sätt. Sverige
            behöver det.
          </note>
          <note>
            Herr talman! När det gäller jämställdhetsanslaget inom utgiftsområde
            13 avvisar Centerpartiet regeringens förslag om en nationell strategi
            mot hedersrelaterat våld. Arbetet mot hedersrelaterat våld och
            våld mot kvinnor är dock prioriterat. På andra utgiftsområden
            har Centerpartiet avsatt medel för sina satsningar. Vi föreslår
            en utbildning riktad till domstolar, polis och åklagare om hur
            man motverkar hederskultur samt en satsning på så kallade trygghetsmiljoner.
            Vi vill också se att en hederskommission tillsätts. Den ska ta
            fram fakta och underlag om hedersrelaterade brott, och vi öppnar
            för straffskärpningar för brott med hedersmotiv.
          </note>
          <note>
            Centerpartiet anser att arbetet med jämställdhet fortsatt ska
            vara integrerat i alla myndigheter. Men för att det ska genomföras
            mer effektivt vill vi att uppdragen för stöd, metodutveckling,
            erfarenhetsutbyte, måluppfyllelse och uppföljning på jämställdhetsområdet
            samlas under en befintlig myndighet för att undvika ett otydligt
            ansvar som riskerar att falla mellan stolarna.
          </note>
          <note>
            Centerpartiet vill alltså inte införa en helt ny myndighet, vilket
            reger ­ ingen föreslår. Det tar tid att bygga upp expertkunskap
            och att etablera samverkan och nätverk mellan myndigheter. Inför
            den kommande strategin mot mäns våld mot kvinnor finns det därför
            skäl för regeringen att ta vara på den kompetens, de samverkansformer
            och strukturer för kunskapsspridning som har byggts upp i befintliga
            organisationer under de senaste tio åren.
          </note>
          <note>
            Det regeringen nu föreslår om att inrätta en ny myndighet kommer
            att innebära att det arbete som byggts upp under lång tid och
            som pågår runt om ute i landet slås sönder. Tänk om och gör rätt!
          </note>
          <note>
            Herr talman! Den ekonomiska ojämställdheten är ett viktigt fokus
            för Centerpartiet. Vi ser tydliga behov av att stärka förutsättningarna
            för kvinnors företagande. Regeringens politik hämmar företagande
            i allmänhet och, än allvarligare, kvinnors företagande i synnerhet.
            I förlängningen ska ­ par det sämre möjligheter för kvinnors ekonomiska
            makt och frihet.
          </note>
          <note>
            För att skapa mer jämställda maktstrukturer i samhället måste
            fler kvinnor få möjlighet att starta och driva företag. Förutom
            det ansvar, den utveckling och den frihet det innebär skapar ett
            eget företag också vägar till andra styrelseuppdrag i andra bolag.
            Man startar i en bransch som man känner väl och i förlängningen
            kan det leda till nya företag och styrelseuppdrag i andra branscher.
          </note>
          <note>
            Centerpartiet vill därför stärka kvinnors möjligheter att starta
            och driva företag och att fler kvinnor genom detta ges möjlighet
            att anta ledande positioner i näringslivet. Av flera skäl anser
            Centerpartiet att i arbetet med de jämställdhetspolitiska målen
            måste företagarfrågorna få ett tydligare genomslag.
          </note>
          <note>
            Herr talman! För den som lever i rädsla för hot och våld krymper
            livsutrymmet för var dag. Vi har under alliansregeringen och i
            regeringar före den arbetat för att bli bättre och bättre på att
            förebygga, tidigt upptäcka och kunna ge stöd när så behövs. Varje
            människa som lever med ett sådant hot är en för mycket. Detta
            arbete får inte avstanna utan måste hela tiden utvecklas och stärkas
            i varje del av samhället som har någon form av ansvar.
          </note>
          <note>
            För dig som följer denna debatt och är utsatt för hot och våld
            eller känner någon som är utsatt finns Kvinnofridslinjen. Det
            är en nationell stödtelefon som har öppet dygnet runt för dig.
            Ditt samtal kostar inget och syns inte på telefonräkningen. Telefonnumret
            är 020 ‑ 50 50 50.
          </note>
          <note>
            (Applåder)
          </note>
          <note type="speaker">
            Anf. 8 FREDRIK MALM (L):
          </note>
          <note>
            Herr talman! Vi har i dessa debatter inte obegränsat med tid,
            så om någon som ser detta vill fördjupa sig mer i Liberalernas
            integrations- eller jämställdhetspolitik, vilket är det ämne som
            vi nu debatterar, kan man gå in på vår hemsida Liberalerna.se.
            Där finns även ett färskt integrationsprogram med närmare 50 konkreta
            förslag för just integration.
          </note>
          <note>
            Herr talman! Sverige har under lång tid haft en stor invandring.
            Den har varit betydligt större här än i många andra länder runt
            omkring oss. Detta har inte dykt upp hux flux, utan det är en
            följd av aktiva beslut och till följd av det regelverk vi har.
            Det är riksdagen som har beslutat att Sverige ska ha den politik
            som vi har. Samtidigt som vi välkomnar så många människor att
            komma hit förvånas man över att regeringen praktiskt taget inte
            är beredd att göra någonting för att även öppna upp vår arbetsmarknad.
          </note>
          <note>
            Hur kan detta kallas human invandringspolitik? Stora grupper
            nyanlända har låg utbildning och svaga språkkunskaper. Kommer
            man från en krigszon och aldrig har talat svenska är det klart
            att man har betydande utmaningar när man kommer hit. Hur kan det
            vara humant att en stor grupp människor slussas ut i arbetslöshet?
          </note>
          <note>
            För tillfället ser siffrorna i Sverige ganska bra ut eftersom
            vi är inne i en högkonjunktur, men denna kommer att vända nedåt.
            Om ett eller två år får vi se tuffare tider igen. Om tiotusentals
            människor som har kommit till Sverige inte har lyckats med sin
            etablering vid det laget kommer en ny generation flyktingar och
            invandrare att slussa s in i utanförskap i Sverige. Det kan handla
            om människor som inte får någon gymnasieexamen för att de inte
            klarar av att läsa in två språk, svenska och engelska, på bara
            några år och därför inte kan komma vidare till högre studier eller
            människor som av andra skäl inte kommer in på vår arbetsmarknad.
          </note>
          <note>
            Jag är väldigt förvånad, herr talman, över att regeringen till
            exempel inte pressar Byggnadsarbetareförbundet att på allvar ställa
            upp och göra sin del i etableringen av nyanlända. Byggnads vägrar
            fortfarande att delta i snabbspåren samtidigt som vi har den största
            byggboomen på årtionden. Varför ställer inte de upp?
          </note>
          <note>
            Nu har vi förresten jämställdhetsministern här i kammaren. Hon
            vill gärna kvotera i bolagsstyrelser. I Byggnads styrelse sitter
            14 män och inga kvinnor. Vad gör regeringen åt detta? Är den beredd
            att också kräva att fackföreningarna ska ta sitt ansvar för jämställdheten?
          </note>
          <note>
            Men åter till integrationen, herr talman! Över 40 procent av
            alla som är inskrivna på Arbetsförmedlingen i dag är födda utanför
            Europa. Ungefär varannan person som i dag är en del av etableringen
            har inte en utbildning som motsvarar svensk gymnasieexamen. Om
            man samtidigt har en arbetsmarknad där både arbetsgivare och fack
            gärna höjer ingångslönerna och där man genom höga ingångslöner,
            mycket regleringar och så vidare gör det så svårt som möjligt
            för människor att komma in på arbetsmarknaden, i alla fall för
            de människor som står långt bort från arbetsmarknaden, slussar
            man självklart ut människor i arbetslöshet.
          </note>
          <note>
            Vi i Liberalerna har lagt fram tydliga förslag. Vi vill se så
            kallade startjobb. Det innebär förvisso lägre ingångslöner – mellan
            14 000 och 16 000. Det innebär att en person får ut 11 000 efter
            skatt. Det är dock mer än vad 2 miljoner människor i vårt land
            har i disponibel inkomst i dag.
          </note>
          <note>
            Om vi tänker efter, alla vi som sitter här inne, minns vi det
            första jobb vi hade? Det tror jag att vi alla gör. Men har vi
            kvar det jobbet nu? Alla kommer att svara nej, eller hur? Det
            första jobb vi hade var inte i riksdagen. För de allra flesta
            människor i Sverige är det första jobbet inte samma sak som det
            sista jobbet. Det första jobbet har man i några år, ett år eller
            några månader. Det är inträdesbiljetten.
          </note>
          <note>
            Att då hävda att vi som vill ha lägre ingångslöner för att ge
            fler möjlighet att få sitt första jobb skulle hota någon sorts
            svensk modell är fullständigt bisarrt och absurt. Snarare är det
            så att man genom att göra det möjligt för människor att komma
            in på arbetsmarknaden också ger dem möjlighet att sedan få ett
            andra jobb, ett tredje jobb och ett fjärde jobb. Det är ju omöjligt
            att få det andra jobbet om man inte kan få det första jobbet.
            Därför är det mycket märkligt att vi har en regering som arm i
            arm med LO på Norra Bantorget för någon sorts kampanj mot att
            sänka trösklar och ge människor en fair chans att komma in på
            arbetsmarknaden.
          </note>
          <note>
            Herr talman! Precis som de allra flesta här inne är jag som politiker
            i Sverige en av dem som i många år har stått upp och argumenterat
            för en human och generös flyktingpolitik. Jag anser att vi då
            också har ett ansvar. Om vi välkomnar så många människor till
            Sverige som vi har gjort har vi också ett ansvar att se till att
            det byggs bostäder och att människor får en fair chans att inkluderas
            på vår arbetsmarknad.
          </note>
          <note>
            Den bild svenska politiker under väldigt lång tid har målat upp
            och som regeringen närmast är världsmästare på och går in för
            med en oerhörd entusiasm, nämligen att det stora flertalet av
            de människor som har kommit till Sverige för att söka asyl är
            högutbildade personer som på grund av diskriminering tvingas köra
            taxi, är inte helt rättvisande. Det är en kuliss. Vi har en mycket
            stor grupp människor med låg utbildning, och vi måste erkänna
            det. De personerna kommer inte att komma in och få jobb dag ett
            på en reklambyrå i Stockholms innerstad till en ingångslön på
            35 000. Det betyder att vi måste öppna vår arbetsmarknad för en
            stor grupp människor som i dag inte har en chans att få jobb på
            den svenska arbetsmarknaden. Den svenska arbetsmarknaden är stängd
            för en stor grupp människor i dag.
          </note>
          <note>
            Herr talman! Vad händer då om vi inte gör reformer på arbetsmarknaden?
            Jo, det som händer då är att den svarta sektorn växer. Där är
            ingångslönerna mycket låga, men där är också rättslösheten väldigt
            stor. Där blir människor systematiskt utnyttjade. Det är en väldig
            ruljangs många morgnar i många utsatta förorter runt om i Sverige
            med människor som ska till jobbet. Det är bara det att det är
            människor som drivs in i olika delar av vår ekonomi där man inte
            betalar skatt, där man inte har kollektivavtal och där man inte
            har en särskilt värdig arbetssituation.
          </note>
          <note>
            Är det rimligt att den sektorn växer samtidigt som regeringen
            med näbbar och klor vägrar att göra några förändringar för att
            människor i stället ska kunna få vita jobb? Jag tycker inte att
            det är rimligt. Vi har i Sverige i dag en mer tudelad arbetsmarknad,
            men vi har också en mer tudelad arbetslöshet. Vi får ett mer tudelat
            land med mer och mer parallellsamhällen som växer fram. Det är
            en utveckling som vi måste motarbeta, och det har vi alla här
            inne givetvis ett ansvar för att göra, men ska vi göra det på
            ett framgångsrikt sätt innebär det också att vi måste öppna vår
            arbetsmarknad.
          </note>
          <note>
            Herr talman! Jag drar över min tid en aning. Det har att göra
            med att jag är ensam talare för Liberalerna i denna debatt och
            också vill beröra några punkter på jämställdhetsområdet.
          </note>
          <note>
            Är det så att man nu från regeringens sida anser att den allra
            viktigaste frågan är att stoppa privata välfärdsföretag? Om man
            definierar att det är den viktigaste frågan kommer det att innebära
            ett dråpslag mot väldigt många kvinnliga entreprenörer i Sverige.
            Väldigt många kvinnor som har slitit i den offentliga sektorn,
            slitit ut sig och känt att arbetsledarskapet varit dåligt i kommunen,
            inom förvaltningen eller på andra håll i den offentliga apparaten
            har i stället sökt sig till eller startat privata alternativ.
            Det är inte en bra jämställdhetspolitik att agera på ett sätt
            som innebär att väldigt många kvinnliga entreprenörer tvingas
            stänga igen butiken. Det kommer att vara ett hårt slag mot jobben,
            men det kommer också att vara ett mycket hårt slag mot väldigt
            många hårt arbetande kvinnor som har gjort det aktiva valet att
            starta upp verksamheter inom välfärdssektorn.
          </note>
          <note>
            Det andra regeringen vill göra nu är att starta en ny myndighet,
            en jämställdhetsmyndighet. Det har vi i Liberalerna sagt att vi
            är öppna för. Vi tycker att det är viktigt att en sådan myndighet
            kan skapas. Vad vi förvånas över är finansieringen av myndigheten.
            Man tar lite från arbetet mot hedersvåld, lite från Nationellt
            centrum för kvinnofrid och lite från några andra verksamheter
            för att skrapa ihop till den här myndigheten. För att finansiera
            myndigheten slår man alltså sönder en massa verksamheter som har
            byggts upp under många år runt om i Sverige.
          </note>
          <note>
            Jag har väldigt svårt att se att detta skulle vara ett bra sätt
            att skapa myndigheter på. Det är möjligt att Åsa Regnér har lite
            problem i sina förhandlingar med Finansdepartementet, men det
            får man i så fall lösa. Det är inte rimligt att åratal av viktigt
            uppbyggnadsarbete på Länsstyrelsen i Östergötlands län i arbetet
            mot hedersvåld ska finansiera en ny jämställdhetsmyndighet genom
            att man på olika sätt styckar upp det oerhört viktiga arbetet
            mot hedersvåldet.
          </note>
          <note>
            Förutom att agera mot privata välfärdsföretag och på olika sätt
            slå sönder ett långvarigt arbete i hedersfrågorna vill regeringen
            att man kvoterar i bolagsstyrelser. Det är regeringens tredje
            viktigaste fråga på jämställdhetsområdet. Även där måste jag säga,
            herr talman, att jag är väldigt förvånad. Jag är väldigt förvånad
            över hur man från Socialdemokraternas sida kan tycka att det är
            tämligen oproblematiskt att det sitter 14 män i styrelsen för
            Byggnads, samtidigt som man vill lagstifta om att kvotera i privata
            bolagsstyrelser.
          </note>
          <note>
            Vi i Liberalerna vill inte ha den här kvoteringen. Det är aktieägarna
            som bestämmer över styrelsen i ett företag. På samma sätt är det
            Byggnads medlemmar som bestämmer över vilka som sitter i deras
            styrelse. Det är väldigt förvånande att man säger att det är helt
            okej att det får vara hur ojämställt som helst i facket, men ska
            klämma dit de privata företagen med lagstiftning. Det är, herr
            talman, inte en konsekvent politik.
          </note>
          <note>
            (Applåder)
          </note>
          <note>
            (TALMANNEN: Fredrik Malms faktiska talartid överskred den anmälda
            talartiden med mer än 70 procent.)
          </note>
          <note type="speaker">
            Anf. 9 SVEN-OLOF SÄLLSTRÖM (SD) replik:
          </note>
          <note>
            Herr talman! Det är bra att Fredrik Malm lyfter fram det faktum
            att många av dem som kommer till Sverige inte är så pass högutbildade
            som det utmålats tidigare. Det som förvånar mig är att Liberalerna
            fortsätter att föra samma typ av integrationspolitiska projekt
            som den tidigare integra ­ tionsministern Erik Ullenhag stod för
            och som han hyllade här i kam ­ maren. Jag debatterade just det
            ämnet med honom många gånger. Det är fråga om särpolitiska och
            identitetspolitiska projekt riktade mot nyan ­ lända. Dessa projekt
            har visat sig vara fullständigt verkningslösa.
          </note>
          <note>
            Precis som Fredrik Malm säger är det många som inte har en adekvat
            utbildning som ger möjlighet att klara sig på svensk arbetsmarknad.
            För att de ska komma in på arbetsmarknaden räcker det inte att
            erbjuda till exempel instegsjobb och annat som har varit Liberalernas
            lösningar historiskt. Man måste ta ett starkare grepp i frågan.
          </note>
          <note>
            Vi tror till exempel mycket starkt på lärlingsutbildningar. Vi
            har frågat företagen: Varför är det så få lärlingsutbildningar
            just nu? Varför hoppar ni inte på regeringens förslag om lärlingsutbildningar?
            Det svar vi fått är att det beror på risk och pris. Det är för
            stor risk och för liten belöning.
          </note>
          <note>
            Detta har vi tagit fasta på. Vi tycker att man ska utöka lärlingsutbild
            ­ ningen till tre år. Den ska gälla alla, inte bara dem som nu
            väljer att gå en gymnasieutbildning som ungdomar; de som tidigare
            inte har en gymnasie ­ utbildning ska kunna kombinera utbildning
            på komvux med två tre dagar lärlingsutbildning i veckan. Det ska
            vara en utbildning på tre år som har en anställningsform ungefär
            som en nyanställning, det vill säga att man kan få sluta på en
            månad om man inte klarar uppgiften. Men samtidigt finns det en
            belöning. Anordnaren får en premie när en person utbildats. Den
            som går lärlingsutbildningen får en ”reward” och behåller dessutom
            eventuella bidrag. Vad tycker ni om den lösningen, Liberalerna?
          </note>
          <note type="speaker">
            Anf. 10 FREDRIK MALM (L) replik:
          </note>
          <note>
            Herr talman! Liberalerna har under många år drivit på för mer
            av lärlingsutbildningar. Vi delar inte uppfattningen att alla
            personer som går i gymnasiet i Sverige ska läsa in högskolebehörighet,
            för det är många som inte vill det. Det finns människor som är
            skoltrötta och hoppar av när det är så.
          </note>
          <note>
            Detta innebär att vi vill se ett större inslag av yrkesprogram,
            lärlingsprogram och en starkare koppling mellan utbildningssektorn
            och arbetslivet och så vidare. Inom yrkeshögskolan och det som
            tidigare var kvalificerad yrkesutbildning, KY, har vi många bra
            exempel på detta.
          </note>
          <note>
            Det är väldigt viktigt att detta kan förbättras också i gymnasieskolan.
            Allt som gör det flexibelt så att människor kan varva praktik
            med att lära sig svenska under integrationsprocessen är väl jättebra.
          </note>
          <note>
            Herr talman! Sven-Olof Sällström nämnde instegsjobben. Det är
            gans ­ ka dyrt att subventionera anställningar så mycket. Dessutom
            är problemet att flera av de arbetsmarknadspolitiska åtgärderna
            också administreras och hanteras av Arbetsförmedlingen, men många
            företag går inte till Arbetsförmedlingen. Vi har många branscher
            i Sverige som är praktiskt taget helt självrekryterande där man
            inte har så mycket kontakt med Arbetsförmed ­ lingen.
          </note>
          <note>
            Liberalernas modell innebär det som jag nämnde i talarstolen
            innan, nämligen det vi kallar för startjobb. Det är en ny anställningsform
            med en ingångslön på mellan 14 000 och 16 000 kronor per månad,
            varav personen får ut drygt 11 000 i handen. Arbetsgivaravgifterna
            är i stort sett borttagna, vilket betyder en halverad kostnad
            för arbetsgivaren för att anställa. Vi ser gärna att man går mer
            i den riktningen: att sänka kostnaderna för att anställa.
          </note>
          <note>
            Det finns ett myller av olika åtgärder, men de har inte gett
            den effekten som vi vill ha.
          </note>
          <note type="speaker">
            Anf. 11 SVEN-OLOF SÄLLSTRÖM (SD) replik:
          </note>
          <note>
            Herr talman! Jag hade tydligen fel i talarstolen. Jag trodde
            inte att någon skulle ta avstånd från sin tidigare integrationspolitik,
            men det gjorde nu Fredrik Malm. Jag har många gånger debatterat
            med Erik Ullenhag som har försvarat instegsjobben. Det var Liberalernas,
            tidigare Folkpartiets, huvudnummer i den alliansregering man företrädde.
          </note>
          <note>
            Detta hedrar Fredrik Malm. Jag tycker också att det är en rätt
            värdelös reform.
          </note>
          <note>
            Vi talar om nyanländas etablering, men när det gäller er övriga
            integrationspolitik har jag lite svårt att förstå den vurm för
            identitetspolitiken som fortfarande florerar hos Liberalerna och
            som innebär att man ger stöd till föreningar på etnisk grund.
            Det kan vara föreningar som i närtid har uttalat sig starkt rasistiskt
            och som tar avstånd från att till exempel Fredrik Malm utifrån
            sin hudfärg och etnicitet ska kunna komma på deras möten, sitta
            i deras styrelser, vara med och fatta beslut eller på annat sätt
            delta i deras evenemang.
          </note>
          <note>
            Detta, Fredrik Malm, är samma rasism som när Svenskarnas parti
            står på Sergels torg eller någon annanstans och pratar. Det är
            exakt samma rasism, det är bara det att mottagarna och de som
            förmedlar är ombytta så att det är Fredrik Malm och jag som drabbas.
          </note>
          <note>
            Hur kan ni försvara en identitetspolitik som bygger på rasism
            i sin renaste form? Det är ju precis det som det handlar om i
            vissa av de föreningar som får statliga medel utifrån till exempel
            er identitetspolitik och era integrationssatsningar.
          </note>
          <note type="speaker">
            Anf. 12 FREDRIK MALM (L) replik:
          </note>
          <note>
            Herr talman! Är det något parti som tillämpar identitetspolitik
            är det väl Sverigedemokraterna. Det har ni ju gjort sedan 1988.
            Det bygger på att människor som har en annan identitet än den
            Sven-Olof Sällström har egentligen inte ens är välkomna till landet.
            Detta har varit utgångspunkten för Sverigedemokraternas politik
            i snart 30 år.
          </note>
          <note>
            Vi är ett liberalt parti. Vi är inga anhängare av någon identitetspolitik
            och har aldrig varit det. Vår utgångspunkt är den enskilda individen.
            Vi tycker att det är viktigt att individen ska kunna förverkliga
            sig själv.
          </note>
          <note>
            Vår budget i det här utskottet är 100 miljarder, medan bidragen
            till invandrarföreningar uppgår till 19 miljoner eller något sådant.
            Det är alltså viktigt att vi har perspektiven klara för oss. Det
            som är viktigt är att MUCF, Myndigheten för ungdoms- och civilsamhällesfrågor,
            som förmedlar det här stödet ställer krav på att organisationer
            har en demokratisk värdegrund. Det är jätteviktigt att man ställer
            den typen av krav. Där kan Sverige säkert bli mycket tydligare.
          </note>
          <note>
            Nu drog man in stödet till, tror jag, Turkiska Riksförbundet
            efter incidenten på Sergels torg. Det var bra att man granskade
            dem och gjorde det. När jag för många år sedan var ordförande
            i Liberala ungdomsförbundet drog dåvarande Ungdomsstyrelsen in
            stödet till Revolutionär Kommunistisk Ungdom efter att de delat
            ut material där de förnekade Stalins folkmord och hyllade Nordkorea.
            Då ansåg man att de bröt mot den demokratiska värdegrunden.
          </note>
          <note>
            Gärna mer sådant! Det tycker jag är viktigt. Men att säga att
            en förening inte skulle ha rätt att söka föreningsstöd eller kommunala
            bidrag bara för att den ansluter människor från ett visst land
            och organiserar en del event och kulturella aktiviteter tycker
            jag är lite märkligt. Den rätten tycker jag att de borde ha så
            länge det är en demokratisk organisation.
          </note>
          <note type="speaker">
            Anf. 13 ANNELIE KARLSSON (S) replik:
          </note>
          <note>
            Herr talman! Jag skulle önska att Fredrik Malm hade samma engagemang
            och blev lika exalterad över att prata om etableringens möjligheter
            som han blir när han pratar om kollektivavtal och svensk fackföreningsrörelse.
          </note>
          <note>
            Det är dock ingen överraskning, och det är inte första gången
            jag hör att Fredrik Malm ogillar den svenska modellen och svenska
            kollektivavtal. Det märkte vi inte minst här i kammaren i förra
            veckan när en majoritet av ledamöterna sa att kollektivavtal är
            onödiga och ett hinder.
          </note>
          <note>
            Det jag egentligen vill fråga Fredrik Malm är vad det inhumana
            är i att låta människor få utbildning. Vad är det inhumana i att
            låta människor omfattas av den trygghet, ordning och reda som
            svenska kollektivavtal ger? Varför ser Fredrik Malm en fördel
            med att vi låter en grupp människor jobba under andra villkor
            och förutsättningar än övriga på svensk arbetsmarknad? Menar Fredrik
            Malm att ordning och reda på svensk arbetsmarknad över huvud taget
            inte skulle behövas, eller menar han att de nyanlända, de som
            har en annan bakgrund, ska ha ett annat regelverk? Skulle det
            vara humant?
          </note>
          <note type="speaker">
            Anf. 14 FREDRIK MALM (L) replik:
          </note>
          <note>
            Herr talman! Det som är bekymret är att den arbetsmarknad Sverige
            har i dag innebär att många människor ställs utanför och inte
            kommer in på arbetsmarknaden alls.
          </note>
          <note>
            Det finns en viss logik i att det är så. Vi har i Sverige under
            50 års tid ägnat oss åt att försöka bli av med jobb med lägre
            kvalifikationsgrad. Det har varit logiskt under efterkrigstiden
            och en tid av hög tillväxt att den breda uppfattningen i riksdagen
            och hos fack, arbetsgivare och samhället i stort har varit att
            varje generation ska vara bättre utbildad än den förra, vilket
            innebär att vi inte ska konkurrera med låga löner utan med hög
            kompetens. Vi ska ha en exportdrivande, stark industri och tillverkningsindustri,
            högteknologisk industri, forskning och så vidare.
          </note>
          <note>
            Detta har tjänat oss väl. Samtidigt är det nu så att vi har en
            större grupp människor som kommer till vårt land och som inte
            kommer in på den arbetsmarknaden i dag, vilket innebär att vi
            på olika sätt med hjälp av RUT-avdrag, skattelättnader och så
            vidare nu försöker få tillbaka enklare jobb som ska kunna fungera
            som en inträdesbiljett till vår arbetsmarknad.
          </note>
          <note>
            Jag menar att det här i grund och botten är en av de viktigaste
            utmaningar som vårt land står inför. Jag kan för mitt liv inte
            förstå på vilket sätt en person som är uppvuxen i ett krigsområde
            och kommer till Sverige utan utbildning och utan att kunna ett
            ord svenska eller engelska ska kunna inkluderas på den svenska
            arbetsmarknaden så som den ser ut i dag. Jag har väldigt svårt
            att se hur det ska ske med de väldigt höga trösklar som vi har
            in på arbetsmarknaden.
          </note>
          <note>
            Det är ju snarare Socialdemokraterna som blir svaret skyldigt.
            Hur ska man hantera den stora grupp nyanlända i dag som står utanför
            arbetsmarknaden?
          </note>
          <note type="speaker">
            Anf. 15 ANNELIE KARLSSON (S) replik:
          </note>
          <note>
            Herr talman! Det känns som om det här är förklaringen till varför
            Fredrik Malm bara pratar om lönerna på svensk arbetsmarknad. Fredrik
            Malm har nämligen missat att det är just det etablering handlar
            om: Människor ska inte komma hit och inte kunna ett ord svenska
            och inte veta någonting om samhället och hur det fungerar.
          </note>
          <note>
            Det är ju därför vi rustar dem. Det är därför vi rustar dem med
            det svenska språket, det är därför människor ska starta sin undervisning
            i samhällskunskap och svenska dag ett.
          </note>
          <note>
            Människor som kommer hit ska såklart inte jobba utan utbildning,
            utan kunskaper i svenska språket och utan bostad. Det är som om
            de människor som kommer till oss skulle spela i en annan liga.
            Nej, de ska inkluderas i samhället. Det är därför vi pratar etablering.
            Vi etablerar dem genom att se till att de får förutsättningar
            precis som alla andra. Människor rustas.
          </note>
          <note>
            När jag var ung började jag jobba på Kapp Ahl. Jag tror att Fredrik
            Malm skulle beskriva det som ett enkelt jobb. Jag tyckte inte
            att det var ett enkelt jobb. Jag fick lära mig det från grunden.
            Jag öppnade kollektivavtalet och såg vad jag skulle ha i lön.
            Jag var bara 16 år, och jag kunde se att om kollektivavtalet följdes
            skulle jag tjäna de pengarna när man är 16 år.
          </note>
          <note>
            Det var en låg lön, men det var parterna överens om. Parterna
            var överens om att det ska vara en låg lön när man är ung, oerfaren
            och inte kan jobbet. Jag kunde läsa i boken – en fantastisk bok
            – vad jag skulle få i lön när jag fyllde 17, när jag fyllde 18
            och när jag hade tre års branschvana. Det är det fiffiga med kollektivavtal,
            och det är det fiffiga med den modell som finns i Sverige. Ju
            längre vi är med, utvecklas och lär oss jobbet, ju mer får vi
            i lön.
          </note>
          <note>
            Vad ni försöker göra här i kammaren är att hitta en annan modell.
            Det ska vara en modell som faktiskt redan finns, som parterna
            har skött i många år och som har tjänat oss väl.
          </note>
          <note>
            Herr talman! Det är bara trams när man säger att det blir en
            bättre etableringsnivå med en låg lön. Nej, det skulle slå sönder
            vår arbetsmarknad, och jag gissar att det är det ni är ute efter.
          </note>
          <note>
            (Applåder)
          </note>
          <note type="speaker">
            Anf. 16 FREDRIK MALM (L) replik:
          </note>
          <note>
            Herr talman! Låt mig påminna om att det finns en värld här utanför.
            I den världen gör en kvinna som nyligen har anlänt till Sverige,
            får uppehållstillstånd, sitt inträde på svensk arbetsmarknad efter
            nio till elva år. Bland männen är det tre till fem år i genomsnitt.
          </note>
          <note>
            Man kan förstås vara nöjd och säga att det är tack vare kollektivavtalens
            förträfflighet. Men jag är inte nöjd. Så länge vi har en situation
            där en stor och växande grupp människor som kommer till Sverige
            ställs permanent utanför vår arbetsmarknad kommer behovet av reformer
            att fortsätta att vara stort.
          </note>
          <note>
            Herr talman! Jag är förvånad. Socialdemokraterna är ett parti
            som, precis som Liberalerna och precis som de flesta partier i
            kammaren, har röstat för den politik som har inneburit att många
            människor har kommit till Sverige. Då har vi också ett ansvar
            att reformera vår bostadsmarknad och reformera vår arbetsmarknad.
            Om vi inte gör det innebär det att vi välkomnar många människor
            till Sverige men de ställs sedan utanför under årtionden.
          </note>
          <note>
            När vi går in i nästa högkonjunktur kanske tre år efter den största
            flyktingkrisen med över 160 000 asylsökande – många av dem får
            inte stanna, men många får stanna och många får ta hit sina familjer
            och bygga en framtid i Sverige – är det inte rimligt att en stor
            del i den gruppen slussas ut i något slags nytt utanförskap med
            nyfattigdom, stigmatisering, ökande diskriminering och ökad polarisering
            till följd av en allt gapigare, bräkigare ultrahöger som växer
            fram. Jag är orolig för en sådan samhällsutveck ­ ling.
          </note>
          <note>
            I ljuset av detta måste vi se till att fler människor kan få
            jobb i Sverige.
          </note>
          <note type="speaker">
            Anf. 17 DÉSIRÉE PETHRUS (KD):
          </note>
          <note>
            Herr talman! Integrationen är en av de viktigaste frågorna i
            den svenska debatten just nu. Det känns som att vi har en kort
            talartid med sex minuter för att omfatta allt som ingår i integrationspolitiken.
            Jag ska göra ett försök att lyfta upp några av de frågor som Kristdemokraterna
            tycker är viktiga.
          </note>
          <note>
            Sverige står nu inför en stor utmaning med anledning av den stora
            tillströmningen av flyktingar till Sverige under förra hösten.
            Därför behöver vi göra en kraftig omläggning av integrationspolitiken.
          </note>
          <note>
            Sverige har inte råd att förspilla människors vilja att komma
            in i arbete och samhälle. Varningarna från ekonomer och samhällsvetare
            kommer allt tätare om att Sverige behöver förändra på flera områden
            om inte de sociala konsekvenserna ska bli omfattande.
          </note>
          <note>
            Förra året var arbetslösheten för inrikesfödda med högre utbildning
            3,2 procent. Men för utlandsfödda personer med enbart förgymnasial
            utbildning var arbetslösheten 31,3 procent.
          </note>
          <note>
            Den stora mängden nyanlända som kom under 2015 är inte medräknade.
            Bland de nyanlända finns en del med högre utbildning och även
            många med låg skolutbildning. Därför kommer gapet att fortsätta
            att öka mellan infödda och utlandsfödda under de kommande åren.
            Vi riskerar att få ett tudelat samhälle med flera utanförskapsområden
            och motsättningar.
          </note>
          <note>
            Belastningen på berörda myndigheter och kommuner är mycket stor
            med långa handläggningstider. Asylsökande blir sittande under
            månader som blir till år på asylboenden eller i trånga lägenheter
            i väntan på besked.
          </note>
          <note>
            Den tiden används mycket dåligt och innebär ett försvårande av
            starten i det nya landet. Kunskap som kanske har suttit i händerna
            försvinner och självförtroendet urholkas. Vi ser tyvärr inte att
            regeringen förmår att ta itu med integrationsutmaningen. Här krävs
            reformer på arbetsmarknadsområdet. Höga ingångslöner och en hämmande
            arbetsrätt måste ses över i en ny tid.
          </note>
          <note>
            När man har fått sitt uppehållstillstånd går man in Arbetsförmedlingens
            etableringsfas. Efter den tvååriga etableringsfasen är det bara
            5 procent som har kommit ut på den reguljära arbetsmarknaden.
            Det är inte hållbart för vare sig samhället eller den enskilde
            att inte ha kommit ut i egen försörjning.
          </note>
          <note>
            Vi kristdemokrater menar att vi behöver en ny typ av anställningsform
            med lägre ingångslön under en introduktionsperiod för framför
            allt de personer som inte har någon gymnasie- eller skolutbildning
            av högre grad. Det kallar vi för introduktionsanställningar. Jag
            återkommer till dem under morgondagens debatt.
          </note>
          <note>
            För att påskynda etableringen på arbetsmarknaden för personer
            som kommer till vårt land föreslår vi kristdemokrater i den motion
            som vi har väckt till riksdagen ett asylprogram. Vi menar att
            introduktionen måste börja redan från första dagen. Vi vill att
            man under tiden man är asylsökande ska ingå i ett program om sex
            månader där man läser sfi ungefär två dagar i veckan. Man har
            någon form av sysselsättning, kanske i det egna boendet, i en
            förening, i praktik eller i ordinarie arbete. En dag i veckan
            deltar man i samhällsorientering om det svenska samhället och
            de värderingar som ligger till grund för vårt samhälle.
          </note>
          <note>
            Vi tycker att passiviteten under asyltiden måste brytas till
            en mer aktiv period. Även om folk får avslag senare tror vi att
            passiviteten inte är något som gagnar det svenska samhället och
            den enskilde under en längre tid.
          </note>
          <note>
            Herr talman! Antalet utanförskapsområden ökar. Knappt ens polisen
            vågar gå in. Kvinnor som kommer till vårt land riskerar att inte
            bli en del av det jämställda Sverige. De kontrolleras och hotas
            ibland även till livet för att de vill leva som andra flickor
            och kvinnor i Sverige. Det är naturligtvis oacceptabelt. Därför
            behöver vi satsa för att skapa ett samhälle där dessa kvinnor
            känner sig välkomna och har samma rättigheter som vi andra.
          </note>
          <note>
            Det hedersrelaterade våldet får inte öka. Redan 2009 gjordes
            en utredning som visade att ungefär 70 000 ungdomar i Sverige
            i åldern 16–25 år upplever att de inte fritt kan välja vem de
            vill gifta sig med. Det är ett fruktansvärt stort antal personer,
            både pojkar och flickor. Därför måste åtgärder vidtas.
          </note>
          <note>
            Kristdemokraterna föreslår att en lagstiftning ska tas fram där
            hedersbrott särregleras till stöd för de utsatta. Det behövs också
            en särskild enhet inom polis- och utrikesförvaltning som likt
            den brittiska modellen, Forced Marriage Unit, ska förhindra tvångsäktenskap
            och att flickor förs ut ur Sverige för tvångsgifte samt ta hem
            flickorna om de redan har förts bort. Under Alliansens tid skärptes
            lagstiftningen på området, men jag tror att det behövs ytterligare
            satsningar.
          </note>
          <note>
            I Storbritannien kan en särskild order utfärdas för dessa flickor,
            och de kan tas hem från andra länder som det finns samarbetsavtal
            med. Det finns också en så kallade forced marriage protection
            order. Det innebär att man kan gå hem till föräldrarna med domstolsordern
            och säga till dem att om de inte kan visa var flickan är inom
            48 timmar kan föräldrarna häktas.
          </note>
          <note>
            Sverige måste ta till lite tuffare tag än vad som finns i dag
            för att flickor ska känna sig trygga i våra samhällen. Det är
            inte okej att komma till det svenska samhället men inte känna
            sig trygg här.
          </note>
          <note>
            Avslutningsvis vill jag säga någonting om kommunernas mottagande.
            Där har regeringen talat om sanktioner. Jag vet att många kommuner
            jobbar för att göra sitt allra bästa för att vara med och ta emot
            asylsökande och nyanlända. Jag tror att det är viktigt att vi
            inte börjar med sanktioner utan att vi först ser till att vi får
            bättre förutsättningar och den nya lagstiftning som har diskuterats
            kring exempelvis modulbostäder på plats.
          </note>
          <note>
            Låt oss se till att vi har bättre mottagandemöjligheter för kommunerna
            innan vi börjar tala om sanktioner.
          </note>
          <note>
            Med det, herr talman, är min talartid ute. Vi vet att för att
            integrationen ska fungera är det språk, bostad, arbete och gemenskap
            som vi behöver stå till tjänst med. Här har vi kristdemokrater
            lagt en hel del förslag, och vill man läsa vidare om dem får man
            göra det i vår motion, som är mycket omfattande. Jag hänvisar
            till den.
          </note>
          <note type="speaker">
            Anf. 18 SVEN-OLOF SÄLLSTRÖM (SD) replik:
          </note>
          <note>
            Herr talman! Désirée Pethrus nämnde i början av anförandet den
            stora flyktingkrisen i fjol och det stora mottagandet på 163 000
            personer. Jag fick intrycket av att du vill lägga över alla de
            integrationsproblem vi ser i dagens samhälle på just den flyktingkrisen,
            vilket naturligtvis är fel att göra. I princip alla integrationsproblem
            vi ser i dag i de svenska utanförskapsområdena härleds till flyktingmottagandet
            före 2015 och 2016, alltså i huvudsak den tid när Désirée Pethrus
            och Kristdemokraterna under åtta år satt i regeringsställning.
          </note>
          <note>
            Då kommer vi till eget ansvar. Den första frågan är: Vilket ansvar
            har Kristdemokraterna för att det ser ut som det gör i svenska
            utanförskapsområden i dag?
          </note>
          <note>
            Det finns en mytbildning om att vi har stängt gränserna i Sverige:
            Nu kommer ingen in, nu är det bra, och nu kan vill till och med
            öka mottagandet. I år tar vi emot ungefär 30 000 asylsökande.
            Det är lika mycket som vi tog emot 2010 och 2011. Åren efter 2010
            och 2011 har det varit betydligt fler. Men de integrationsproblem
            vi ser och som finns i de svenska utanförskapsområdena runt om
            i Sverige kommer i huvudsak från de år då vi har tagit emot ungefär
            30 000 personer eller mindre. Den totala effekten av mottagandet
            från 2012 och framåt har vi ännu inte sett, men den kommer.
          </note>
          <note>
            Vilket ansvar har Kristdemokraterna för den här situationen,
            och är ni beredda, som man från Liberalerna nyss gjorde, att ta
            avstånd från den integrationspolitik – och alltså inte bara migrationspolitiken
            – som ni förde under åtta år i regeringsställning?
          </note>
          <note type="speaker">
            Anf. 19 DÉSIRÉE PETHRUS (KD) replik:
          </note>
          <note>
            Herr talman! Tack för frågan, Sven-Olof Sällström!
          </note>
          <note>
            Visst har det funnits utanförskapsområden innan, och det jag
            försökte framföra i mitt inlägg var att med ett stort antal asylsökande
            kommer risken att öka att de områdena blir fler. Vi ser att det
            finns ett problem och att vi inte har tagit tag i det.
          </note>
          <note>
            En av huvudfrågorna är det vi föreslår här nu om att ha ett asylprogram
            där man redan tidigt får lära sig värderingar, får någon typ av
            sysselsätt ­ ning och får lära sig det svenska språket. Det är
            mycket viktigt att integ ­ rationen börjar tidigt. Det är en sak.
            Den andra är att vi föreslår introduk ­ tionsanställningar. Vi
            inser att arbetsmarknaden är för rigid i Sverige i dag för att
            kunna ge en möjlighet för de nyanlända, framför allt de med låg
            utbildning.
          </note>
          <note>
            Vi lägger mycket pengar på yrkesvux för att få fler att kunna
            komma i arbete med hjälp av utbildning. Men vi vet att även Arbetsförmedlingen
            säger att alla inte är mottagliga och inte kan komma in i utbildningsprogram.
            Då måste vi ha en arbetsmarknad som också möter den gruppen.
          </note>
          <note>
            Vi har alltså två olika förslag, asylprogram och introduktionsanställningar,
            som vi menar är grunden för att människor ska integreras. I utanförskapsområdena
            har det ofta handlat om att man inte har arbete och därför inte
            har kommit in i det svenska samhället.
          </note>
          <note>
            Jag tror att Sverige tjänar på att ha en invandring. Vi har alltid
            varit för en reglerad invandring i Sverige, och det är Kristdemokraterna
            även fortsättningsvis. Men ja, vi insåg att det var för stor tillströmning
            under förra hösten. Vi var tvungna att slå på bromsen, och det
            har vi gjort i en bred överenskommelse här i riksdagen.
          </note>
          <note>
            Att inte säga att vi ska ta emot personer som är asylsökande
            är vi emot, men vi måste hitta bättre sätt att integrera personer
            i Sverige. På så sätt kan vi minska antalet utanförskapsområden.
          </note>
          <note type="speaker">
            Anf. 20 SVEN-OLOF SÄLLSTRÖM (SD) replik:
          </note>
          <note>
            Herr talman! I år tar vi emot ungefär 30 000 asylsökande, och
            tidigare evidens bakåt i tiden visar att den siffran är för hög
            för att vi ska kunna integrera dem i tillräckligt stor omfattning.
          </note>
          <note>
            De problem vi ser i det svenska samhället i dag är i hög grad
            relaterade till mottagningen innan det blev större siffror än
            ungefär 30 000 per år. Sist vi i Sverige klarade av att integrera
            människor som kom till det här landet i en omfattning av 30 000
            per år var under 1950- och 60-talen . Det fungerade alldeles utmärkt,
            och det var för att de kom direkt ut i arbete, in på de svenska
            arbetsplatserna och in i det svenska samhället. De kom också från
            relativt närstående länder som hade ungefär samma syn på många
            av livets frågor och kunde därför integreras i det svenska samhället
            på ett annat sätt. Vi har en utmaning nu.
          </note>
          <note>
            Om också Désirée Pethrus erkände att siffrorna även under alliansre
            ­ geringen var alldeles för höga för att klara integrationen,
            för det var de – vad gör vi då när vi står inför att ta emot 30
            000 även nu i den här situatio ­ nen då vissa hävdar att vi har
            stängt gränserna? Det har ju visat sig vara för höga siffror för
            att vi ska klara av integrationen i Sverige. Vad gör vi då? Vad
            är Kristdemokraternas lösning på integrationsproblemen i den kontexten?
          </note>
          <note type="speaker">
            Anf. 21 DÉSIRÉE PETHRUS (KD) replik:
          </note>
          <note>
            Herr talman! Jag tror att vi kan göra väldigt mycket. Jag kan
            inte säga om 30 000 är den exakta summan, men jag tycker att Sverige
            har haft en förmåga att ta emot människor – vi har behövt arbetskraft
            , och vi kommer att behöva arbetskraft framöver – och därför vore
            det olyckligt om Sverigedemokraterna helt vill stänga Sveriges
            gränser. Jag tror att det är en mycket dålig politik.
          </note>
          <note>
            Sven-Olof Sällström säger att 30 000 per år var en för hög siffra
            under tidigare regeringar. Jag tror inte det, utan problemet har
            varit att det har varit för få som kommit in i arbete. Arbetslösheten
            ligger på, som jag nämnde här, 3 procent för inrikes födda och
            31 procent för dem som inte har någon utbildning och har kommit
            hit från ett annat land. Det är det gapet vi måste försöka åtgärda.
            Tyvärr stöder Sverigedemokraterna ofta Socialdemokraterna i en
            jobbfientlig politik. Det är det som är problemet, herr talman,
            och inte att det har kommit hit 30 000 personer per år.
          </note>
          <note>
            Låt oss se till att vi har en jobbpolitik som fungerar och att
            vi reformerar både Arbetsförmedlingen och hela arbetsmarknadspolitiken
            för att göra det enklare att komma in i arbete. Det är så vi kristdemokrater
            försöker reformera och se vad vi behöver göra i den närmaste framtiden.
            Arbetsmarknadspolitiken behöver reformeras. Vare sig vi vill det
            eller inte kommer vi att tvingas till det, och jag skulle önska
            att Sverigedemokraterna då också vill omfamna en ny , reformerad
            arbetsmarknadspolitik för att människor ska komma i arbete och
            på så sätt bryta utanförskapet som finns i dag.
          </note>
          <note>
            Det är genom jobb, jobb och jobb som vi kan få in människor i
            det svenska samhället.
          </note>
          <note type="speaker">
            Anf. 22 ANNELIE KARLSSON (S):
          </note>
          <note>
            Herr talman! I dag debatterar vi AU1 om jämställdhet och nyanlända
            invandrares etablering. Jag kommer att använda min talartid till
            att tala lite grann om etableringsfrågorna, och senare i debatten
            kommer bland annat min kollega Anki Ahlberg att ta upp jämställdhetsfrågorna.
          </note>
          <note>
            Herr talman! Det är ofta som vi väljer att prata om etableringen
            som en av vår tids största utmaningar. Ingen kan naturligtvis
            påstå att det inte finns utmaningar. Alla här inne och alla andra
            vet att vi har ett jobb att göra. Men de allra flesta, men inte
            alla, är överens om att det ger vårt land stora möjligheter.
          </note>
          <note>
            Det är här i riksdagen som vi skapar förutsättningar för ett
            gott arbete. Det är här i riksdagen som vi kan skapa förutsättningar
            för en god etablering. Det är vårt ansvar, men det är ute i landet
            som jobbet görs. Det är på Arbetsförmedlingen, i kommunerna, på
            arbetsplatserna, på skolorna, på folkhögskolorna, i studieförbunden,
            i idrottsföreningarna och i mängder av ideella föreningar som
            jobbet görs.
          </note>
          <note>
            Herr talman! Där jobbar man varje dag med etablering. Det är
            där resultaten kommer och där resultaten syn s . Men vi skapar
            förutsättningar för arbetet.
          </note>
          <note>
            Problem som jag kan möta när jag är ute i valkretsen kan vara
            praktiska saker som: Jag fick plats på sfi och kan starta min
            svenskundervisning, men vi har ingen barnomsorg. Eller så säger
            man : Vi har tomma platser på folkhögskolan, men det är kö på
            kommunens sfi. Många gånger beskriver man problemen som: Samverkan
            fungerar inte. Vi borde samarbeta bättre.
          </note>
          <note>
            Det kan egentligen tyckas som att problemen är ganska hanterbara.
            Jag ska inte säga att de är små, men de är ganska hanterbara.
            Genom att vi talar med varandra och kommunicerar löser vi en hel
            del av de svårigheter som man beskriver ute.
          </note>
          <note>
            Det jag möter allra mest när jag är ute är ett engagemang, ett
            jäkla driv och en enorm vilja att lyckas. Den bilden tror jag
            att alla ni här som är ute och möter människor i etableringsuppdraget
            delar. Vi möter engagemang, driv och en vilja att lyckas.
          </note>
          <note>
            I princip varje vecka på hemmaplan möter vi i dag människor som
            genom kommunikation och genom att bygga relationer mellan olika
            aktörer lyckas göra ett bättre jobb. Senast i måndags var jag
            i Svalöv. Där träffade jag Svalövs kommun tillsammans med Arbetsförmedlingen.
            Vi var på Fridhems folkhögskola.
          </note>
          <note>
            Den som inte tror på att vi kan lyckas med integrationen i vårt
            land lovar jag att ta med på besök av den typen som det jag hade
            på Fridhems folkhögskola i måndags. Jag är grymt imponerad av
            mycket av det goda arbete jag ser och mycket av det goda arbete
            som görs. Det finns all anledning att lyfta fram dem som gör en
            fantastisk insats för en god etablering i vårt samhälle.
          </note>
          <note>
            Vi startar nu svenskundervisning och utbildning i samhällskunskap
            direkt. Vi använder tiden under asylprocessen. Det är riktigt
            bra. Vi stärker välfärden i kommuner och landsting med 10 miljarder.
            Det behövs verkligen. Ideella organisationer har under denna mycket
            ansträngda tid gjort en fantastisk insats och fortsätter att göra
            fantastiska insatser. Det är otroligt viktigt.
          </note>
          <note>
            Den nya anvisningslagen kommer förhoppningsvis att leda till
            en jämnare fördelning av nyanlända mellan Sveriges alla kommuner.
            Det är helt, helt nödvändigt. Införandet av en ny placeringsform,
            stödboende, som komplement till HVB och familjehem kommer att
            minska kostnadsutveck ­ lingen. Det är faktiskt helt rimligt.
          </note>
          <note>
            När människor kommer till oss ska vi självklart ta vara på deras
            kunskaper och erfarenheter. Vi ska också komplettera med det som
            saknas. Vi ska ge alla det svenska språket och samhällskunskapsutbildning.
            När vi rustar människor med kunskap kommer vi att klara rekryteringen
            till våra bristyrken betydligt bättre.
          </note>
          <note>
            Herr talman! Jag tror att vi med hjälp av våra nya svenskar får
            nya betongarbetare, nya bilmekaniker, nya CNC-operatörer, nya
            lärare, nya kockar, nya sjuksköterskor, nya undersköterskor, nya
            läkare och nya tandläkare. Listan kan göras lång.
          </note>
          <note>
            Herr talman! Det är så människor blir etablerade. Det är när
            vi går till jobbet, när vi försörjer oss, när vi möts i föreningslivet,
            när ungarna går till skolan, när vi möter grannarna i kvarteret
            och när vi är en del av en gemenskap som vi kan säga att vi människor
            är etablerade.
          </note>
          <note>
            Herr t alman! Det är inte vi politiker som gör det praktiska
            jobbet, men vi skapar förutsättningar. Ute i samhället krokar
            aktörer arm för att lösa en stor utmaning. Låt oss här i riksdagens
            kammare göra detsamma. Låt oss kroka arm för en lyckad etablering.
            Det är faktiskt det som människor förväntar sig av oss. Det är
            en helt rimlig förväntan, eftersom det är just det vi förväntar
            oss av dem.
          </note>
          <note>
            Herr talman! Jag yrkar bifall till förslaget.
          </note>
          <note>
            (Applåder)
          </note>
          <note type="speaker">
            Anf. 23 ANNIKA QARLSSON (C) replik:
          </note>
          <note>
            Herr talman! Det finns saker som jag och Annelie Karlsson delar
            uppfattning om, och det finns saker som vi inte delar uppfattning
            om. En av insatserna som startades för något år sedan har välkomnats
            av väldigt många. Det skulle vara intressant att höra hur det
            går. Jag tänker då på snabbspår. Hur många finns det i dag som
            har kommit in i de insatserna? Än viktigare är: Hur många är det
            av dem som kommit in i de insatserna som är i jobb?
          </note>
          <note type="speaker">
            Anf. 24 ANNELIE KARLSSON (S) replik:
          </note>
          <note>
            Herr talman! Jag kan inte säga exakt hur många som har kommit
            i jobb via snabbspår. Men jag kan berätta goda exempel för Annika
            Qarlsson om snabbspår som har fungerat väldigt väl. Det är tekniker
            som i dag jobbar på Scania i Oskarshamn som via ett väldigt snabbt
            spår med Lernias hjälp kom i jobb, och där Oskarshamns kommun
            dessutom har fått nya kom ­ muninvånare. Det är ett väldigt lyckat
            projekt.
          </note>
          <note>
            I Skåne finns det flera exempel där man kör snabbspår för att
            förstärka omsorgen. Man utbildar kvinnor för vårdyrken, där det
            finns en stor brist. Det har gjorts i samråd med kommun en och
            de fackliga organisationerna. Det är väldigt lyckade spår.
          </note>
          <note>
            Min erfarenhet är att av dem som går in i snabbspåret är det
            en väldigt hög andel som går ur. Poängen med snabbspår är att
            människor har ett jobb i sikte. Det är oftast därför som det är
            så lyckade projekt. Människor ser att de har jobbet inom räckhåll.
          </note>
          <note>
            Hur många det är kan jag inte svara Annika Qarlsson på. Men snabbspår
            är fortfarande en modell som jag tror väldigt mycket på och som
            jag verkligen tycker att vi ska jobba vidare med, utveckla och
            se till att det kommer många fler till stånd.
          </note>
          <note type="speaker">
            Anf. 25 ANNIKA QARLSSON (C) replik:
          </note>
          <note>
            Herr talman! Jag delar uppfattningen att snabbspår är en viktig
            insats och åtgärd och ett sätt för människor att snabbt komma
            i arbete. Men det har funnits en rätt kraftfull kritik mot hur
            det har fungerat och att man inte har lyckats, om det nu handlar
            om att få in rätt personer i insatsen eller om att få ut dem därifrån
            och i jobb.
          </note>
          <note>
            Det blir lite konstigt att diskutera någonting när man sedan
            inte följer upp det. Man står fortfarande och säger att det är
            jättebra. Den granskning som gjordes under hösten visar på att
            det var väldigt få som omfattades av insatsen och åtgärden, men
            framför allt att det i många delar inte ledde till jobb över huvud
            taget.
          </note>
          <note>
            Då måste man fundera på: Vad behöv s för att det ska bli d en
            effekt av insatserna som krävs?
          </note>
          <note type="speaker">
            Anf. 26 ANNELIE KARLSSON (S) replik:
          </note>
          <note>
            Herr talman! Det är kanske det som skiljer oppositionspolitiker
            och vi som jobbar med regeringsmakten. När jag är ute i valkretsen
            under mina måndagar och i viss mån fredagar är det i syfte att
            följa upp, precis som Annika Qarlsson säger. Vad är det som fungerar?
            Vad är det som inte fungerar?
          </note>
          <note>
            Jag tror att varenda arbetsförmedlare i Skåne vet att när de
            hittar buggar i systemet eller någonting som inte fungerar ska
            de slå en signal eller skicka ett mejl. Det är av den anledningen,
            för att vi ska hitta problemen, som jag rör mig i valkretsen.
            Fungerar inte snabbspåret? Vad är det som inte fungerar? Vi försöker
            att lösa problemen.
          </note>
          <note>
            Det är klart att om man har ambitionen att lösa problemen jobbar
            man på det sättet. Har man ambitionen att hitta problemen och
            belysa dem i riksdagens kammare jobbar man på ett annat sätt.
            Det är lite olika hur man angriper problemet. Jag tror att Annika
            Qarlsson och jag kan vara överens om att vi måste lösa de problem
            vi ser.
          </note>
          <note>
            Jag är inte alls nöjd med snabbspåren. De skulle kunna vara betydligt
            fler. Men det betyder inte att jag inte tror på modellen. De hinder
            och problem vi ser försöker vi att lösa. Det är så vi försöker
            jobba och lösa de utmaningar vi har framför oss.
          </note>
          <note type="speaker">
            Anf. 27 ELISABETH SVANTESSON (M) replik:
          </note>
          <note>
            Herr talman! Tack, Annika Karlsson ! Det var ett stort engagemang
            – d et ska jag ge Annika Karlsson . O ch det var väldigt många
            adjektiv.
          </note>
          <note>
            (ANNELIE KARLSSON (S) : Annelie.)
          </note>
          <note>
            Förlåt, Annelie!
          </note>
          <note>
            Det var väldigt många adjektiv. Det är förvånansvärt att man
            helt plötsligt kan bli så nöjd när problemen är större än någonsin.
            Jag sa i mitt anförande att vi har en uppgift och en utmaning
            framför oss som är den svåraste som vi någonsin har haft. Det
            finns inte ett uns av tecken på att du ser de problem som finns.
          </note>
          <note>
            Du sa alldeles mot slutet av ditt inlägg: Vi ska försöka att
            lösa de problem som finns. Men du nämner inte ett enda problem.
            Det har kommit 100 000 personer om året i snitt till Sverige under
            de tre senaste åren. Jag sa tidigare att om vi gör på samma sätt
            som vi har gjort tidigare kommer det här att gå riktigt illa.
          </note>
          <note>
            Vad är det då den här regeringen har gjort till skillnad mot
            tidigare? Det är snabbspår. Det är absolut en bra insats. Mindre
            än 4 procent av alla i etableringen deltar i snabbspåren. Min
            konkreta fråga måste då bli: Om du ändå har sett ett problem med
            snabbspår men inga problem med verkligheten – på vilket sätt ska
            då dessa problem lösas?
          </note>
          <note>
            Jag har ytterligare en fråga. Du talade med Fredrik Malm tidigare
            om kollektivavtalens förträfflighet. Vi delar absolut den bilden.
            Men är det på allvar så att snabbspår och lite utbildning ska
            lösa den integrationsproblematik som vi ser framöver?
          </note>
          <note>
            Vi fyra allianspartier har alla var sitt förslag om enklare vägar
            in på arbetsmarknaden. De liknar varandra. Vi har också en ny
            anställningsform. Hur kommer det sig att regeringen i de svåraste
            av tider som Sverige befinner sig i säger nej till alla goda förslag
            om hur människor ska komma snabbare i arbete?
          </note>
          <note type="speaker">
            Anf. 28 ANNELIE KARLSSON (S) replik:
          </note>
          <note>
            Herr talman! Det är intressant att lyssna på Elisabeth Svantesson.
            Det är möjligt att jag uppfattas som väldigt nöjd. Jag är väldigt
            nöjd med det som görs ute i verkligheten. Jag är väldigt nöjd
            med det samarbete jag ser mellan Arbetsförmedlingen, folkhögskolor,
            vuxenutbildningen och alla aktörer. Jag är väldigt nöjd med den
            insats som studieförbunden gör i form av svenska från dag ett.
            Jag tycker att det finns anledning att vara nöjd med de insatser
            som görs.
          </note>
          <note>
            Däremot har vi en lång väg kvar. Jag vet inte om jag var otydlig,
            men jag kan säga det igen: Vi har en väldigt lång väg kvar att
            gå innan vi har lyckats med etableringen. Men om jag nu uppfattas
            som nöjd uppfattas Elisabeth Svantesson som ganska missnöjd, herr
            talman. Det är också intressant, för jag tror inte att det kan
            uppfattas av någon som att det fanns problem innan den socialdemokratiskt
            ledda regeringen tillträdde. Elisabeth Svantesson får det att
            låta som att problemen uppstod precis den dag som Stefan Löfven
            bildade regering.
          </note>
          <note>
            Det är lite intressant på många sätt om man jämför med andra
            områden. Om skolresultaten blir bättre är det visst den gamla
            regeringens förtjänst, och om arbetslösheten sjunker är det den
            gamla regeringens förtjänst. Men om etableringen inte fungerar
            är det i stället den nuvarande regeringens fel, och man menar
            att vi inte ser problemen.
          </note>
          <note>
            Jag kan lova att vi både i den socialdemokratiska riksdagsgruppen
            och i den socialdemokratiskt ledda regeringen ser problemen och
            jobbar otroligt hårt med att lösa de problem som finns. Jag hade
            önskat att vi kunde kroka arm med oppositionen i vår tids största
            utmaning – att lösa etableringen – i stället för att ta debatten
            på det här sättet i kammaren. Låt oss sätta oss ned och tala om
            det nästa gång vi har sammanträde!
          </note>
          <note type="speaker">
            Anf. 29 ELISABETH SVANTESSON (M) replik:
          </note>
          <note>
            Herr talman! Man måste först dela problembild om man ska kunna
            kroka arm i vissa frågor. Jag kommer inte att använda en minut
            åt att göra som Annelie Karlsson nu gjorde och tala om de tidigare
            åtta åren. Jag har varit mycket självkritisk på många sätt, och
            jag tänker inte återupprepa det. Det sa jag också tidigare här
            i talarstolen.
          </note>
          <note>
            Nu är det Socialdemokraterna och Miljöpartiet som styr riket.
            Två år och två månader har gått. Vi står inför den största utmaningen
            någonsin. Förra året kom 163 000 människor. Tror ni på allvar
            att snabbspår ska lösa denna mycket stora utmaning? Tror ni att
            utbildning ensamt kommer att lösa detta? Nej, det kommer att behövas
            mycket mer.
          </note>
          <note>
            Jag nämnde i mitt anförande flera delar. Två av dem var ökad
            anställ barhet och ökade krav på individer. Det nämner inte Annelie
            Karlsson ett ord om. Jag nämnde i mitt anförande fler vägar in
            til l jobb och förenklade lönestöd . Det har regeringen inte gjort.
            Jag talade om den nya lärlingsformen. Där gör regeringen ingenting.
            Jag nämnde i mitt anförande att man ska låta det blir mer lönsamt
            att jobba så att man bryter bidragsberoendet. Dessa problem ser
            inte regeringen.
          </note>
          <note>
            Du kan vara ute mycket i din valkrets; jag tycker att det är
            mycket bra. Men se då resultaten! Resultaten just nu är frustrerande
            dåliga. Och ja, jag är dyster, för Sverige är på väg åt fel håll
            på det här området. Om vi inte löser uppgiften – och det gör vi
            inte med bara snabbspår – kommer det att gå riktigt, riktigt illa.
          </note>
          <note type="speaker">
            Anf. 30 ANNELIE KARLSSON (S) replik:
          </note>
          <note>
            Herr talman! Jag tror att Elisabeth Svantesson får titta en gång
            till på det förslag som ligger. Snabbspår är en del. Det framstår
            här i debatten som att snabbspår är vår lösning på etableringen.
            Det är en del, och precis som jag sa tidigare tror jag absolut
            att den kan utvecklas.
          </note>
          <note>
            Man kan fundera över att man måste vara överens om problembilden
            för att man ska kunna lösa saker tillsammans. Man måste vara överens
            om problembilden för att kroka arm. Det är klart att jag blir
            ganska dyster när jag står här i kammaren och lyssnar på oppositionen,
            för deras enda lösning på problemen är att sänka löner. Det handlar
            bara om att sänka trösklar, att sänka löner och att göra detta
            enklare.
          </note>
          <note>
            Jag kan säga samma sak igen som jag sa i tidigare replikskifte:
            Vi är såklart inte förvånade över att höra det. Vi såg hur ni
            röstade förra veckan i kammaren. Ni ogillar ordning och reda på
            svensk arbetsmarknad. Oppositionens lösning, herr talman, är sänkta
            löner och att vi ska ha en annan arbetsmarknad för dem som har
            kommit till vårt land. Det där kommer vi aldrig någonsin att kroka
            arm om. Vi tror fortfarande på att rusta människor för att vara
            en del av den svenska arbetsmarknaden på samma villkor och med
            samma regler som omfattar alla andra. Det är därför vi rustar
            människor med kunskap.
          </note>
          <note>
            Detta kan också ses som en rent egoistisk anledning för Sverige,
            för vi har enormt många bristyrken som vi måste fylla. Jag räknade
            upp några av dem i mitt anförande. De människor som har kommit
            till vårt land kommer att hjälpa oss att se till att dessa bristyrken
            blir fyllda.
          </note>
          <note>
            Låt oss vara överens om att vi inte kommer att kunna lösa arbetsmarknadens
            utmaningar med samma metod. Jag kommer aldrig någonsin att ställa
            mig bakom den lösning som Moderaterna ser – att vi ska sänka lönerna
            på svensk arbetsmarknad. Det är därför vi står upp för en annan
            modell.
          </note>
          <note>
            (Applåder)
          </note>
          <note type="speaker">
            Anf. 31 FREDRIK MALM (L) replik:
          </note>
          <note>
            Herr talman! Sverige har sett och ser ett kraftigt ökat bostadsbyggande.
            Egentligen har det pågått ända sedan 2012, och nu tar det mer
            fart. Vi vet att det fortfarande är otillräckligt, men det byggs
            ändå väldigt mycket.
          </note>
          <note>
            Jag sökte på ordet ”byggboom” med Google. Rubrikerna var: svensk
            byggboom fortsätter, byggboom i Stockholms län, byggboom i Uppsala
            län, byggboom rullar in över Sverige och så vidare. Så har det
            sett ut under de senaste åren.
          </note>
          <note>
            Samtidigt som vi har denna boom har vi många nyanlända som skulle
            kunna absorberas in i byggbranschen och byggsektorn. Om företagen
            inte kan tillgodose behovet av personal blir det ju annars bara
            mer utstationering, och det har jag förstått att er sid a inte
            är särskilt entusiastisk inför.
          </note>
          <note>
            Då är min fråga: Hur kommer det sig att de som mest av alla är
            emot snabbspår och att kunna underlätta för nyanlända att komma
            in är Byggnadsarbetareförbundet? Kan inte Annelie Karlsson förklara
            för oss hur det kommer sig att en del av den facklig-politiska
            samverkan, nämligen Byggnadsarbetareförbundet , som är ett av
            LO:s viktigaste förbund, med kraft motsätter sig att den största
            byggboom vi har sett på årtionden också ska komma en del nyanlända
            till del?
          </note>
          <note>
            Tänk er en person som har kommit från Syrien och har varit i
            Sverige i två år och kan hjälpa till på en byggnadsarbetsplats
            och som kanske har jobbat med detta i hemlandet. Ska inte en sådan
            person få en fair chans att komma in? Hur kommer det sig att man
            för alla andra – tjänstemän, styckare, slaktare, förskollärare
            och alla andra – vill ha snabbspår men inte just i den bransch
            som har en chans och en möjlighet att absorbera mycket arbetskraft
            under de kommande åren? Vad beror det på?
          </note>
          <note type="speaker">
            Anf. 32 ANNELIE KARLSSON (S) replik:
          </note>
          <note>
            Herr talman! Jag tror att Fredrik Malm måste göra besök på några
            byggarbetsplatser någon dag när inte riksdagen kallar. Då kommer
            han att upptäcka att hela byggbranschen är full av byggnadsarbetare
            som har ett annat ursprung. Det Byggnads slåss för är sina kollektivavtal.
            Om svenska byggnadsarbetare lyssnar på Fredrik Malm i debatten
            i dag kommer de att bli ännu mer övertygade om att de måste stå
            upp och slåss för sina svenska kollektivavtal.
          </note>
          <note>
            Fredrik Malm gynnar inte diskussionen med tanke på att man gärna
            talar om att vi måste sänka löner och trösklar. När svenska byggnadsarbetare
            lyssnar på detta säger de sannolikt: Det är viktigt att vi står
            upp för våra avtal.
          </note>
          <note>
            I dag är hela byggbranschen fylld av människor med annan bakgrund
            än den svenska och människor som inte är födda i Sverige. Det
            är så det ser ut i byggbranschen. Det byggnadsarbetare slåss för
            är sina kollektivavtal och sin ordning och reda på svensk arbetsmarknad.
            Det tycker jag är ganska rimligt. Det är svårt att säga till dem
            att de ska sluta att stå upp för den modell som jag står upp för
            och som jag trodde att också en liberal kunde stå upp för: den
            svenska modellen på svensk arbetsmarknad.
          </note>
          <note>
            Snabbspår är inte till för att dumpa villkoren. Vad jag förstår
            är också Byggnads på väg fram med snabbspår, och industrin är
            på väg fram med att tillverka bostäder för att kunna rationalisera
            och göra det enklare.
          </note>
          <note>
            Hur de resonerar i Svenska Byggnadsarbetareförbundet får Fredrik
            Malm diskutera med dem. Men jag förstår verkligen om de efter
            att ha lyssnat på Fredrik Malm i debatten reagerar genom att ännu
            skarpare stå upp för sina kollektivavtal , med tanke på att det
            finns en majoritet i den här kammaren som ogillar svenska kollektivavtal.
          </note>
          <note type="speaker">
            Anf. 33 FREDRIK MALM (L) replik:
          </note>
          <note>
            Herr talman! Detta blir lite förvånande. Socialdemokraterna argumenterar
            ungefär som om det skulle hota kollektivavtalen att delta i snabbspåren.
            Det är givetvis inte så. Snarare är det så att det ska kunna ge
            människor en möjlighet att komma in på arbetsmarknaden.
          </note>
          <note>
            Låt mig då, herr talman, konkretisera min fråga ännu tydligare.
            Anser Annelie Karlsson att det underlättar integrationen och etableringen
            i Sverige att Byggnadsarbetareförbundet inte deltar i snabbspåren?
            Underlättar det integration och etablering, eller kan det faktum
            att Byggnads inte ställer upp på snabbspåren ha en negativ effekt
            på integration och etablering?
          </note>
          <note type="speaker">
            Anf. 34 ANNELIE KARLSSON (S) replik:
          </note>
          <note>
            Herr talman! Om Fredrik Malms påstående att Byggnads inte ställer
            upp på snabbspår hade varit sant hade jag sagt: Nej, det underlättar
            inte. Men jag vet att det förekommer diskussioner – jag tror till
            och med att arbetsmarknadsministern kommer att kunna återkomma
            till det i sitt inlägg – med Svenska Byggnadsarbetareförbundet
            om hur man ska underlätta för nyanlända att komma in på arbetsmarknaden
            via snabbspår och via andra åtgärder.
          </note>
          <note>
            Snabbspår är inte det allena rådande. Snabbspår är en bra modell,
            men jag tror att den här retoriken är en annan. Man vill återigen
            peka på att det är svensk fackföreningsrörelse som är hindret.
            Jag säger det igen, herr talman, och jag tror att det tål att
            sägas: Den retorik som Liberalerna och andra borgerliga partier
            har om att vi måste sänka trösklar och sänka löner tror jag inte
            underlättar diskussionerna om hur man ska gå vidare med snabbspår.
            Jag tror att när man känner att det finns en majoritet i den här
            kammaren mot svenska kollektivavtal och för sänkta löner blir
            oron där ute ganska stor.
          </note>
          <note type="speaker">
            Anf. 35 SVEN-OLOF SÄLLSTRÖM (SD) replik:
          </note>
          <note>
            Herr talman! Annelie Karlsson inledde sitt anförande med att
            bjuda in till att åka till en folkhögskola och se hur den förträffliga
            socialdemokratiska integrationspolitiken fungerar. Jag antar inbjudan.
            Jag åker gärna och ser det, för det ska bli fantastiskt roligt
            att se. Jag åker gärna med dig, Annelie.
          </note>
          <note>
            Jag vill anta en annan inbjudan. I replikskiftet med Fredrik
            Malm påstod du att på svenska byggarbetsplatser finns det jättemånga
            med utländsk bakgrund. Det stämmer – det är utstationerad personal
            från övriga Europa, framför allt Östeuropa, som ibland har bedrövliga
            förhållanden och löner. Men att det skulle vara så många som kommer
            som är asylsökande, det vill jag se. Jag följer gärna med dig
            också till en byggarbetsplats och tittar på detta. Är det så att
            du inte själv hittar någon sådan arbetsplats kanske din man, fackpamp
            i just Byggnads, kan hjälpa dig att hitta en sådan. Jag antar
            det också.
          </note>
          <note>
            Sedan räknade Annelie upp en mängd yrkeskategorier som vi nu
            tillför det svenska samhället genom den stora asylinvandringen,
            bland annat läkare. Jag vet inte om Annelie är medveten om att
            vi har ungefär en läkare på 277 invånare i Sverige. Vi har en
            sjuksyster på 91 invånare. Av de 163 000 som kom i flyktingvågen
            i fjol behöver 588 vara läkare för att vi inte ska tappa läkartäthet
            i Sverige. Det är svårt att få fram exakta siffror, men ett gott
            år verkar ungefär 40 läkarlegitimerade i den gruppen valideras
            i Sverige. Ett gott år. Det motsäger ju det du säger.
          </note>
          <note>
            Det är också precis som många fler här har sagt att i just den
            här flyktingvågen var det extremt låg utbildningsnivå jämfört
            med tidigare flyktingvågor, det vill säga att vi ser ännu värre
            problem framöver. Då måste vi mycket riktigt ta krafttag för att
            få ut människor på arbetsmarknaden.
          </note>
          <note>
            Jag antar alltså dina inbjudningar, och sedan har jag en sista
            fråga. Ni totalsågar nystartsjobben i er egen budget. Det är undanträngningseffekter,
            och det är dödvikt. Men vad gör man då? Man lägger inte ned dem.
            Nej, man riktar bara om dem till nyanlända. Hur kommer det sig,
            Annelie?
          </note>
          <note type="speaker">
            Anf. 36 ANNELIE KARLSSON (S) replik:
          </note>
          <note>
            Herr talman! Jag vill börja med att fråga talmannen om det är
            rimligt att vi hänvisar till ledamöters familjer och respektive
            och vilket arbete de har.
          </note>
          <note>
            För det första skulle jag önska att vi kunde kalla anställda
            i svensk fackföreningsrörelse vid deras rätta titulatur. Jag skulle
            vilja att herr Sällström kallar anställda i svensk fackföreningsrörelse
            vid deras rätta titulatur. Är man ombudsman är man ombudsman.
            ”Fackpamp” tycker jag inte är ett uttryck som är okej att använda
            i kammaren.
          </note>
          <note>
            Det som är allra minst okej är att hänvisa till att en ledamot
            i Sveriges riksdag ska gå hem och kolla med sin respektive vad
            man tycker om någonting. Jag tycker faktiskt inte att det är okej.
          </note>
          <note>
            Herr talman! Jag vill säga att det är trams som Sällström håller
            på med. Det är en retorik som inte hör hemma i den här kammaren.
          </note>
          <note>
            För övrigt tycker jag att Sällström visar väldigt tydligt i det
            här replikskiftet vad det egentligen handlar om. Sällström är
            inte ett dugg intresserad av integration. Han är inte ett dugg
            intresserad av att få människor etablerade i samhället. Han vill
            beskriva att de som har kommit till vårt land inte kommer att
            duga till något.
          </note>
          <note>
            Det är därför, Sällström, det finns ett helt paket med arbetsmarknadsåtgärder
            som vi i den socialdemokratiskt ledda regeringen har tillsatt.
            Det finns ett paket av utbildningsinsatser för att få människor
            att komma in på den svenska arbetsmarknaden.
          </note>
          <note>
            Vi sorterar inte människor utifrån vilka kunskaper de har. Vi
            sorterar människor utifrån om de har ett skyddsbehov. De har ett
            behov av att komma till oss. Sedan är det en ren bonus att det
            kommer läkare, tandläkare, lärare och andra utbildade människor
            som kommer att förstärka. De som inte har kunskap ger vi kunskap,
            men de har inte kommit till vårt land för att de har kunskap.
            De har kommit till vårt land för att de har sökt asyl.
          </note>
          <note>
            (Applåder)
          </note>
          <note type="speaker">
            Anf. 37 SVEN-OLOF SÄLLSTRÖM (SD) replik:
          </note>
          <note>
            Herr talman! Jag kan konstatera att jag inte fick ett enda svar
            på mina frågor.
          </note>
          <note>
            Det är så att 40 validerade, det är inte ens i närheten av 588.
            Det vill säga att på många av de områden du räknade upp i ditt
            anförande försämrar vi Sveriges möjligheter.
          </note>
          <note>
            Nystartsjobben fick jag inget svar om. Det finns en del i er
            regering och i partier som stöder er regering som tycker att nu
            när vi har stängt gränserna fungerar mottagningen och integrationen
            bra – nu kan vi öppna gränserna igen.
          </note>
          <note>
            I år tar vi emot ungefär 30 000 asylsökande. De integrationsproblem
            vi har i dag härrör från tiden då vi hade ungefär 30 000 asylsökande
            eller mindre per år. Vad tycker du om det, Annelie Karlsson? Ska
            vi öka mot ­ tagningen igen, eller ska vi stänga g ränserna och
            bara ta emot via U N HCR:s försorg? Tycker du att 30 000 per år
            är lagom?
          </note>
          <note>
            En annan fråga jag har till Annelie Karlsson är vad ni ska göra
            åt de ca 317 000 – det är Migrationsverkets beräkningar – anhöriginvandrare
            som kommer fram till år 2020, enkom beroende på den flyktingkatastrof
            vi hade i fjol och den stora mottagning vi hade i Sverige. Hur
            ska ni lösa den situationen? Hur ska ni lösa den integrationen?
          </note>
          <note type="speaker">
            Anf. 38 ANNELIE KARLSSON (S) replik:
          </note>
          <note>
            Herr talman! Sällström har synpunkter på att jag inte svarar
            på hans frågor. Jag kommer inte att svara på en del av de här
            frågorna heller, för det är fel debatt. Sällström vill ha en migrationsdebatt.
            Vi har en integra ­ tionsdebatt. Det är stor skillnad på integrationsdebatt
            och migrations ­ debatt. Migrationsdebatten var förra veckan,
            om jag minns rätt. Sällström deltog säkert också i den och ställde
            samma frågor.
          </note>
          <note>
            I dag talar vi om integration. Det är därför vi socialdemokrater
            talar om hur vi ska ge människor kunskap, hur vi ska ge människor
            förutsättningar att bo, hur vi ska se till så att fler kommuner
            tar emot människor så att man får en bra etablering, hur ungarnas
            skolgång ska fungera bättre och hur vi ska se till så att vi rustar
            människor för att få ett bra liv i Sverige – på samma villkor
            som alla andra.
          </note>
          <note>
            Men de frågor som vi diskuterar här är Sällström och Sverigedemokraterna
            inte intresserade av att diskutera. Sällström och hans parti är
            bara intresserade av att diskutera varför man kom, om det verkligen
            var rimligt att man kom, om det ska komma fler och att man inte
            har motsvarande utbildning.
          </note>
          <note>
            Jag säger det igen: De har kommit till vårt land för att de har
            flytt hit. De har inte kommit hit för att förstärka vår arbetsmarknad.
            Men när de är här ska vi se till att de blir en del av samhället.
            Det blir man genom att gå till jobbet, genom att ungarna går till
            skolan och genom att man är en del av föreningslivet och det svenska
            samhället. Det är de frågorna vi diskuterar, men dem är Sällström
            tyvärr inte intresserad av att diskutera. Därför blir de här replikskiftena
            fullständigt meningslösa.
          </note>
          <note>
            (Applåder)
          </note>
          <note type="speaker">
            Anf. 39 CHRISTINA HÖJ LARSEN (V):
          </note>
          <note>
            Herr talman! Jag har sagt det förut, i en liknande integrationsdebatt
            för ett par år sedan: Varje gång man lyssnar är det något som
            skaver som en liten sten i skon.
          </note>
          <note>
            Vi har hört ganska tydliga exempel på detta i dag. Den ena företrädaren
            efter den andra från borgerligt håll är uppe i talarstolen och
            talar om integ ­ rationens utmaningar. Vi hör samma gamla skåpmat
            om sänkta trösklar, som är en omskrivning för lägre löner och
            sämre villkor. Vi hör om skatte ­ sänkningar och sänkta bidrag,
            och vi hör om det så kallade utanförskapet.
          </note>
          <note>
            För är det något borgerligheten älskar att tala om är det utanförskap,
            som de kallar det. Det de glömmer att berätta är att det så kallade
            utanförskapet är en direkt konsekvens av deras egen klasspolitik.
          </note>
          <note>
            Den senaste tiden har framför allt moderata företrädare tävlat
            i att be om ursäkt för den flyktingpolitik som fördes under borgerlighetens
            tid vid makten. Samtidigt som vi alla dagligen ser tv-bilder på
            civila som slaktas i ruinernas Aleppo, massgravar som avtäcks
            i Mosul och terrordåd som skakar Kabul verkar Moderaterna tycka
            att medmänsklighet är ett omodernt sänke.
          </note>
          <note>
            Men, herr talman, det finns gott om saker som Moderaterna och
            borgerligheten i stället borde passa på att be om ursäkt för.
            Var är ursäkterna för att varje politiskt förslag de genomförde
            under sina åtta år vid makten handlade om att rigga systemet för
            dem som har mest och klarar sig bäst? Jag talar om skattesänkningarna
            på 140 miljarder, låglöneivern och de otrygga anställningarna,
            det bristande bostadsbyggandet, privatiseringarna, det fria skolvalet
            och den fria etableringsrätten som segregerar och sorterar och
            drivet att låta välfärdstjuvar sänka ned sina sugrör i vår välfärd
            för att göra vinst.
          </note>
          <note>
            Var är ursäkterna för ett etableringssystem som slog sönder kommunernas
            etablering och i stället ersatte den med ett haveri av allra värsta
            sort, med skumma etableringslotsar och en väldigt oklar ansvarsfördelning
            mellan myndigheter och kommuner?
          </note>
          <note>
            Nej, det är påfallande tyst om borgerlighetens ansvar för ökande
            klassklyftor, segregation och bostadsbrist. I stället har de mage
            att peka på dem av oss som faller i genom trygghetssystemen, som
            inte får det stöd till utbildning som krävs eller som tvingas
            bo väldigt trångt på grund av bostadsbrist och säga att det nog
            är vi som är problemet.
          </note>
          <note>
            De skyller på dem av oss som tvingas leva på botten av det orättvisa
            klassamhälle de varje dag gör sitt allra bästa för att fördjupa
            och bevara. Det är ett ganska välkänt gammalt klassförakt. Det
            nya är att det nu dessutom allt oftare förklaras med ursprung,
            födelseort eller religiös tillhörighet.
          </note>
          <note>
            Herr talman! V i i V änsterpartiet är glada och stolta över den
            budget som vi lyckats åstadkomma tillsammans med regeringen. Den
            står på många sätt för en annan inriktning på politiken, med reformer
            som prioriterar och stärker välfärdssystemet och tar viktiga steg
            för att jämna ut levnadsvillkor. Vi lever i en tid när klass inte
            bara har kön utan även färg. Sveriges fattigaste är kvinnor och
            utlandsfödda.
          </note>
          <note>
            Därför har det varit avgörande för Vänsterpartiet att den budget
            vi nu lägger på riksdagens bord just tar viktiga steg för att
            prioritera dem som har minst i vårt samhälle och för att stärka
            den välfärd som är helt avgörande för allas möjlighet till trygghet
            och bättre livsvillkor. 10 vänstermiljarder, steg för ett rättvisare
            skattesystem, investeringsstöd för att öka byggandet av hyresrätter
            med rimliga hyror, satsningar på svenska under asyltiden, språkundervisning
            på folkhögskolor, fler behöriga sfi-lärare och stärkt validering
            är viktiga steg för just det område vi debatterar i dag.
          </note>
          <note>
            Det betyder inte att vi inte har saker kvar att göra. Det finns
            väldigt stora orättvisor kvar i samhället, och det är inget som
            går att snabbt reparera; det har tagit lång tid att skapa klyftorna.
          </note>
          <note>
            De förslag vi nu lägger fram kan hjälpa till att öppna dörrar
            för dem som står utanför arbetsmarknaden. Som Sandro Scocco konstaterat
            i magasinet Arena är det som krävs inte sänkta trösklar utan att
            dörrar öppnas – och det är ju arbetsgivaren som kan öppna dörrarna.
            Det kan ske antingen genom att man har den kompetens som behövs
            eller genom att den diskriminering som gör att dörren hålls stängd
            motverkas. Det är dessa två helt basala saker vi behöver göra.
          </note>
          <note>
            Herr talman! Det som skaver som en sten i skon i dagens debatt
            är just detta: att borgerligheten omöjligen kan ha några lösningar
            för att minska det de kallar utanförskapet. Det är ju en direkt
            effekt av deras klasspolitik. Ett samhälle som verkligen skapar
            förutsättningar för inkludering, trygghet och sammanhållning kan
            bara byggas på en ekonomi och ett samhällsbygge som gynnar oss
            alla och inte bara de få.
          </note>
          <note>
            Det är ingen hemlighet att Vänsterpartiet inte står bakom vare
            sig de inskränkningar i flyktingpolitiken som ingicks i migrationsöverenskommelsen
            eller den tillfälliga lagen. Vi är nämligen helt övertygade om
            att trygghet är den bästa grunden att bygga en framtid på.
          </note>
          <note>
            Nu när regeringen och stora delar av oppositionen har lagstiftat
            om att splittra familjer och slå sönder etablering och trygghet
            med tillfälliga uppehållstillstånd är ett av de viktigaste integrationspolitiska
            förslag man kan komma med i dag att återigen låta familjer återförenas
            och att låta permanenta uppehållstillstånd vara grunden i en framtid
            för dem som får skydd i Sverige.
          </note>
          <note>
            Vänsterpartiet vill se en annan migrationspolitik, en politik
            som står upp för asylrätten och sätter de mänskliga rättigheterna
            i centrum. Vi vet att en stark och generell välfärd måste vara
            grunden för en fungerande etablering och ett mer rättvist och
            jämlikt samhälle. Vi vet också att det kräver en ekonomisk politik
            som är till för oss alla och ett skattesystem som jämnar ut de
            klyftor som växt i Sverige under lång tid.
          </note>
          <note>
            Vänsterpartiet kommer att fortsätta att driva på för att åstadkomma
            detta. Och därmed, herr talman, yrkar jag bifall till utskottets
            förslag.
          </note>
          <note type="speaker">
            Anf. 40 FREDRIK MALM (L) replik:
          </note>
          <note>
            Herr talman! Jag noterar att ni i Vänsterpartiet går till storms
            mot den politik som man menar ska slå sönder en etablering, för
            att därefter avsluta anförandet med att yrka bifall till utskottets
            förslag.
          </note>
          <note>
            Det kanske ska poängteras för Christina Höj Larsen och Vänsterpartiet
            att ni deltar i budgetsamverkan med regeringen. Ni står bakom
            budgeten. Det betyder att ni står bakom att man nollar budgeten
            för familjeåterförening, till följd av den lagstiftning riksdagen
            antog den 20 juni.
          </note>
          <note>
            Om ni i Vänsterpartiet ska stå här i talarstolen och säga att
            alla ska få permanenta uppehållstillstånd och att vi ska ha en
            helt annan migrationspolitik, varför sitter ni då i förhandlingar
            med regeringen om budgeten? Förklara gärna för mig hur det ska
            gå till! Ni är ju med på en statsbudget som innebär den hårdaste
            asyl- och flyktingpolitik Sverige någonsin har haft, i alla fall
            i modern tid.
          </note>
          <note>
            Det andra, herr talman, är att Christina Höj Larsen säger att
            det som krävs inte är sänkta trösklar utan öppna dörrar. Men det
            är svårt att öppna en dörr om det är en tröskel i vägen, så att
            säga. Då kanske man behöver hyvla ned den tröskeln en aning.
          </note>
          <note>
            Christina Höj Larsen säger i talarstolen att sänkta trösklar,
            som Alliansen ofta använder som vokabulär, är en omskrivning för
            lägre löner, men det behöver det inte alls vara. Det kan också
            handla om sådant som vi från det gemensamma subventionerar för
            att sänka trösklar, till exempel RUT-avdrag. Det är ett utmärkt
            sätt att sänka trösklarna till arbetsmarknaden. Men det innebär
            inte lägre lön för människor.
          </note>
          <note>
            Jag har förstått att Vänsterpartiet till varje pris vill undvika
            en ökad lönespridning. Jag förstår er argumentation för detta
            även om jag inte delar den. Men jag kan för mitt liv inte förstå
            varför Vänsterpartiet motsätter sig sänkta trösklar som inte innebär
            lägre löner.
          </note>
          <note type="speaker">
            Anf. 41 CHRISTINA HÖJ LARSEN (V) replik:
          </note>
          <note>
            Herr talman! Det är ganska intressant. Som Fredrik Malm säger
            finns det redan omfattande subventioner att få i form av olika
            typer av anställningsstöd. Ändå envisas Alliansens företrädare
            med att komma med förslag som handlar om att sänka lönerna ytterligare.
            Men om arbetsgivaren inte kan tänka sig att ens betala hälften
            av en vanlig lön, hur låg lön är det då man vill betala? Annelie
            Karlsson var inne på detta tidigare i ett replikskifte. Det är
            ju om detta hela vår konflikt handlar .
          </note>
          <note>
            Vi tycker att människor ska kunna leva på sin lön. Man ska kunna
            leva på ett jobb, på en heltidslön. Det ni föreslår kommer att
            innebära det helt motsatta. Det är inte ett sådant samhälle vi
            vill ha.
          </note>
          <note>
            Subventionerade anställningar är inget problem för Vänsterpartiet.
            Vi tycker att det är helt nödvändigt. Det finns en rad situationer
            där det är viktigt och bra.
          </note>
          <note>
            När det gäller sänkta trösklar vet vi redan från en hel rad praktiska
            försök med sänkta lönekostnader att det inte ger de resultat ni
            hoppas på. Vi såg det med lönekostnaden för ungdomar och med restaurangmomsen
            – det gav inte den effekt som man hoppades på, och vi är inte
            beredda att använda våra skattepengar på det sättet. Vi vill göra
            något annat och skapa riktiga jobb.
          </note>
          <note>
            Tittar vi på länder i Europa där det finns många låglönejobb
            kan vi inte se att de har en bra fungerande arbetsmarknad. Det
            är länder som Turkiet, Grekland och så vidare. Det finns jättemycket
            låglönejobb där. Är det bra? Nej, det är det faktiskt inte. Det
            är inte en bra arbetsmarknad för majoriteten.
          </note>
          <note type="speaker">
            Anf. 42 FREDRIK MALM (L) replik:
          </note>
          <note>
            Herr talman! Jag vet inte om vi ska jämföra oss med Grekland
            och Turkiet, men sanningen är att det finns väldigt många låglönejobb
            i Sverige också, i en ständigt växande svart sektor. Det är bara
            att titta i servicesektorn i Stockholm. Där kommer man sannolikt
            att hitta en hel del personer – det kan vara papperslösa, asylsökande,
            människor som har bott i Sverige i 20 år eller människor som är
            födda i Sverige – i en skuggtillvaro, i ett skuggsamhälle i Sverige.
            Som liberal menar jag att om vi ska kunna inkludera dem måste
            vi sänka trösklarna in på arbetsmarknaden.
          </note>
          <note>
            Vänsterpartiet argumenterar för att subventionerade anställningar
            är okej. Det innebär ju att man lägger hela subventionen på arbetsgivaren.
            Med RUT-avdrag lägger man inte subventionen på arbetsgivaren utan
            på konsumenten. Det är på samma sätt när man köper en miljöbil.
            Man får en subvention på den, och det slås ut på alla skattebetalare.
            Det är samma princip.
          </note>
          <note>
            Ja, om vi ska kunna sänka trösklarna kommer vi fortsättningsvis
            att behöva subventionerade anställningar. Vi kommer också att
            behöva modeller där vi på olika sätt främjar nya och breda marknader
            genom att subventionera konsumenten, genom till exempel RUT-avdrag,
            ROT-avdrag och annat. Vi kommer också att behöva en del skattesänkningar,
            och vi kan också behöva lägre ingångslöner i vissa sektorer. Jag
            tror att vi behöver allt av detta.
          </note>
          <note>
            Jag noterar dock att det enda Vänsterpartiet ställer upp på är
            att lägga hela subventionen på arbetsgivaren. Det kanske är nutidens
            form av socia ­ lism, men jag vet inte om den nödvändigtvis hjälper
            dem som står längst bort från arbetsmarknaden.
          </note>
          <note type="speaker">
            Anf. 43 CHRISTINA HÖJ LARSEN (V) replik:
          </note>
          <note>
            Herr talman! I vanlig ordning vill Fredrik Malm alltid så mycket
            att det blir ganska yvigt och ganska många olika frågor och anslag
            på samma gång. Jag noterar att Liberalerna i sitt budgetförslag
            i vanlig ordning ger 80 – 90 procent av sina skattesänkningar
            till de allra rikaste. Det visar tydligt vem man tycker är viktig
            i samhället. Jag delar inte alls uppfattningen att det är de som
            behöver mest i vårt samhälle.
          </note>
          <note>
            När det gäller detta med låglönejobb och lågkvalificerade jobb
            bedömer faktiskt Svenskt Näringsliv att ungefär hälften av arbetsstyrkan
            i Sverige är överkvalificerad för sitt arbete. D et ger något
            som kallas bumping down-effekt, det vill säga att de som inte
            har så bra kvalifikationer faktiskt pressas ut av människor som
            har bättre kvalifikationer. Det Sverige behöver är högkvalificerade
            arbeten, inte tvärtom. Detta är något ni aldrig pratar om, utan
            ni fortsätter att pressa ut dem som inte har förutsättningar på
            arbetsmarknaden. Det är inget jag ställer upp på.
          </note>
          <note>
            Jag är helt övertygad om att det vi behöver göra är att rusta
            dem som behöver det med utbildning, så att dörren kan öppnas och
            så att också den som har en god utbildning får möjlighet att fortsätta
            sin jobbresa vidare i systemet. Det är vad Sverige har gjort historiskt,
            och det är vad vi behöver göra nu också. Det har ni varit emot,
            och det förvånar mig inte ett dugg. Det är klassisk borgerlig
            politik att motsätta sig utbildning för dem som behöver det och
            i stället säga att lägre löner och sämre villkor är vägen fram
            åt . Så kommer det aldrig att vara för Vänsterpartiet.
          </note>
          <note>
            När det gäller budgeten är det ingen hemlighet för någon i Sverige
            vad Vänsterpartiet tycker om den tillfälliga lagen. Det finns
            en rad andra grejer i budgeten som vi inte heller har förhandlat
            om, till exempel pensions ­ system och annat, men det finns där.
          </note>
          <note type="speaker">
            Anf. 44 DÉSIRÉE PETHRUS (KD) replik:
          </note>
          <note>
            Herr talman! Jag tycker att det är bra att man har värderingar,
            och i politik ska man ha ideologiska glasögon. Vi ska ha en generös
            flyktingpolitik, men samtidigt måste vi ha en kontext av realism.
          </note>
          <note>
            Christina Höj Larsen säger att det är fel att sänka trösklarna
            in på arbetsmarknaden. Men om vi i stället hade sagt att det inte
            är fel att människor ska gå på bidrag? Vi försöker ju säga att
            vi måste försöka få in personer på arbetsmarknaden i stället för
            att de ska gå på bidrag. Det är ju på så sätt de kan arbeta sig
            vidare för högre löner.
          </note>
          <note>
            En möjlighet är att man försöker skapa jobb enligt en gammal
            kommunistisk modell, där man hittar på olika jobb. Alternativet
            är att man faktiskt lyssnar på arbetsgivarna. Jag vet inte om
            Christina Höj Larsen och Vänsterpartiet har lyssnat på arbetsgivarna.
            De säger: Om det nu har kommit jättemånga personer som har väldigt
            låg utbildning kan vi inte anställa dem med de lönenivåer som
            är i dag. Då säger Socialdemokraterna och Vänsterpartiet att man
            ska subventionera den första delen av lönen och låta dem gå på
            nystartsjobb, instegsjobb eller någon annan typ av subventionerad
            anställning. Men så fort den subventionen tas bort vill ju arbetsgivaren
            inte ha personen kvar, för man har inte råd att betala lönen.
          </note>
          <note>
            Vad är då alternativet? Vi försöker hitta alternativ. E xempelvis
            föreslår vi i Kristdemokraterna introduktionsanställning, där
            man går in på lite lägre lön men senast efter fem år ska vara
            uppe i vanlig kollektivavtalsenlig lön. Vad är det för fel i att
            inte blanda in statliga subventioner och i stället låta arbetsgivare
            och arbetstagare själva sköta detta?
          </note>
          <note type="speaker">
            Anf. 45 CHRISTINA HÖJ LARSEN (V) replik :
          </note>
          <note>
            Herr talman! Nu är vi tillbaka i frågan hur låg lön ni egentligen
            vill att människor ska ha. Som jag sa förut finns det redan möjlighet
            till subven ­ tioner som omfattar halva lönen. Jag har väldigt
            svårt att se varför man skulle vilja sätta den ännu lägre.
          </note>
          <note>
            När det gäller detta med att hitta på arbeten är det helt uppenbart
            att det får konsekvenser. Désirée Pethrus parti har varit del
            av en regering som under åtta år har sänkt skatterna med 140 miljarder.
            Tror ni att det inte märks? Det märks i varenda kommun och i vartenda
            landsting. De pengarna fattas. Dessutom har man tillåtit ett vinstuttag
            som är fullständigt hårresande. De pengarna fattas också.
          </note>
          <note>
            Det finns en massa arbetsuppgifter. Jag rekommenderar Désirée
            Pethrus att gå ut och titta i äldreomsorgen eller i skolan. Det
            saknas inte arbetsuppgifter, så att man behöver hitta på dem.
            Det saknas lärare. Det saknas händer i äldreomsorgen. De saknas
            för att ni har prioriterat annorlunda.
          </note>
          <note>
            Ni har valt att i stället prioritera RUT-avdrag till dem som
            redan har. Vi vill i stället prioritera det som är till för oss
            alla. Det är inga hittepåjobb. De är på riktigt. Jag kan försäkra
            att det inte finns något som är så på riktigt som just lärare
            i vår skola och medarbetare i äldreomsorg och vård.
          </note>
          <note>
            Det vi behöver göra nu är precis det som vi har gjort historiskt.
            Det handlar om att investera i att bygga samhället större och
            att investera i de människor som lever här. Det är det vi behöver
            göra.
          </note>
          <note type="speaker">
            Anf. 46 DÉSIRÉE PETHRUS (KD) replik:
          </note>
          <note>
            Herr talman! Men om vi ska ha råd med högre löner och bättre
            förutsättningar för lärare, poliser och personer som jobbar i
            vården måste vi få skatteintäkter – ja. Christina Höj Larsen pratade
            om de sänkta skatterna tidigare. Det låter som att det är några
            höginkomsttagare som har fått del av detta. Men en del handlade
            om att ge ROT- och RUT-avdrag, som skapade arbete. Flertalet av
            dem som kom in i de arbetena var personer som kom från långtidsarbetslöshet.
            Det var ett sätt att få in människor i arbete. Dessutom sänkte
            vi skatterna mest för dem som hade låga inkomster , eftersom det
            ska löna sig att arbeta. Men man ska också kunna leva på sin lön.
            Det är en självklarhet.
          </note>
          <note>
            Men hur är det om man nu till slut ändå ska ställa frågorna till
            arbetsgivarna, de som ska skapa skatteintäkterna? Vilka är det
            som ska skapa skatteintäkterna? Ja, det är dessvärre inte den
            offentliga sektorn, utan det är andra som måste få in pengarna
            som ska räcka till den offentliga sektorn. Låt oss säga att de
            säger: Okej, vi kan ta emot en person om vi får en subvention.
            De gör det. Men när subventionen från staten försvinner har de
            inte råd att ha kvar personen. Då är det ett problem som vi måste
            lösa – eller hur?
          </note>
          <note>
            Det är för höga ingångslöner, säger arbetsgivarna. Då måste vi
            försöka hitta sätt att förhålla oss till kollektivavtalen och
            kanske ha en lite mjukare ingång för dem som har väldigt låg utbildning.
            Är det inte rimligt? Eller måste staten subventionera? Det skapas
            inte långsiktiga arbeten på det sättet. Vi har kvar flera av de
            subventionerade anställningarna, men jag tror inte att lösningen
            är att bara skapa fler subventionerade anställningar. Så fort
            subventionerna försvinner så försvinner också arbetstillfällena
            för dessa personer. Det är inte så vi ska ha det. Vi måste hitta
            mer långsiktiga lösningar.
          </note>
          <note type="speaker">
            Anf. 47 CHRISTINA HÖJ LARSEN (V) replik:
          </note>
          <note>
            Herr talman! Jag har väldigt svårt att riktigt ta på allvar riksdagsledamöter
            som har ganska saftiga arvoden och som står här och rekommenderar
            att människor ska ha väldigt låga löner. Men om vi lämnar det
            därhän måste jag säga: Du, Désirée Pethrus, befinner dig naturligtvis
            i den ekonomiska tvångströja som er ekonomiska politik ger.
          </note>
          <note>
            Ni har ständigt som syfte att sänka skatter för dem som redan
            har. Det är trots allt det som har hänt. Vi kan titta på OECD:s
            mätningar under den period när ni satt vid makten. Klyftorna ökade
            mer än någon annanstans bland OECD-länderna. Det är ganska allvarligt.
            Och det är ett resultat av kombinationen av era skattesänkningar
            och det som hände i transfereringssystemen. Det finns ingen annan
            förklaring. Det är inte ett sådant samhälle vi vill ha.
          </note>
          <note>
            Ni valde att prioritera den privata konsumtionen av till exempel
            städtjänster i stället för den gemensamma konsumtionen, som handlar
            om saker som behöver göras och som måste göras. Det gäller städningen
            på sjukhusen, lärarna och allt det som händer i äldreomsorgen.
            Det var en medveten prioritering. Ni flyttade konsumtion från
            det offentliga till det privata. Det är inte så vi vill göra.
            Vi vill skapa fasta och stabila arbetstillfällen genom att göra
            tvärtom. Det har Sverige gjort förut, och det kan vi göra igen.
          </note>
          <note type="speaker">
            Anf. 48 Arbetsmarknads- och etableringsminister YLVA JOHANSSON
            (S):
          </note>
          <note>
            Herr talman! Förra året tog Sverige emot 163 000 asylsökande.
            Jag vet inte hur ni andra kände det under förra hösten. Men min
            känsla var att Sverige blev ensammare och ensammare i EU-gemenskapen.
            Land efter land svek sitt ansvar för flyktingkrisen.
          </note>
          <note>
            Det blir naturligtvis ohållbart. Sverige ska ta ett stort ansvar,
            men Sverige kan självklart inte ta hela ansvaret. Detta har lett
            till att regeringen har skärpt asylreglerna till en nivå som är
            i överenstämmelse med andra EU-länder. Det var nödvändigt.
          </note>
          <note>
            Vi tog förra året emot fler asylsökande än något annat OECD-land
            någonsin har gjort i förhållande till befolkningsstorleken. Det
            går knappast att överskatta de utmaningar som vi står inför och
            är mitt uppe i. Vår generation ska klara någonting som faktiskt
            ingen tidigare har gjort i vårt land.
          </note>
          <note>
            Detta berör alla samhällsområden. Det kräver mycket av oss alla.
            Självklart ska man i första hand rikta kraven mot regeringen,
            som har det övergripande ansvaret. Men det är många andra som
            måste dela ansvaret om vi ska lyckas. Det är förstås alla partier
            i riksdagen, kommunerna, arbetsmarknadens parter, frivilligorganisationerna
            och väldigt många fler.
          </note>
          <note>
            Vi har dessbättre en god arbetsmarknad. Jobb är en viktig väg,
            kanske den viktigaste, för att man ska kunna etablera sig i Sverige,
            bli en del av det svenska samhället, tjäna egna pengar, försörja
            sig själv och påbörja sin väg till att bli en fullvärdig deltagare
            i vårt samhälle med samma skyldigheter och samma rättigheter som
            alla andra.
          </note>
          <note>
            Det är självklart ofta svårt för den som är ny i ett land att
            etablera sig på en ny arbetsmarknad, som kan skilja sig väldigt
            mycket från den man kom ifrån. Särskilt svårt är det naturligtvis
            för den som har en kompetensnivå som skiljer sig väsentligt från
            vad som normalt krävs för att komma in på svensk arbetsmarknad.
          </note>
          <note>
            Vi har en grupp personer med kort utbildning. Andelen personer
            med kort utbildning har minskat, men antalet har ökat, eftersom
            vi tog emot väldigt många asylsökande förra året. Det finns de
            som kanske aldrig har fått gå i skola i sitt hemland för att de
            råkat vara flickor och som kommer till Sverige när de är 20 eller
            25 eller kanske 30 år. Det är klart att det är en väldigt lång
            väg för dem. Där kommer det att krävas att vi tänker på nya sätt
            och skapar nya lösningar och nya vägar. Det är jag tydlig med.
            De befintliga vägarna kommer inte att räcka för att klara de personer
            som kommer hit med mycket kort utbildning.
          </note>
          <note>
            Jag har försökt lyssna på era anföranden trots att jag, på grund
            av reger ­ ingssammanträde, kom lite sent till kammaren. Jag tror
            att nästan alla har tagit upp det mycket allvarliga problemet
            med hedersrelaterat våld. Jag delar uppfattningen att det är en
            otroligt viktig fråga att ta itu med. Och mer måste göras. Min
            kollega Åsa Regnér kommer att ta upp frågan i sitt anförande,
            så jag väljer att inte göra det nu.
          </note>
          <note>
            Jag har också hört att de flesta av er har tagit upp behovet
            av nya och enklare vägar in på arbetsmarknaden. Jag delar den
            uppfattningen. Vi behöver nya och enklare vägar in på arbetsmarknaden
            för många av dem som står längst ifrån den, inte minst nyanlända.
            Men det finns människor som har levt hela sitt liv i Sverige och
            som också står långt ifrån arbetsmarknaden. Även om Sverige har
            den lägsta långtidsarbetslösheten i EU och även om Sverige har
            den högsta sysselsättningsgraden i EU är vi inte nöjda. Vi måste
            göra mer för att de som har svårast att ta sig in på arbetsmarknaden
            ska göra det.
          </note>
          <note>
            Jag har två kommentarer. Jag lyssnade på Elisabeth Svantesson,
            som lyckades säga att man ska öka kraven på individen när det
            gäller att komma in på arbetsmarknaden. Då har jag en fråga: Hur
            går det ihop med Moderaternas motion där ni, om jag har förstått
            den rätt, kräver att de som deltar i etableringsuppdraget ska
            kunna tjäna rätt mycket pengar inom ramen för etableringsuppdraget
            utan att de blir av med sin ersättning? Andra arbetslösa ställer
            vi andra typer av krav på. Där är det inte tal om att man både
            kan behålla a-kassan och ta ett arbete. Får man ett arbete, vilket
            vi förstås hoppas och vill att man ska få, påverkar det hur stor
            ersättning man kan få från arbetslöshetsförsäkringen.
          </note>
          <note>
            Och hur säkerställer vi att det finns incitament att ta jobben?
            J o , vi kräver det. Den som tackar nej till erbjudet arbete blir
            av med sin ersättning. Jag tycker att detta är rimligt. Jag tycker
            att det är rimligt att samma krav ska ställas på alla arbetslösa,
            oavsett om man är nyanländ i Sverige eller inte. Jag har väldigt
            svårt att förstå varför Moderaterna anser – om jag nu förstår
            Moderaternas motion rätt – att just nyanlända ska ha ett särskilt
            incitament att kombinera etableringsinsatserna med arbete, medan
            andra arbetslösa, förstås, påverkas av huruvida man får arbete
            och får en lön.
          </note>
          <note>
            Jag har också en kommentar och en fråga till Fredrik Malm. Kommentaren
            är att jag kan berätta för Fredrik Malm att byggindustrin och
            Byggnadsarbetareförbundet, tillsammans med ytterligare parter,
            har kommit in med en ansökan om snabbspår. Arbetet med snabbspåren
            är igång, tillsammans med dessa parter.
          </note>
          <note>
            Ansökningarna från olika parter har kommit in vid olika tidpunkter,
            och det tog lite längre tid för dem. Vad gäller några av de ansökningar
            där parterna var allra snabbast hängde kanske inte Arbetsförmedlingen
            med lika väl som man borde. För att uppbyggnaden av snabbspåren
            ska fungera på ett bra sätt krävs det att både parterna och Arbetsförmedlingen
            är redo.
          </note>
          <note>
            Jag har också en fråga till Fredrik Malm. Du sa så här, om jag
            förstod dig rätt i replikskiftet: Det förekommer svartarbete och
            utnyttjande av människor i en grå sektor på arbetsmarknaden. Eftersom
            det gör det röstar Liberalerna nej till de konkreta förslagen
            , för att råda bot på detta och för att få ordning och reda, så
            att människor inte ska utnyttjas utan i stället få anständiga,
            kollektivavtalsenliga löner.
          </note>
          <note>
            Om jag förstod dig rätt i replikskiftet här tidigare använder
            du det faktum att det finns svartarbete som ett skäl för att man
            också på den reguljära vita arbetsmarknaden ska ha dåliga löner.
            Eller var det någonting som jag inte förstod om hur det resonemanget
            hängde ihop?
          </note>
          <note>
            Herr talman! Låt oss klara att ha två, eller kanske till och
            med fler, perspektiv samtidigt. Det handlar om så många människor,
            och det är en mycket stor utmaning för Sverige. Jag tror att vi
            måste klara att se att utmaningarna är mycket stora – det går
            knappast att överskatta dem. Bostadsbyggandet är en jättestor
            utmaning. Mottagandet i kommunerna är en jättestor utmaning. Skolan
            är en jättestor utmaning. Att få in kortutbildade på arbetsmarknaden
            är en jättestor utmaning.
          </note>
          <note>
            Men även om utmaningarna är stora är inte allting mörkt. Det
            finns också saker som går i rätt riktning. Andelen som kommer
            i arbete eller börjar studera efter att ha ingått i etableringsuppdraget
            ökar. Snabbspåren är igång. Jag måste verkligen säga att arbetsgivare
            runt om i landet öppnar sina arbetsplatser, öppnar sina sinnen
            och välkomnar nya människor, nya talanger och nya sätt att rekrytera.
            De gör ett fantastiskt arbete och är en viktig del i detta.
          </note>
          <note>
            En sak som däremot ännu inte går i rätt riktning är andelen som
            går vidare till utbildning.
          </note>
          <note>
            Herr talman! Jag vill avsluta med att citera en krönika från
            min lokaltidning. Den är skriven av Zakaria Hamta. Han är en tonåring
            som förra året kom från Afghanistan. När han var barn brukade
            han fråga s in farfar om trad itioner i Afghanistan. En sak han
            undrade var v arför tjejer inte fick gå till skolan. ” Det är
            vår tradition ”, svarade hans farfar och förklarade att Gud straffar
            dem om de inte är bra människor .
          </note>
          <note>
            Sedan började farfar förklara många saker, som att flickor i
            Afghanistan måste gifta sig innan de blir arton år, för att religionen
            tvingar dem. Man får absolut inte lyssna på musik heller, för
            det är haram – förbjudet enligt Koranen.
          </note>
          <note>
            Farfar sa att livet var sådant när han föddes, och han var helt
            säker på att livet skulle komma att fortsätta så. Fastän han var
            gammal var han inte sträng mot Zakaria när han undrade.
          </note>
          <note>
            Zakaria skriver vidare: ”När jag kom till Sverige såg jag en
            annan värld, att tjejer går till skolan och att de kan umgås med
            killar”. De flesta av hans lärare är kvinnor. En del kvinnor kör
            bil, buss och tåg, och de är ministrar.
          </note>
          <note>
            Zakarias frågor till sin farfar har blivit fler och han har börjat
            undra allt mer varför det är så stor skillnad mellan Sverige och
            Afghanistan. Han fortsätter: ” Med stor respekt för min farfar
            måste jag nog säga att de gamla människor som bor i Afghanistan
            inte hade rätt. Jag och några kompisar ska satsa på utbildning
            för att det ska hjälpa oss att bli något viktigt här i Sverige
            och i hela världen och på det sättet kan vi påverka vårt hemland
            på ett bra sätt. ”
          </note>
          <note>
            Jag är glad att Zakaria finns hos oss.
          </note>
          <note>
            (Applåder)
          </note>
          <note type="speaker">
            Anf. 49 SVEN-OLOF SÄLLSTRÖM (SD) replik:
          </note>
          <note>
            Herr talman! Detta var ett märkligt anförande. Inte nog med att
            ansvarigt statsråd – och ansvarig minister – inte har lyssnat
            på hela oppositionens anföranden utan påstår att hon har lyssnat
            på dem i efterhand. Hon har heller inte förberett ett anförande
            där hon redovisar regeringens politik, utan hon läser ur lokalpressen
            och startar ett replikskifte från talarstolen. Men okej – det
            är också ett sätt.
          </note>
          <note>
            Jag tänkte drista mig till att läsa avslutningen på mitt eget
            anförande, så att jag kan ställa frågor utifrån detta.
          </note>
          <note>
            Herr talman! Jag talar om uppförandet av det nya påfundet modulhus,
            så kallade trailer parks, i Sverige. Regeringen gör ingenting
            för att stoppa tokerierna. Den rödgröna regeringen återinför statarlängorna
            nästan ett sekel efter att de försvann. Förstår ni inte vidden
            av era beslut? Förstår ni inte klassmarkören? Förstår ni inte
            utsattheten?
          </note>
          <note>
            Med regeringens modulhus och trailer parks kommer vi i framtiden
            att få se en segregation, misär och uppgivenhet som vi i detta
            land inte har kommit i kontakt med på över ett sekel. Tillfälliga
            är modeordet för dagen. Vi har inte råd och tid att bygga riktiga
            bostäder nu, i högkonjunktur, trots rekordhög statlig upplåning.
            Men sedan, i framtiden, ska vi få råd. Då ska vi ha tid att bygga.
          </note>
          <note>
            Detta är ett fundamentalt svek utan motstycke. Naturligtvis kommer
            det varken att finnas resurser eller möjligheter att bygga riktiga,
            permanenta bostäder senare. Tvärtom pekar alla prognoser på att
            vi går mot mycket ansträngda förhållanden, både för det offentliga
            och för det privata.
          </note>
          <note>
            De bostäder som var menade som en tillfällig lösning under några
            år för några av samhällets mest utsatta grupper kommer att finnas
            kvar inte bara om 10–20 år, utan de kommer att finnas kvar även
            om 30–40 år. Generationer av nya invånare kommer att växa upp
            i ett utanförskap som vi bara kan ana, och detta är ert fel. Jag
            tycker att ni ska skämmas.
          </note>
          <note>
            Kan du förklara för mig när och hur vi ska ha tid och råd att
            bygga permanentboenden för att ersätta dessa tillfälliga boenden?
          </note>
          <note type="speaker">
            Anf. 50 Arbetsmarknads- och etableringsminister YLVA JOHANSSON
            (S) replik:
          </note>
          <note>
            Herr talman! Sven-Olof Sällström började med att fråga om jag
            förstår vidden av regeringens politik. Jag skulle vilja returnera
            den frågan.
          </note>
          <note>
            Har Sven-Olof Sällström sett rapporteringen från Aleppo i någon
            av nyhetssändningarna de senaste dagarna? Människorna där lever
            i ett formidabelt helvete. Förstår Sven-Olof Sällström vidden
            av en politik där man inte tar sin andel av världssamfundets ansvar
            för människor som utsätts för sådana fruktansvärda scener som
            vi nu kan se i Aleppo?
          </note>
          <note>
            Modulhus är en bra lösning för att snabbt få fram bostäder. Bostadsbyggandet
            har ökat dramatiskt i Sverige. Vi är nu uppe i en bostadsproduktionstakt
            vad gäller lägenheter som är som i miljonprogrammets dagar. Det
            som tidigare ansågs som nästan omöjligt – att få upp bostadsbyggnadstakten
            – har vi lyckats med, och nu är bostadsbyggnadstakten hög.
          </note>
          <note>
            Det finns ingenting som tyder på att detta inte kan fortsätta.
            Tvärtom ser vi att prognoserna pekar på en fortsatt mycket hög
            takt i byggandet i av permanentbostäder de kommande åren .
          </note>
          <note>
            För att klara en tillfällig ansträngning, som det innebär när
            många nyanlända snabbt måste få en chans att bli en del av det
            svenska samhället och börja tjäna egna pengar, så att man kan
            försörja sig själv, måste man också ha någonstans att bo.
          </note>
          <note>
            Jag är inte rädd för att också ta till tillfälliga lösningar.
            Det viktiga är att man får en politik så att man också bygger
            permanentbostäder, inte bara för nyanlända utan för alla dem som
            behöver en bostad i ett land som präglas av bostadsbrist och som
            har gjort det under många års tid.
          </note>
          <note>
            (Applåder)
          </note>
          <note type="speaker">
            Anf. 51 SVEN-OLOF SÄLLSTRÖM (SD) replik:
          </note>
          <note>
            Herr talman! Ja, det som händer i Aleppo är naturligtvis fruktansvärt.
            Sverigedemokraternas politik är att hjälpa huvuddelen av dem som
            nu flyr från Aleppo och kommer att finnas i flyktingläger i närområdet,
            där det oftast inte finns mat, nödvändig sjukvårdsutrustning och
            medicin och inte heller möjlighet till skolgång för barnen.
          </note>
          <note>
            Jag konstaterar att ministern anser att det är Sveriges ansvar
            att återigen gå i bräschen för flyktingmottagning i Sverige i
            stället för att flyktingarna ska kunna befinna sig någon annanstans,
            vilket är ganska anmärkningsvärt.
          </note>
          <note>
            Efter ministerns anförande – tillåt mig att kalla det så – och
            den debatt som har varit här i dag får man intrycket att det är
            fjolårets 163 000 som är problemet med svensk integration. Men
            det är det ju långt ifrån – det är inte ens i närheten av sant.
          </note>
          <note>
            Inte grationsproblemen i dag härrör från tiden före eller kring
            tiden då vi hade ungefär samma mottagande som vi har i år, ungefär
            30 000 asylsökande. Ungefär 2010–2011 hade vi den siffran, därefter
            har den varit betydligt högre. De integrationsproblem vi ser i
            svenska utanförskapsområden i det svenska samhället härrör från
            den tiden eller tidigare.
          </note>
          <note>
            Det finns en del partier som stöder regeringens budget och tycker
            att vi i dag behöver öppna upp igen, att vi har för litet mottagande.
            Jag vill då ställa frågan om ministern delar uppfattningen att
            30 000 är för lite eller om hon tycker att det är lagom. Delar
            ministern min uppfattning att huvuddelen av dem som flyr från
            Aleppo måste få sin hjälp i närområdet, gärna med svenska skattemedel
            och gärna via UNHCR, eller tycker hon att huvuddelen av dem ska
            söka sig till Sverige och söka asyl här?
          </note>
          <note type="speaker">
            Anf. 52 Arbetsmarknads- och etableringsminister YLVA JOHANSSON
            (S) replik:
          </note>
          <note>
            Herr talman! Jag var mycket tydlig, hoppas jag, i mitt anförande
            med att Sverige ska ta sin andel av ansvaret för människor som
            är på flykt. Sverige kan på inget sätt ta hela ansvaret, men vi
            ska heller inte stänga våra gränser. Vi ska ta vår del av ansvaret,
            och det gör vi.
          </note>
          <note>
            Många av dem som kom förra året och även nu, som får uppehållstillstånd,
            ska etablera sig och integreras i Sverige, kommer faktiskt just
            från Aleppo. Vi har många nya människor i Sverige just från Aleppo.
            Vad är Sven-Olof Sällströms svar till dem?
          </note>
          <note>
            Ni har ingen politik över huvud taget för att människor som finns
            här, som har flytt från helveten, ska få en chans att börja sitt
            nya liv här. Med er politik för stängda gränser skulle vi inte
            klara att försörja välfärden eller oss den dagen vi blir gamla.
          </note>
          <note type="speaker">
            Anf. 53 ELISABETH SVANTESSON (M) replik:
          </note>
          <note>
            Herr talman! Tack, arbetsmarknadsministern, för anförandet! Jag
            har några frågor kopplade till detta.
          </note>
          <note>
            Det finns ju mycket att tala om de här dagarna och många stora
            utmaningar, och jag är glad att ministern nämner att det finns
            problem.
          </note>
          <note>
            Några av de problem som vi ser finns i en del stadsdelar i Sverige.
            Som jag nämnde i mitt anförande har vi 130 stadsdelar där färre
            än 50 procent arbetar. Det är ofta samma stadsdelar som polisen
            knappt kan åka in i längre. Det måste alltid vara två poliser,
            för den ena måste vakta polisbilen. Man möts ofta av stenkastning
            och annat. De flesta som bor där är hederliga medborgare som bara
            vill leva i trygghet, men de möts av en tuff vardag.
          </note>
          <note>
            I regeringens budget finns det ett kapitel på två sidor med rubriken
            Åtgärder mot segregation. När jag läser det här avsn ittet får
            det mig att tänka på en gammal psalm som heter Jag kan icke räkna
            dem alla . Det handlar om hur många delegationer, utredningar
            och samordnare den här regering ­ en har tillsatt. Jag tror att
            det är betydligt fler än politiska reformer.
          </note>
          <note>
            Herr talman! Jag måste bara få läsa upp en mening i budgeten:
            Regeringen avser att tillsätta en delegation som bland annat ska
            arbeta för att skapa jobb, minska trångboddhet och med andra åtgärder
            för en förbättrad valfrihet. Vi kan glömma att det inte är riktigt
            korrekturläst, men det får mig att ställa en fråga. Under åtta
            år i opposition har ni haft stora möjligheter att ta fram kraftfulla
            reformer för att möta de många utmaningar och problem som finns
            i Sverige. Vad ska den här delegationen göra? Vore det inte bättre
            att lägga fram konkreta förslag på riksdagens bord om hur segregationen
            ska minska i de här områdena än att tillsätta ytterligare en delegation?
          </note>
          <note type="speaker">
            Anf. 54 Arbetsmarknads- och etableringsminister YLVA JOHANSSON
            (S) replik:
          </note>
          <note>
            Herr talman! Jag håller med Elisabeth Svantesson om att det är
            bättre att lägga fram konkreta förslag. Det är också därför vi
            gör det och har gjort det hela tiden.
          </note>
          <note>
            Vi har lagt fram konkreta förslag och ser att arbetslösheten
            minskar. Vi har lagt fram konkreta förslag och ser att sysselsättningen
            ökar. Vi har lagt fram konkreta förslag och investeringarna i
            skolan och välfärden ökar.
          </note>
          <note>
            Vi gör enormt stora investeringar i skolan, och skolresultaten
            vänder. Jag ska inte säga att det beror på våra investeringar,
            för jag tror att det kan vara investeringar lite längre tillbaka
            också. Men utvecklingen går äntligen lite grann åt rätt håll när
            det gäller skolan.
          </note>
          <note>
            Bostadsbyggandet, en viktig fråga, har äntligen tagit fart ordentligt.
            Vi investerar i infrastruktur, och vi investerar i klimatomställning
            – klimatomställningen kanske inte direkt har att göra med de utsatta
            områdena. Men vi gör många av de viktiga investeringar som är
            nödvändiga och spelar roll. Fler poliser anställs.
          </note>
          <note>
            Det är precis det här som måste göras för att bryta segregationen,
            så jag delar den uppfattningen.
          </note>
          <note>
            Delegationens arbete får Ibrahim Baylan, som svarar för det,
            svara närmare på.
          </note>
          <note>
            Jag kan också säga att jag delar uppfattningen att formuleringen
            i budgetpropositionen inte är särskilt lyckad.
          </note>
          <note>
            Det är de konkreta förslagen som är de viktiga. Dock ser vi många
            gånger att olika delar av samhället som man rimligen tycker borde
            samarbeta ändå inte gör det. Därmed faller olika saker mellan
            stolarna, mellan stat och kommun, mellan kommun och den ideella
            sektorn eller mellan arbetsmarknaden och andra aktörer. Där behöver
            vi göra insatser för att stärka arbetet med att få de goda krafterna
            att samverka.
          </note>
          <note>
            Jag vill ställa en fråga till Elisabeth Svantesson: Hur menar
            Moderaterna? Varför ska den som är nyanländ stimuleras till arbete
            genom att kunna ha dubbla ersättningar, både ersättning och lön,
            medan vi ställer krav på andra arbetslösa? Om de tackar nej till
            erbjudet arbete blir de av med sin ersättning. Varför behandla
            olika?
          </note>
          <note type="speaker">
            Anf. 55 ELISABETH SVANTESSON (M) replik:
          </note>
          <note>
            Herr talman! Den nöjda arbetsmarknadsministern kom tillbaka här
            för en stund när hon berättade om allt som går bra i Sverige.
            Jag delar bilden att det är väldigt mycket som går bra. Vi har
            högkonjunktur och arbetslösheten sjunker.
          </note>
          <note>
            Jag vill bara påminna alla som lyssnar på debatten just nu att
            vi har haft ett år med den här regeringens budget. Man ska nog
            vara försiktig med att ta åt sig äran, för vilka reformer som
            den här regeringen har genomfört har lett till de här jobben?
          </note>
          <note>
            Vi behöver nya och enkla vägar in på arbetsmarknaden, sa arbetsmarknadsministern
            tidigare. Då är min fråga: Vilka nya och enklare vägar? Jag ser
            inte att det finns just detta i budgeten. Vi har tidigare pratat
            snabbspår, och jag vill verkligen understryka att det är en bra
            insats. Även om det går långsamt är det en bra insats. Men det
            behövs betydligt mer i det här läget.
          </note>
          <note>
            Jag kan bara lyfta fram två saker som regeringen kan genomföra
            i morgon. Slå ihop anställningsstöden från åtta till ett, så att
            det blir enklare att ta sig in! Inför en ny anställningsform,
            så att människor som har svårt att ta sig in på arbetsmarknaden
            enklare kommer i jobb! Vi vill ha en anställningsform i LAS. Man
            kan alltså leva på den lönen, för den är dessutom skattefri upp
            till 12 000 kronor.
          </note>
          <note>
            Jag tycker att det är synd att en del företrädare här inne inte
            läser budgetar ordentligt.
          </note>
          <note>
            Slutligen jobbstimulans: Ja, jag är mycket väl medveten om att
            den här regeringen inte gillar att göra det mer lönsamt att gå
            från arbetslöshet till arbete. Alliansen införde en jobbstimulans,
            men regeringen tog bort den. Vi tror att man borde ställa krav,
            som jag pratade mycket om i mitt anförande, på individer att g
            öra sig anställbara. Men människor behöver också stöd för att
            bli anställbara.
          </note>
          <note>
            Vi behöver göra det mer lönsamt att bryta bidragsberoendet. Då
            måste det alltid löna sig bättre att ta ett jobb än att inte göra
            det.
          </note>
          <note type="speaker">
            Anf. 56 Arbetsmarknads- och etableringsminister YLVA JOHANSSON
            (S) replik:
          </note>
          <note>
            Herr talman! När det gäller enklare vägar in på arbetsmarknaden
            finns det flera olika verktyg som man kan använda. Ett är subventionerade
            anställningar som A rbetsförmedlingen svarar för. Det är för många
            stödformer i dag, och det är inte säkert att de är optimalt utformade.
            De har spelat en viktig roll, gör det och kommer säkert att göra
            det också i framtiden, men vi ser över dem för att få dem bättre
            utformade och enklare att förstå och använda.
          </note>
          <note>
            Det andra verktyget för att underlätta för människor att komma
            över tröskeln är att satsa på utbildning. Regeringen har satsat
            stora resurser på att bygga ut utbildningssystemet. Men jag ska
            ärligt säga att vi än så länge inte har sett någon ökad andel
            av de nyanlända som går in i utbildning. Efter etableringsuppdragets
            två år är det ungefär 5 procent som går vidare till reguljär utbildning.
            Jag tycker att det är mycket lågt, särskilt som jag vet att det
            är de högutbildade som är de 5 procenten, inte de låg utbildade.
          </note>
          <note>
            Det sägs här ibland att utbildning inte är lösningen på alla
            problem, och det är det inte, men det är en lösning på en hel
            del problem. 5 procent är ruskigt lågt. Kanske kommer siffran
            upp till 6 eller 7 procent, men det är fortfarande väldigt lågt.
            Utbildning är en viktig väg för att komma över trösklar men som
            ännu inte utnyttjas, måste jag faktiskt säga.
          </note>
          <note>
            Det tredje är det traditionella sättet i Sverige. Det är att
            parterna kommer överens om att den som ännu inte kan jobbet har
            en lägre lön och en upplärning i arbetet. Sådana system har vi,
            och de fungerar väl.
          </note>
          <note>
            Nu har vi en ny utmaning. Nu kommer det personer som ännu inte
            är upplärda och som står längre från arbetsmarknaden än de som
            systemen är byggda för. De kanske är av annat kön och annan ålder
            än vad man vanligtvis tar emot. Det är en stor utmaning för parterna
            som jag räknar med att parterna klarar av att hantera. Det måste
            byggas nya vägar där man lönesätter och utbildar utifrån de förutsättningar
            människor har att lära sig jobbet och klara jobbet.
          </note>
          <note type="speaker">
            Anf. 57 DÉSIRÉE PETHRUS (KD) replik:
          </note>
          <note>
            Herr talman! Det är trevligt att ha statsråden med i debatten.
          </note>
          <note>
            Kristdemokraterna har två förslag vad gäller integration. Det
            ena är asylprogrammet, som jag återkommer till. Det andra är introduktionsanställningar
            för att snabba på för den grupp som har lönenivåer under 22 000.
            Här finns enligt Konjunkturinstitutet alla som har arbete utan
            krav på gymnasieutbildning.
          </note>
          <note>
            I dag finns snabbspår, traineetjänster, 100-klubben och nystartsjobb.
            Men många utvärderingar visar att varken Arbetsförmedlingen eller
            de enskilda arbetsgivarna orkar hålla på med allt regelkrångel.
            Arbetsförmedlingen sa i tv häromdagen att det inte var en enda
            anvisad till traineetjänsterna i Södertälje. Vad beror det på?
            Det måste ju finnas en anledning. Antingen vill vård och omsorg
            inte ta emot eller så är konstruktionen krånglig.
          </note>
          <note>
            En annan åtgärd är yrkesintroduktionsanställningar. På Arbetsförmed
            ­ lingens hemsida står det: Du får en lön som motsvarar 75 procent
            av lönen i kollektivavtalet, beroende på hur stor del av arbetstiden
            som är handledning och utbildning. Du får en lön för att lära
            dig ett yrke.
          </note>
          <note>
            Det är jättebra. Problemet är bara att det är en massa krångel
            med åldersgränser, hur länge man ska ha varit arbetslös och så
            vidare.
          </note>
          <note>
            Kristdemokraternas förslag är att arbetsgivare och arbetstagare
            själva får bestämma. Man kan börja på 75 procent av lönen och
            introduceras under en period. I regeringens åtgärd är man undantagen
            från LAS, men i vårt förslag går man in i LAS direkt och blir
            inlasad. Vad är egentligen den stora skillnaden?
          </note>
          <note type="speaker">
            Anf. 58 Arbetsmarknads- och etableringsminister YLVA JOHANSSON
            (S) replik:
          </note>
          <note>
            Herr talman! Jag håller med Désirée Pethrus om att det är viktigt
            med insatser under asyltiden. Men vi måste också se med öppna
            ögon vad det är som händer. Nu kortas asyltiden rätt kraftigt.
            Migrationsverket jobbar på som bara den, och väntetiderna och
            tiderna i asylsystemet minskar dramatiskt. Det är förstås bra,
            men det betyder att vi inom kort kommer att ha ganska få asylsökande
            men många som har fått uppehållstillstånd och väntar på att få
            en placering i en kommun.
          </note>
          <note>
            Nu bör fokus flyttas från asyltiden till mottagandet. Hur vill
            Kristdemokraterna hjälpa till så att fler kommuner snabbare kan
            ta emot nyanlända som har fått sina uppehållstillstånd så att
            de kan påbörja sfi och allt annat som är viktigt för etableringen?
          </note>
          <note>
            Jag vet inte om jag förstod Désirée Pethrus rätt. Yrkesintroduktionsanställningar
            är avtalade anställningar där det finns möjlighet till subvention
            via Arbetsförmedlingen. Vi har utökat subventionen så att den
            inte följer några åldersgränser utan också gäller andra. Nu kommer
            allt fler avtalsområden in och tecknar nya avtal. Senast ut var
            industrin, som öppnar sina yrkesintroduktionsanställningar utan
            åldersbegränsningar.
          </note>
          <note>
            Jag tror att yrkesintroduktionsanställningar är en bra modell.
            Det kommer nog att växa. Många av dess former tar lite tid på
            sig att växa till sig, men jag tror att det är ett bra sätt att
            bygga på. Vi kommer att behöva se fler lösningar av denna karaktär,
            där man kombinerar anställning med lärande. Det påverkar förstås
            lönenivån hur stor andel av tiden man faktiskt utför ett arbete.
          </note>
          <note type="speaker">
            Anf. 59 DÉSIRÉE PETHRUS (KD) replik:
          </note>
          <note>
            Herr talman! Vårt förslag handlar inte bara om asylsökande utan
            om alla som har låg utbildning. Det är en stor utmaning hur vi
            snabbt ska få dem i arbete. Vi ser introduktionsanställning som
            en möjlighet.
          </note>
          <note>
            Introduktionsanställningen liknar yrkesintroduktionsanställningen.
          </note>
          <note>
            Flera har tidigare frågat: Hur låg lön kan man ha? På yrkesintroduk
            ­ tionsanställning kan man uppenbarligen ha 75 procent av kollektivavtals
            ­ enlig lön.
          </note>
          <note>
            När det gäller den outbildade gruppen skulle arbetsgivare och
            arbetstagare kunna lösa detta själva. Vi föreslår att man inte
            ens behöver gå in med subventioner till arbetsgivarna, vilket
            görs i regeringens program.
          </note>
          <note>
            Jag tycker att regeringen ska titta på vårt förslag och allvarligt
            överväga det. Det är inte så stor skillnad, men det tar bort allt
            regelkrångel.
          </note>
          <note>
            Vårt andra förslag är asylprogrammet. Ska man verkligen börja
            med regelrätt sfi, samhällsorientering och någon typ av sysselsättning
            under asyltiden? Ja, vi tycker att det är rimligt att folk inte
            bara går och väntar på att få sina uppehållstillstånd utan börjar
            dag ett.
          </note>
          <note>
            Det har varit så att Röda Korset har hållit i sfi, och snabbspåren
            har kommit till. Men vi menar att när man kommer till Sverige
            ska man ha en sexmånadersintroduktion till det svenska samhället.
            Det ska handla om svenska värderingar, om det svenska samhället
            och övrigt som man behöver introduceras i. Man får samhällsorientering
            men också sysselsättning från dag ett så att man inte blir passiviserad.
            Det går fort att bli passiviserad. Det ser vi när långtidssjuka
            ska hjälpas tillbaka i arbete.
          </note>
          <note>
            Vad säger ministern om ett asylprogram där man från dag ett börjar
            på sfi, har någon typ av sysselsättning och deltar i ett samhällsorienteringsprogram
            under sex månader?
          </note>
          <note type="speaker">
            Anf. 60 Arbetsmarknads- och etableringsminister YLVA JOHANSSON
            (S) replik:
          </note>
          <note>
            Herr talman! Hur låg lön kan man ha, frågar Désirée Pethrus.
            Jag tror att det finns ett grundläggande missförstånd. Lön är
            det man får för utfört arbete. Vilken lön man får ut har att göra
            med hur mycket produktivt arbete man har utfört. Har man till
            exempel haft en stor andel utbildning under sin anställningstid
            är det inte självklart att man har lön. Få LO-medlemmar är bortskämda
            med att ha lön under utbildningstiden. Det är snarast andra grupper
            som har lite mer förmånliga förutsättningar att studera med bibehållen
            lön.
          </note>
          <note>
            Detta blandas ibland ihop i debatten. En anställning som i väsentlig
            del består av utbildning ger självklart inte samma lön som om
            man har utfört ett arbete till 100 procent. Lönen är kopplad till
            vilket arbete man utför. Men det arbete man utför ska man ha en
            anständig lön för. Det är en viktig princip för regeringen.
          </note>
          <note>
            Det är denna regering som har infört tidiga insatser under asyltiden.
            Det fanns inte tidigare. Vi har satsat på svenska från dag ett
            och på stora resurser till frivilligsamhället. I budgeten ligger
            nya stora resurser till tidiga insatser, för vi tycker att det
            är viktigt med insatser redan under asyltiden.
          </note>
          <note>
            Jag säger dock nej till ett sexmånadersprogram under asyltiden,
            för vi ska inte ha några asyltider på sex månader. Vi kommer nu
            snabbt ned i kortare handläggningstider och hoppas snart vara
            nere på nivåer som är väsentligt lägre än sex månader. Det är
            bra för alla.
          </note>
          <note type="speaker">
            Anf. 61 ANNIKA QARLSSON (C) replik:
          </note>
          <note>
            Herr talman! Det är välkommet att ministern är här när vi debatterar
            budgetfrågorna.
          </note>
          <note>
            Ett antal insatser och åtgärder är vidtagna och på rull. Det
            finns kompetenskartläggning, validering och snabbspår. Subventionerade
            anställningar och liknande finns tillgängligt för att man ska
            få hjälp och stöd att så fort som möjligt ta sig ut på arbetsmarknaden.
          </note>
          <note>
            Ministern har satt som mål att det ska ta högst två år att ta
            sig ut på arbetsmarknaden. I dag tar det i snitt 3–5 år för män
            och det dubbla för kvinnor, så precis som ministern beskriver
            är det en jättestor utmaning.
          </note>
          <note>
            Jag hörde inga svar om ministern och regeringen anser att det
            man nu har infört faktiskt svarar upp mot den utmaning som målas
            upp. Om vi tittar på snabbspåren ser vi att det har varit många
            bekymmer och problem, trots att företagen och branscherna har
            varit väldigt måna om att vara med och utveckla det hela så att
            det leder till jobb.
          </note>
          <note>
            I många av undersökningarna kan vi se att man inte når ända fram.
            Min fråga till ministern är: Är det nog med insatser? Annars skulle
            det behövas mer i budgeten än vad vi ser i dag för att nå målsättningen
            att korta tiden för etablering.
          </note>
          <note type="speaker">
            Anf. 62 Arbetsmarknads- och etableringsminister YLVA JOHANSSON
            (S) replik:
          </note>
          <note>
            Herr talman! Snittiden för att komma i arbete är relativt hög.
            Det tar uppemot åtta år innan man når en sysselsättningsgrad som
            är i närheten av den infödda befolkningens. Det kan se s på två
            olika sätt: Är glaset halvfullt eller halvtomt? Vi står oss väl
            i EU-jämförelse och internationell jämförelse när det gäller möjligheten
            att komma ut i arbete. Vi klarar oss bra i jämförelse med andra
            länder, faktiskt bättre än många andra, vilket jag måste säga
            till och med har överraskat mig.
          </note>
          <note>
            Jag nöjer mig dock inte med att vi ska vara ett medelmåttigt
            land eller ens lite bättre än medel. Jag vill att vi ska vara
            väldigt mycket bättre än andra länder på att få ut människor i
            arbete, inte minst mot bakgrund av vi har en mycket högre sysselsättningsgrad
            än de flesta andra länder. Därför vill jag att vi ska prestera
            oerhört mycket mer.
          </note>
          <note>
            Svaret på frågan är: Ja, det kommer att behövas fler insatser.
            Alldeles självklart är det så; det har varit tydligt hela tiden.
            För att bekämpa arbetslösheten måste man göra flera olika insatser.
            Man måste vara beredd att ändra sig därför att arbetsmarknaden
            ändrar sig. Det betyder att det som fungerade under en viss tid
            kanske inte fungerar i en annan. De behov som fanns vid ett visst
            tillfälle ser annorlunda vid ett annat.
          </note>
          <note>
            Det klassiska problemet i arbetsmarknadspolitik är att man inte
            är tillräckligt lyhörd för de förändringar som finns i behov och
            förutsättningar utan ligger kvar med samma politik oavsett verkligheten.
            Därför måste man hela tiden komma med nya förslag och kanske backa
            från andra som inte längre är relevanta. Det kommer regeringen
            att fortsätta att göra. Inte minst när det gäller nyanlända är
            det alldeles uppenbart att vi behöver göra detta.
          </note>
          <note>
            Vi har redan pekat ut var behoven är störst, och det är bland
            kortutbildade nyanlända. I den gruppen är en stor majoritet kvinnor.
            Det är kvinnor som aldrig fick chansen därför att de föddes till
            flickor, men de ska få chansen här och nu.
          </note>
          <note>
            (Applåder)
          </note>
          <note type="speaker">
            Anf. 63 ANNIKA QARLSSON (C) replik:
          </note>
          <note>
            Herr talman! Det är bra att sätta upp höga mål och ha höga ambitioner.
            Det välkomnar jag.
          </note>
          <note>
            Vi kan konstatera att om vi jämför med resten av EU finns det
            en sak där Sverige skiljer ut sig: Vi har en tudelad arbetsmarknad
            och väldigt få enkla jobb. Vi diskuterade detta här tidigare.
            Vi har lite olika uppfattning och ingångar, men jag tror att man
            i det här häradet behöver fundera på vad man kan göra, åt vilket
            håll man kan gå och vad man kan införa som skulle öppna upp för
            fler att komma in på arbetsmarknaden.
          </note>
          <note>
            Om det är positivt att arbetsmarknadsministern och regeringen
            har höga ambitioner om att vara bäst är det precis lika sorgligt
            att vi har en regering som har valt att vara sämst när det handlar
            om möjligheten till återförening för familjer och möjligheten
            för ensamkommande barn och unga att efter tre år få fortsätta
            s ina liv här. Nu flygs de tillbaka till Afghanistan, där de inte
            har någon som välkomnar eller tar emot dem. Det är ett väldigt
            osäkert läge.
          </note>
          <note>
            Arbetsmarknadsministern kanske läste krönikan om Mustafa Naubi
            och blev glad över att han fanns kvar. Jag har en artikel här
            om honom. I förrgår kväll flögs han hem till Afghanistan. Han
            hade bokat tid med sin svenska mamma, men han fick inte ens träffa
            henne en sista gång för att ge henne en kram innan han flögs ut.
            Någonstans kan man känna: Var finns ambitionerna på detta område
            när det gäller att inte välja att bli sämst och värst i vår europeiska
            gemenskap i dessa frågor?
          </note>
          <note type="speaker">
            Anf. 64 Arbetsmarknads- och etableringsminister YLVA JOHANSSON
            (S) replik:
          </note>
          <note>
            Herr talman! Jag tror att Annika Qarlsson känner mig så pass
            väl att hon vet att jag inte har någon som helst ambition att
            Sverige ska vara sämst eller värst. Tvärtom har regeringen från
            första dagen lagt allt krut på att vi ska ha en solidarisk fördelning
            och ett ansvar inom EU. Om vi har det klarar Europa att ta ett
            stort ansvar.
          </note>
          <note>
            Det vi såg under förra hösten var att land efter land svek. Jag
            tror att det gjorde lika ont i Annika Qarlsson som i mig att vi
            hamnade i en situa ­ tion där Sverige blev nästan ensamt kvar.
            Det var inte hållbart. Då tvingades man att strama åt politiken
            därför att situationen höll på att bli alldeles ohållbar. Jag
            försvarar den politiken – den var helt nödvändig.
          </note>
          <note>
            Det finns inget egenintresse i att ha den sämsta politiken. Tvärtom
            arbetar vi fortfarande mycket hårt för att vi ska ta ett gemensamt
            ansvar inom EU. Det är sorgligt att se att vissa medlemsländer
            flagrant sviker det gemensamma ansvar och den gemensamma solidaritet
            som jag menar är en nödvändighet i en gemensam förening som Europeiska
            unionen.
          </note>
          <note>
            Herr talman! Sverige har en lägre andel jobb med låga kvalifikationskrav
            än andra länder. För en person med kort utbildning och låga kvalifikationer
            är sannolikheten för att personen har jobb väldigt mycket större
            i Sverige än i de andra EU-länderna. Man kan välja att se det
            på två olika sätt, som man så ofta kan.
          </note>
          <note>
            Sverige lyckas alltså bättre än andra länder med att få in människor
            med kort utbildning och låga kvalifikationer på arbetsmarknaden.
            Det betyder inte att vi har gjort tillräckligt när det gäller
            de utmaningar vi nu står inför. Vi kommer att behöva göra mer,
            men några saker gör vi redan rätt.
          </note>
          <note type="speaker">
            Anf. 65 FREDRIK MALM (L) replik:
          </note>
          <note>
            Herr talman! Vad bra! Det är jättebra att statsrådet klargör
            att Byggnadsarbetareförbundet har skickat in en ansökan om att
            delta i snabbspår. Denna goda n yhet hade undgått alla här inne.
            M en jag har tittat efter , och det stämmer. Det skedde i slutet
            av november. Man har inte talat så högt om det, men det är väldigt
            positivt. Förmågan att ändra åsikt skiljer den vise från den envise,
            finns det ett talesätt som lyder. Det passar bra här.
          </note>
          <note>
            Herr talman! I statsrådets anförande, som verkade handla mer
            om att ställa frågor till mig än om att berätta om regeringens
            politik, frågade hon lite retoriskt om det var något i mitt resonemang
            om svartjobb som hon inte hade förstått. Ja, det är det. Om man
            har för höga trösklar in till arbetsmarknaden, för många regleringar
            och för höga skatter kommer det att skapa en grogrund för en växande
            svart sektor i samhället. Det är marknadens logik.
          </note>
          <note>
            Problemet är att vi har många människor i Sverige som inte kommer
            in på den ordinarie arbetsmarknaden och måste klara livhanken
            på andra sätt. Det är problematiskt. RUT-avdraget och andra typer
            av reformer syftar till att göra en del av jobben vita.
          </note>
          <note>
            Vi i Liberalerna är väldigt positiva till att på olika sätt försöka
            få människor att gå från svartjobb och otrygga anställningar,
            där man inte betalar skatt, där man inte omfattas av rättigheter
            eller av fackets engagemang och där man riskerar att utnyttjas
            systematiskt av hänsynslösa arbetsgivare, till riktiga jobb där
            man betalar skatt, får pensionspoäng och så vidare.
          </note>
          <note>
            Regeringen gör närmast sitt yttersta för att förhindra denna
            utveckling genom att ha högre trösklar, vilket är beklagligt.
          </note>
          <note type="speaker">
            Anf. 66 Arbetsmarknads- och etableringsminister YLVA JOHANSSON
            (S) replik:
          </note>
          <note>
            Herr talman! Det är sant, och det ska man ge en eloge till den
            tidigare regeringen för, att RUT-avdraget har bidragit till att
            göra svarta jobb vita. Den utvecklingen har vi kunnat se, och
            den har varit positiv och bra. Det är ett av skälen till att vi
            har kvar RUT-avdraget och dessutom utvidgar det till fler områden.
            Det är en modell som man kan använda för att underlätta för fler
            enkla vägar in på arbetsmarknaden. Det är så det fungerar.
          </note>
          <note>
            Däremot menar jag att man ändå måste våga se att det finns skrupelfria
            skurkar där ute, som utnyttjar människor på ett helt ohemult sätt.
            Det gäller undermåliga arbetsvillkor, undermålig arbetsmiljö och
            undermåliga löner.
          </note>
          <note>
            Det viktigaste svaret till människor eller företag som begår
            brott är inte sänkt skatt utan repressalier och att det vidtas
            åtgärder mot dem. Man måste göra det allt svårare att begå dessa
            brott eller att leva i denna grå sektor.
          </note>
          <note>
            Jag menar att Liberalerna där blir svaret skyldiga. Vad vill
            ni göra, utöver att sänka skatten, för att vi faktiskt ska komma
            till rätta med de allvarliga problem som finns på svensk arbetsmarknad?
            Det handlar om vissa sektorer där man kan säga att frånvaron av
            ordning och reda är betydande. I byggsektorn, transportsektorn
            och hotell- och restaurangsektorn ser vi att det finns en ganska
            stor omfattning av grå företag.
          </note>
          <note type="speaker">
            Anf. 67 FREDRIK MALM (L) replik:
          </note>
          <note>
            Herr talman! Men, kära nån! Sverige är en rättsstat. Det är väl
            ingen som ifrågasätter detta? Att utnyttja människor i strid med
            lagen är förstås olagligt, och det ska stävjas. Därom har vi nog
            inte olika uppfattningar. Därför förstår jag inte riktigt detta
            resonemang.
          </note>
          <note>
            Herr talman! Statsrådet säger: Vi breddar RUT-avdraget.
          </note>
          <note>
            Det är en sanning med modifikation. Det är en följd av migrationsöverenskommelsen.
          </note>
          <note>
            Statsrådet sa också tidigare här: Vi införde svenskundervisning
            under asyltiden.
          </note>
          <note>
            Det är också en del av migrationsöverenskommelsen. Det är vi
            alla från Alliansen och från regeringen överens om.
          </note>
          <note>
            Jag måste bara notera hur Ylva Johansson närmast tårdrypande
            och med oerhörd emfas argumenterade i tidigare replikskifte om
            barnen i Aleppo. Detta kommer från en regering som för bara några
            månader sedan drev igenom en lagstiftning som innebär att ett
            barn i Aleppo som har anhöriga i Sverige inte ska få återförenas
            med dem.
          </note>
          <note>
            Det är lite svårt att förstå att man lägger fram en lagstiftning
            som inne ­ bär att barnen inte får komma hit och att de som lyckas
            komma till Sverige ska få bara 13 månaders tillfälliga uppehållstillstånd,
            vilket gör integra ­ tionen mycket svår, samtidigt som statsrådet
            har detta oerhört stora emo ­ tionella engagemang för syrierna.
            Ni har ju stängt dörren för väldigt många av dem. Det är det som
            är sanningen. Och de som får komma in får pro ­ blem med sin integration.
          </note>
          <note>
            Min avslutningsfråga till statsrådet blir: Kan statsrådet förklara
            på vilket sätt 13 månaders tillfälliga uppehållstillstånd är bättre
            för integrationen än till exempel tre års tillfälliga uppehållstillstånd?
          </note>
          <note>
            Vi har från vårt partis sida accepterat förekomsten av tillfälliga
            uppehållstillstånd som den övergripande principen för asylpolitiken.
            Vi accepterar det. Men vi tycker att 13 månader är en för kort
            tid för tillfälliga uppehållstillstånd för att man ska få en lyckad
            integration.
          </note>
          <note type="speaker">
            Anf. 68 Arbetsmarknads- och etableringsminister YLVA JOHANSSON
            (S) replik:
          </note>
          <note>
            Herr talman! När det gäller att stävja svartarbete och utnyttjande
            av människor på arbetsmarknaden måste man också vara beredd att
            stifta de lagar som gör det möjligt att komma åt dessa personer.
          </note>
          <note>
            Regeringen har i dag beslutat om en lagrådsremiss för att riva
            upp lex Laval, så att vi i framtiden ska kunna leva upp till kommissionens
            och EU:s krav på att Sverige ska kunna skydda utstationerad arbetskraft.
          </note>
          <note>
            Utstationeringsdirektivet är ett skyddsdirektiv. Det innebär
            att Sverige som land är skyldigt att säkerställa att utstationerad
            arbetskraft får minimilön när man arbetar här.
          </note>
          <note>
            Med den nuvarande lex Laval är detta inte möjligt att uppnå med
            den svenska arbetsmarknadsmodellen, utan det förutsätter att man
            i så fall lagstiftar om minimilön och inför arbetsinspektörer.
          </note>
          <note>
            Detta är exempel på sådant som man måste göra om man också menar
            allvar med att man vill komma till rätta med den grå sektorn,
            skuggsamhället och svartarbete.
          </note>
          <note>
            Jag hoppas att Fredrik Malm och Liberalerna ska överväga dessa
            frågor noga. Vi kommer nämligen att behöva göra många insatser
            för att få ordning och reda på arbetsmarknaden. RUT-avdraget är
            en, men det behövs också skarpare instrument för att komma till
            rätta med dem som utnyttjar människor.
          </note>
          <note>
            Herr talman! Jag ska avslöja en sak för Fredrik Malm. Det är
            möjligt att ha ett mycket stort känslomässigt engagemang för människor
            som lever i helvetet i Aleppo och önska sig en generösare asylpolitik
            men också inse att Sverige, med den utveckling som vi har och
            med tanke på de övriga medlemsländerna i EU, inte ensamt kan stå
            upp för en asylpolitik som i väsentliga delar skiljer sig från
            resten av EU. Det är insikt som vi kom fram till förra hösten
            och som jag står upp för. Men visst gör det ont att se människor
            i Syrien. Därför måste vi varje dag arbeta för att hela världssamfundet
            ska ta ett större ansvar för flyktingsituationen.
          </note>
          <note>
            (Applåder)
          </note>
          <note type="speaker">
            Anf. 69 Statsrådet ÅSA REGNÉR (S):
          </note>
          <note>
            Herr talman! Sverige har en feministisk regering. Genom vår politik
            vill vi göra skillnad i människors liv. Politik ska leda till
            positiv förändring i människors vardag, och våra prioriteringar,
            vägval och tilldelning av resurser ska bidra till målet att kvinnor
            och män, flickor och pojkar ska ha samma makt att forma samhället
            och sina egna liv. Regeringens samlade politik ska leda till jämställdhet
            därför att det är rätt och smart. Jämställdhet leder till ekonomisk
            tillväxt och till ett mer jämlikt samhälle också.
          </note>
          <note>
            Jag möter många kvinnor nästan varje dag som arbetar i äldreomsorg
            och socialtjänst – ofta hårt arbetande kvinnor. Vi menar verkligen
            allvar när vi vänder oss till kvinnor inom offentlig och privat
            sektor, som bär upp en stor del av vårt samhälle och vår välfärd.
          </note>
          <note>
            Därför har vi sedan vi tillträdde fattat en lång rad beslut som
            leder till ökad jämställdhet och som förbättrar villkoren på riktigt.
            Vi kommer att fortsätta med det, eftersom detta är en viktig del
            av den svenska modellen och vår samhällsmodell.
          </note>
          <note>
            Vi menar allvar med att vi vill engagera pojkar och män i jämställdhetsarbetet.
            Jämställdhetspolitik är till också för pojkar och män. Jämställdhetspolitiken
            måste alltså få genomslag på riktigt i människors liv, och satsade
            resurser ska ge resultat.
          </note>
          <note>
            Behovet av en jämställdhetsmyndighet är väl underbyggt i en rad
            utredningar. Men trots det har vi här hört bland andra moderata
            företrädare ifrågasätta myndigheten. Det har också hänt att man
            har gjort sig lustig över den här i kammaren, detta trots att
            den förra regeringen satsade ganska stora resurser på jämställdhet.
            Men vi kan inte se något bestående resultat av den här politiken
            på lång sikt. Vi kan inte mäta det. Det var dessutom den förra
            regeringen som beställde dessa underlag.
          </note>
          <note>
            Att skratta åt jämställdhetspolitiska förslag har en lång patriarkal
            och konservativ tradition. Man kan se det bland annat i tv-serien
            Fröken Frimans krig .
          </note>
          <note>
            Elisabeth Svantesson talade här tidigare om historien. Jag har
            tänkt mycket på det när man samtidigt i nutid från många håll
            vill stå upp för svenska värderingar i debatten och gör en direkt
            koppling till jämställdhet. Jag har förstås ingenting emot det.
            Men historien har visat att det faktiskt var vissa partier, bland
            annat mitt eget parti, som tillsammans med kvinnorörelsen lade
            fram jämställdhetsförslag och som mötte hårt motstånd. Det handlade
            om sådant som de flesta i Sverige i dag tar som självklarheter.
            Särbeskattning och aborträtt har i själva verket motarbetats av
            flera partier här i kammaren. Sverigedemokraterna är fortfarande
            emot när det gäller flera av dessa frågor. Man måste vilja någonting
            på jämställdhetsområdet.
          </note>
          <note>
            Kvinnor ska ha halva makten och hela lönen. Kvinnors sysselsättningsgrad
            ökar just nu, och möjligheterna till tryggare anställningar ökar
            också. Heltid ska vara norm, och vi har på senare tid sett avtal
            om detta mellan parterna på arbetsmarknaden.
          </note>
          <note>
            Den snabbaste ökningstakten när det gäller sysselsättning ser
            vi just nu bland utrikes födda kvinnor, men det är från för låga
            nivåer. Men det är ändå glädjande att kvinnor, liksom män, oavsett
            bakgrund förvärvsarbetar mer än någonsin just nu.
          </note>
          <note>
            Lönekartläggningar för jämställda löner kommer från årsskiftet
            att genomföras varje år. Arbetsgivarnas skyldighet att genom olika
            åtgärder främja jämn könsfördelning på ledande positioner tydliggörs
            också. Löneskillnader minskar just nu, men det går för långsamt.
          </note>
          <note>
            Regeringen har öronmärkt ytterligare en månad i föräldraförsäkringen
            och – lyckligtvis – tagit bort vårdnadsbidraget. Arbetsförmedlingen
            har fått i uppdrag att motarbeta könsuppdelningen på arbetsmarknaden.
          </note>
          <note>
            I skrivelsen Makt, mål och myndighet föreslår regeringen två
            nya delmål för jämställdhetspolitiken: jämställd hälsa och jämställd
            utbildning. De övriga fyra delmålen kvarstår. De gäller
          </note>
          <note>
             jämn fördelning av makt och inflytande
          </note>
          <note>
             ekonomisk jämställdhet
          </note>
          <note>
             obetalt hem- och omsorgsarbete
          </note>
          <note>
             att mäns våld mot kvinnor ska upphöra.
          </note>
          <note>
            Denna politik omfattar förstås och tar hänsyn även till andra
            maktordningar. Till exempel inbegriper politiken ett tydligt hbt-perspektiv.
          </note>
          <note>
            Områdena hedersrelaterat våld och förtryck samt prostitution
            och människohandel lyfts särskilt fram. Vi fokuserar på mäns ansvar
            för och delaktighet i jämställdhetsarbetet, liksom det förebyggande
            arbetet för att förhindra ojämställdhet och våld mot kvinnor.
            Sverige har en feministisk regering, och det märks. I den strategi
            mot våld mot kvinnor vi lägger fram har vi ett antal skarpa förslag,
            och jag ska nämna några.
          </note>
          <note>
            Vi kommer att ändra examensbeskrivningarna för relevanta utbildningar
            så att kunskapen om våld mot kvinnor ökar. Vi har insatser som
            riktas till män som utövar våld mot kvinnor för att förebygga
            våld, och det gäller även våld i hederns namn. Vi har tillsatt
            en utredning om barns rättsliga ställning i skyddade boenden,
            och vi satsar på information om jämställdhet och sexuella och
            reproduktiva rättigheter till nyanlända asylsökande unga.
          </note>
          <note>
            Vi kommer att kartlägga det hedersrelaterade våldet, och vi kommer
            att utvärdera lagstiftningen om barnäktenskap. Vi kommer också
            att titta på om hedersmotiv kan vara grund för straffskärpning.
            Jämställdhet ska gälla alla . Jämställdhet är en mänsklig rättighet.
            Jag kommer inom kort att bjuda in till en nationell samling mot
            hedersrelaterat våld och förtryck med relevanta aktörer.
          </note>
          <note>
            Herr talman! Avslutningsvis: Många människor, både kvinnor och
            män, ser med oro på mycket som händer i världen i dag. Frågor
            som handlar om mänskliga rättigheter och jämställdhet är inte
            alltid högst på den globala agendan. Särskilt unga flickors och
            kvinnors rättigheter ifrågasätts i många sammanhang. Många ser
            på Sverige i dessa tider, och vad vi gör på jämställdhetsområdet
            har betydelse också i världen.
          </note>
          <note>
            Jag har personligen arbetat med jämställdhetsfrågor i hela mitt
            vuxna liv, och jag och regeringen kommer att fortsätta att intensivt
            motarbeta de djupa orättvisor som ojämställdhet faktiskt innebär.
            Jämställdhet är ett frihetsprojekt, i Sverige och i världen, och
            många – äldre och unga, av alla kön – längtar efter den friheten.
            Jag hoppas att vi kan vända oro till framtidstro genom ett intensivt
            jämställdhetsarbete – gärna tillsammans.
          </note>
          <note>
            (Applåder)
          </note>
          <note type="speaker">
            Anf. 70 ELISABETH SVANTESSON (M) replik:
          </note>
          <note>
            Herr talman! Jag tackar statsrådet för att hon deltar i debatten;
            det är alltid väldigt välkommet.
          </note>
          <note>
            Jag tror att detta är en av de frågor där vi i kammaren står
            varandra nära på många sätt. Vi har väldigt lika målsättningar
            men ibland lite olika vägar för att nå målen. Jag tänker inte
            tala om det vi är överens om – för vi är överens om väldigt mycket
            – utan nämna några frågor jag funderar på.
          </note>
          <note>
            I mitt anförande nämnde jag min mormor Fanny och min farmor Matilda.
            De föddes i en tid då kvinnor inte hade rösträtt. Det dröjde tills
            min mormor var 29 år innan hon fick rösta. Många segrar har vunnits
            sedan dess, vilket statsrådet nämnde, och många har gått före.
            Många segrar har också vunnits bara under den tid jag har levt,
            vilket är snart 50 år. Jag är tacksam mot alla som har gått före
            i olika partier och, naturligtvis, inom arbetarrörelsen. Det är
            mycket gott som har gjorts.
          </note>
          <note>
            Vi lever dock här och nu, 2016. Jag oroar mig ibland över debatten
            – på goda grunder, tycker jag såklart själv. Kvotering till bolagsstyrelser
            och en jämställdhetsmyndighet har lyfts fram som det primära,
            och min fundering och det jag skulle vilja höra statsrådet lägga
            ut texten lite kring är vilka som är de största utmaningarna.
            Vilken är nästa seger att vinna, och vilken är den viktigaste
            segern att vinna? Eller handlar det om, vilket jag tror, att de
            segrar som har vunnits ska komma alla till del?
          </note>
          <note>
            Det finns många kvinnor i Sverige som inte alls får ta del av
            de vinster som många av oss andra, både män och kvinnor, har fått
            ta del av. Jag ser att många kvinnor jag möter lever långt ifrån
            den jämställdhet de har rätt till. De lever långt ifrån de rättigheter
            de har. Det handlar oftast om kvinnor, och de begränsas av män
            i olika typer av strukturer. Ibland är förtrycket våldsamt, och
            ibland är det en annan typ av förtryck. Jag ser att detta är den
            största jämställdhetsutmaningen, och jag vill höra från statsrådet
            vad som nu är den viktigaste segern att vinna. Eller handlar det
            om att jämställdheten ska komma alla till del?
          </note>
          <note type="speaker">
            Anf. 71 Statsrådet ÅSA REGNÉR (S) replik:
          </note>
          <note>
            Herr talman! Att kvotering till bolagsstyrelser skulle vara regeringens
            viktigaste förslag är det du som säger, Elisabeth Svantesson.
            Fredrik Malm har också sagt att det är en väldigt viktig fråga
            för regeringen.
          </note>
          <note>
            Det är ett förslag vi lägger fram på jämställdhetsområdet, och
            vi gör det just mot bakgrund av att man behöver ha förslag på
            jämställdhetsområdet. Jämställdhet kommer inte av sig självt.
            Detta löser sig inte av sig självt, och ser man att det går för
            långsamt – och att det faktum att det går för långsamt drabbar
            den demokrati vi har – behöver politiken göra någonting. Det är
            min bestämda uppfattning, och mot den bakgrunden har vi bland
            annat lagt fram förslag om kvotering till bolagsstyrelser.
          </note>
          <note>
            Jag som har jobbat länge med detta vet att allt hänger ihop,
            men om jag måste välja en fråga som jag tror är den allra viktigaste
            är det kvinnors – och mäns – villkor i kvinnodominerade sektorer
            på arbetsmarknaden. Därför har regeringen också försökt stötta
            i den modell vi har, där arbetsmarknadens parter till exempel
            sätter löner, genom att avsätta 2 miljarder till äldreomsorgen.
            Det är den största satsningen någonsin på bemanning i äldreomsorgen.
            Det handlar om att man ska kunna organisera arbetet på ett annat
            sätt, att det ska finnas mindre stress och att man ska kunna stödja
            äldre på ett bättre sätt. De rapporter jag får visar också att
            det faktiskt leder till det.
          </note>
          <note>
            Vi har dessutom avsatt 1 miljard till socialtjänsten och den
            sociala barn- och ungdomsvården. Det var ett väldigt eftersatt
            område när vi tillträdde. Det är en kvinnodominerad sektor på
            arbetsmarknaden, och jag tror att dessa medel är oerhört viktiga
            för att kvinnor – som det ofta är, men gärna också män – ska välja
            att arbeta och stanna kvar där. Vi har också ökat underhållsstödet
            och bostadstillägget och på många olika sätt stöttat sektorer
            i samhället och på arbetsmarknaden där många av de kvinnor med
            sämst villkor finns. Det tycker jag är en otroligt viktig fråga.
          </note>
          <note>
            (Applåder)
          </note>
          <note type="speaker">
            Anf. 72 ELISABETH SVANTESSON (M) replik:
          </note>
          <note>
            Herr talman! Jag delar jämställdhetsministerns bild att det är
            en viktig fråga. Om man måste rangordna skulle jag sätta den på
            delad förstaplats eller andraplats.
          </note>
          <note>
            Jag vill ändå nämna varför jag tycker att frågan om utrikes födda
            kvinnor är så viktig. De har nämligen ingen röst. De har inget
            fackförbund och ingen som talar för dem. De isolerade kvinnor
            jag möter har ibland till slut – efter sju, åtta, nio eller tio
            år – hamnat i en sfi-klass. De kan knappt prata svenska, och det
            är få som ser dem. Det är få som för deras talan. Det är få som
            för de unga tjejers talan som blir bortgifta under sommarlovet.
            Därför tycker jag att den frågan är så viktig.
          </note>
          <note>
            Jag ska ge några praktiska exempel. Jag tycker att vi ska införa
            en på riktigt obligatorisk samhällsinformation för alla som kommer
            nya till Sverige. Många deltar inte i den i dag. Inte för att
            jag tror att alla blir jämställda för att de deltar i den, men
            man får reda på vad som gäller och vilka rättigheter man har som
            kvinna.
          </note>
          <note>
            Myndigheterna har en väldigt viktig uppgift att behandla kvinnor
            och män lika; Arbetsförmedlingen har haft den uppgiften i många,
            många år. Det är inget nytt – men de gör ju inte det. Vad tänker
            ministern göra åt det? I Migrationsverkets egna rapporter säger
            man att myndigheten behandlar män och kvinnor olika. Man skriver
            det själv! Männen kallas till asylsamtal före kvinnor, männen
            får ofta ha hand om ekonomin och så vidare. Staten bidrar till
            en ojämställdhet som jag tror är olycklig.
          </note>
          <note>
            Om jag nu ska säga någonting om kvinnor och arbetsmiljö är jag
            helt övertygad om att det, precis som ministern säger, är viktigt.
            Vi satsar väldigt mycket pengar på det i vårt budgetförslag. Det
            kanske chockar många på den andra sidan att vi sammanlagt lägger
            mer pengar än regeringen på till exempel Arbetsmiljöverket, och
            vi gör det med särskilt fokus på kvinnors arbetsmiljö. Sjukskrivningarna
            bland kvinnor ökar nämligen, och den sociala ohälsan ökar. Många
            kvinnor bär ett enormt tungt ansvar.
          </note>
          <note>
            Här måste mer göras, inte bara ur ett arbetsgivarperspektiv.
            De fackliga parterna har ett jättestort ansvar. Här måste vi sätta
            ett ökat fokus. Jag tycker att det är synd att regeringen har
            avslutat den viktiga uppgiften att sätta fokus på kvinnors arbetsmiljö
            som vi gav Arbetsmiljöverket, för det arbetet tror jag skulle
            behöva fortsätta.
          </note>
          <note type="speaker">
            Anf. 73 Statsrådet ÅSA REGNÉR (S) replik:
          </note>
          <note>
            Herr talman! Jämställdhet ska självklart gälla alla, vilket jag
            också sa i min inledning – även utrikes födda, nyanlända och personer
            som har bott här länge.
          </note>
          <note>
            Jag vänder mig dock mot antydan om att förklaringen skulle vara
            att majoritetssamhället skulle vara klart när det gäller jämställdhet,
            men att det skulle finnas andra som behöver jämställdhet. Så är
            det inte! Det finns inga underlag som visar att det skulle vara
            på det sättet. Därför måste vi ha generella åtgärder och specifika
            åtgärder. Därför har vi till exempel ett program nu för att nå
            nyanlända med kunskap om jämställdhet och sexuella och reproduktiva
            rättigheter i Sverige, som jag nämnde.
          </note>
          <note>
            Jag håller helt med om att utrikes födda kvinnors integrering
            på arbetsmarknaden är oerhört viktig. Därför ser jag med oro på
            att utrikes födda kvinnor ligger långt efter. Men det är bra att
            de introduceras.
          </note>
          <note>
            Jag tar gärna med mig jämställdhetshistorien. Den är nämligen
            viktig för att förstå hur Sverige ser ut i dag. Jämställdhetspolitiken
            bygger mycket på att kvinnor liksom män har egen inkomst och eget
            arbete. Vi glömmer ibland bort det i debatten.
          </note>
          <note>
            När det gäller mina egna system, till exempel ekonomiskt stöd
            inom socialtjänsten, vill jag inte se någon sorts förståelse för
            att tradition hos personer med utländsk bakgrund skulle innebära
            att kvinnor till skillnad mot män behöver vara hemma och inte
            förvärvsarbeta eller sådant. Jag håller helt med om att det är
            viktigt att föra den dialogen. Jag vet att arbetsmarknadsministern
            också gör det med Arbetsförmedlingen. Det har jag också själv
            gjort när jag har besökt arbetsförmedlingar i landet.
          </note>
          <note>
            När det gäller myndigheter har vi utökat uppdraget om jämställdhetsintegrering.
            Det är nu över 40 myndigheter som jobbar med de frågorna, bland
            annat Migrationsverket och Arbetsförmedlingen. Och de har själva
            gjort analysen att de behöver göra mer.
          </note>
          <note>
            Det är viktigt att vi behandlar kvinnor och män, kvinnor och
            kvinnor, män och män lika.
          </note>
          <note>
            (Applåder)
          </note>
          <note type="speaker">
            Anf. 74 FREDRIK MALM (L) replik:
          </note>
          <note>
            Herr talman! Johan, Lars, Patrik, Torbjörn, Jan, Jim, Joakim,
            Jonas, Kenneth, Kim, Lars, Magnus, Morgan, Thomas, Tomas och Fredrik
            – det är förnamnen på de som sitter i Byggnads förbundsstyrelse.
            Min enkla fråga är: Varför vill inte regeringen att den ska kvoteras?
            Kan jämställdhetsministern svara på det?
          </note>
          <note>
            Herr talman! Vi liberaler argumenterade kraftigt för att alliansreger
            ­ ingen skulle tillsätta en jämställdhetsutredning. Det gjordes.
            Utredningen har föreslagit att en jämställdhetsmyndighet ska inrättas.
            Det välkomnar vi. Vi betraktar oss som ett feministiskt parti.
            Vi anser att det finns behov av en samlad myndighet, inte minst
            för analysarbete och en del annat. Vi välkomnar alltså det.
          </note>
          <note>
            I den skrivelse som har kommit kan vi däremot inte förstå varför
            regeringen vill flytta uppdraget om hedersrelaterat våld och förtryck
            från Länsstyrelsen i Östergötland till den nya myndigheten. Det
            finns flera orsaker till att vi inte kan förstå det.
          </note>
          <note>
            Till att börja med är hedersfrågorna inte enbart en jämställdhetsfråga.
            Det är mer tvärsektionellt än så. Det finns en hbtq-dimension
            i detta. Det finns en dimension mellan föräldrakollektiv och barn
            och så vidare. Det är inte enbart en jämställdhetsfråga.
          </note>
          <note>
            En myndighet ska framför allt vara mer inriktad på analys, statistik
            och den typen av övergripande frågor och ska kanske inte ta hand
            om frågor av mer operativ och delvis också polisiär karaktär,
            med koppling till socialtjänst och annat. Risken är att man splittrar
            upp och skadar den verksamhet som har byggts upp.
          </note>
          <note type="speaker">
            Anf. 75 Statsrådet ÅSA REGNÉR (S) replik:
          </note>
          <note>
            Herr talman! Jag tycker naturligtvis inte att det är bra med
            mansdominans och eventuella patriarkala strukturer, varken i fackliga
            eller andra organisationer.
          </note>
          <note>
            Varför tycker du, Fredrik Malm, att det är bra att män kvoteras
            informellt och icke-transparent till bolagsstyrelser – som det
            är i dag – om du tycker att det är fel att ha formell och transparent
            kvotering av kvinnor till bolagsstyrelser? Det vill jag höra din
            syn på.
          </note>
          <note>
            När det gäller myndigheten finns det väldigt mycket underlag.
            Du sa själv att ni beställde en utredning. Riksrevisionen granskade
            också er jämställdhetspolitik och fann att ni hade satt igång
            många bra saker och att det hade bidragit till en debatt. Det
            är viktigt.
          </note>
          <note>
            De fann däremot att det inte blev något långsiktigt genomslag,
            bland annat när det gäller våld mot kvinnor. Ni satsade ganska
            mycket pengar på arbetet mot det. Därför har vi gått på bland
            annat utredningens förslag. Det finns uppenbarligen ett behov
            av mer professionell styrning på jämställdhetsområdet.
          </note>
          <note>
            I alla underlagen sägs det att arbetet, i brist på en myndighet,
            har lagts ut på många aktörer. Det har förstås gagnat Sverige.
            Vi har en hög nivå av jämställdhet jämfört med många andra länder.
            Det görs alltså ett bra och professionellt arbete ute i landet,
            på många olika ställen. Du nämnde själv exempel på det. Vår ambition
            är förstås att förstärka det, vilket också föreslås i underlagen,
            genom att samla och samordna och därigenom få ett mycket mindre
            splittrat jämställdhetspolitiskt genomförande än i dag. Det är
            själva idén med detta.
          </note>
          <note type="speaker">
            Anf. 76 FREDRIK MALM (L) replik:
          </note>
          <note>
            Herr talman! Det är djupt besvärande att Sverige fortfarande
            har stora problem med ojämställdhet. Det finns någon sorts reproduktion
            av könsstereotypa eller enkönade styrelser. Det är definitivt
            ett stort problem.
          </note>
          <note>
            Men även om man vrider och vänder på detta är frågan ändå om
            det är aktieägarna eller Åsa Regnér som ska bestämma över styrelserna.
            Är det Byggnads medlemmar eller Åsa Regnér som ska bestämma över
            styrelsen? Min och Liberalernas uppfattning är att vi säger nej
            till kvotering i bolagsstyrelser.
          </note>
          <note>
            Vi kan däremot inte förstå varför man inte ska ha kvotering i
            de fackliga styrelserna om det nu är så viktigt att ha kvotering
            i bolagsstyrelser. Kan Åsa Regnér förklara varför man ska ha kvotering
            i ett privat bolag men inte i Byggnads? Vad är det för logik?
            Varför ska Byggnads ha 14–0 till männen år efter år, men alla
            andra ska tryckas dit genom lagstiftning för att ändra sig?
          </note>
          <note>
            När det gäller jämställdhetsmyndigheten är vårt förslag, vilket
            jag tror är bättre, att man ska inrätta en permanent och nationell
            samordning av frågor som rör hedersrelaterat våld och förtryck.
            Då definieras det inte enbart som en jämställdhetsfråga. Det finns
            andra perspektiv – barnperspektiv, hbtq-perspektiv och så vidare.
            Det blir bredare. Därtill riskerar inte den kompetens som har
            byggts upp att splittras.
          </note>
          <note>
            Jag läser det här snarare som att Åsa Regnér har problem att
            få finansiering för myndigheten. Då tar man lite från länsstyrelsen
            och lite från några universitet där det finns olika projekt och
            slår ihop det till en myndighet. Men risken är att man slår sönder
            fungerande verksamheter. Det är vår kritik.
          </note>
          <note type="speaker">
            Anf. 77 Statsrådet ÅSA REGNÉR (S) replik:
          </note>
          <note>
            Herr talman! Utländska delegationer som frågar om Sveriges jämställdhetspolitik
            tror att Sverige har en tradition av lagstiftning när det gäller
            kvotering. Det har vi ju inte. Vi har ingen lagstiftning om kvotering.
          </note>
          <note>
            Vi har det man kan kalla frivillig kvotering, till exempel i
            politiken. Jag noterade förut att Fredrik Malms eget parti har
            en mansdominans just nu. Jag antar att ni vidtar åtgärder eller
            funderar över det. Det är så man jobbar i vanliga fall när det
            gäller de här frågorna, i riksdagsgrupper och på andra ställen.
          </note>
          <note>
            Vi har inga tankar om att införa politisk kvotering. Det finns
            länder som har det, för att få in fler kvinnor på beslutsfattande
            positioner.
          </note>
          <note>
            Vi vill ha ett förslag om fler kvinnor i bolagsstyrelser eftersom
            det fattas stora beslut där. Det är beslut som får konsekvenser
            till exempel för miljöfrågor, konsumentfrågor eller vad det nu
            kan vara. Trots att kvinnor är i stor majoritet bland dem som
            går ut högskolan med akademisk examen är kvinnor i minoritet,
            vilket beror på ojämställdhet. En tredjedel av alla chefer i Sverige
            är kvinnor. Trots detta tycker man att man inte kan hitta några
            kvinnor när man ska rekrytera till bolagsstyrelserna.
          </note>
          <note>
            Det är ett problem. Man har känt till debatten länge. Man säger
            sig vilja göra någonting. Men det går för långsamt.
          </note>
          <note>
            Då tycker vi att det är en viktig fråga att vi som i andra länder
            – bland annat i Tyskland – kommer med ett sådant här förslag.
            Det här är ett demokratiskt problem som återstår.
          </note>
          <note>
            När det gäller myndigheten tror jag inte att du har läst på.
            Själva grejen med myndigheten är just att förstärka det arbete
            som görs i Sverige. Arbetet på jämställdhetspolitikens område
            är splittrat. Det finns många bra delar, ett bra arbete och många
            kompetenta människor, och vi vill föra samman detta för att få
            en samlad större effekt.
          </note>
          <note type="speaker">
            Anf. 78 ANNIKA QARLSSON (C) replik:
          </note>
          <note>
            Herr talman! Jag vill börja med att tacka statsrådet för att
            hon är här. Det har varit en lång förmiddag i kammaren. Jag kan
            konstatera att av 54 anmälda minuter har vi nu debatterat i tre
            timmar och 20 minuter, men vi har en liten stund kvar innan vi
            är färdiga.
          </note>
          <note>
            När det gäller jämställdhet gjordes det under alliansregeringsåren
            stora satsningar på kvinnors företagande. Vi vidtog främjandeåtgärder
            för att skapa förutsättningar för att fler kvinnor skulle våga
            att ta steget. Men det handlade också om ett antal reformer där
            vi öppnade upp sektorer där majoriteten av dem som arbetar är
            kvinnor. Därigenom skulle kvinnor få möjlighet att starta och
            driva företag.
          </note>
          <note>
            Vi satsade på Vinnova, Almi, ambassadörsnätverk, RUT, LOV, styrelsekraftsutbildningar
            och många andra olika typer av insatser och åtgärder. Det gav
            också resultat, för det var många kvinnor som vågade ta steget
            under de här åren.
          </note>
          <note>
            Men nuvarande regering har systematiskt med kirurgisk precision
            lyckats att operera bort varenda liten insats och åtgärd som finns
            i främjandedelen för att öka kvinnors företagande. Man ger sig
            också på de grundläggande förutsättningarna för att kunna starta
            och driva företag inom dessa sektorer. Då tänker jag på den utredning
            som Ilmar Reepalu presenterade för ett litet tag sedan.
          </note>
          <note>
            Statsrådet Åsa Regnér säger: Det löser sig inte av sig självt.
            Att tro att kvinnors företagande ska lösa sig av sig självt och
            inte inse vilka enorma insatser som krävs för att ändra den typen
            av saker gör mig lite bekymrad. Jag skulle vilja höra vad statsrådet
            har för syn på regeringens systematik när det gäller att missgynna
            kvinnors företagande.
          </note>
          <note type="speaker">
            Anf. 79 Statsrådet ÅSA REGNÉR (S) replik:
          </note>
          <note>
            Herr talman! Jag tycker förstås att det är roligt att debattera,
            och det är viktigt att man gör det.
          </note>
          <note>
            Jag kan inte svara på den frågan, för vi har ingen sådan systematik
            för att nedmontera kvinnors företagande. Varför skulle vi ha det?
          </note>
          <note>
            Att kvinnor, liksom män, förvärvsarbetar och tjänar egna pengar
            i Sverige är oerhört viktigt. Vill och kan man göra det genom
            eget företagande är det bara bra. Det är vår inställning.
          </note>
          <note>
            Jag är glad över många av de insatser som den tidigare regeringen
            gjorde på det här området. Den förra regeringen gjorde mycket
            på jämställdhetsområdet. Flera av dessa satsningar fortsätter,
            och vi kommer att fortsätta att arbeta med den frågan. Jag har
            inte så mycket mer att säga om det.
          </note>
          <note type="speaker">
            Anf. 80 ANNIKA QARLSSON (C) replik:
          </note>
          <note>
            Herr talman! Det stämmer inte. Ni fortsätter inte. En sådan lysande
            satsning som till exempel styrelsekraftsutbildning är borta. Uppdragen
            och initiativen är borta.
          </note>
          <note>
            Någonstans blir jag ännu mer bekymrad när statsrådet säger: Nej,
            det har vi inte gjort. Vi avser ingenting. Det tyder på en okunskap.
          </note>
          <note>
            Många gånger anklagar man andra för att inte ha rätt glasögon
            på sig, att man inte ser och inte förstår, och det hör jag också
            från statsrådet. Det gör mig bekymrad.
          </note>
          <note>
            En annan sak som jag vill ta upp när jag har chans och möjlighet
            är kopplad till den skrivelse som kom häromveckan med satsningar
            dels på en utökning av målen, vilket vi välkomnar, dels på strategin.
            Men man ska också skapa en ny myndighet. Från Centerpartiet har
            vi länge sagt att vi ser att det finns ett stort behov av att
            se till att det finns stöd till metodutveckling, erfarenhetsutbyte,
            måluppfyllelse och uppföljning på jämställdhetsområdet. Vi vill
            gärna se att en myndighet får det ansvaret, men vi vill inte skapa
            en ny myndighet som ska bli den ledande myndigheten på det området.
            Det är oerhört viktigt att respektive myndighet har sitt uppdrag
            och sitt ansvar så att man inte ska kunna gömma sig bakom någonting
            annat.
          </note>
          <note>
            Det som också finns beskrivet i skrivelsen handlar om att de
            institu ­ tioner, nätverk och miljöer som har byggts upp under
            lång tid, inte bara under alliansregeringens tid, ska splittras
            upp. NCK i Uppsala bildades 1994. År 2007 var hela kammaren överens
            om ge NCK ett riksuppdrag. Att plocka delar från de här för att
            fylla på i en ny myndighet skulle slå sönder strukturer och föra
            arbetet tillbaka, vilket jag tycker skulle vara olyckligt. I stället
            borde man fortsätta att arbeta med de strukturer som redan finns
            uppbyggda i dag.
          </note>
          <note type="speaker">
            Anf. 81 Statsrådet ÅSA REGNÉR (S) replik:
          </note>
          <note>
            Herr talman! Jag vidhåller att vi tycker att kvinnor, liksom
            män, ska starta företag. Kvinnor är i minoritet bland företagarna.
            Det är ett problem som det gäller att jobba mer med. Det måste
            jag och näringsministern göra. Vi har inte olika uppfattningar
            om detta.
          </note>
          <note>
            När det gäller myndigheten ska andra myndigheter och länsstyrelser
            fortfarande ha ett jämställdhetsuppdrag. Vi har ju förstärkt JIM-uppdraget,
            Jämställdhetsintegrering i myndigheter, till över 40 myndigheter.
            De ska ha kvar dessa arbetsuppgifter.
          </note>
          <note>
            Såvitt jag vet är jämställdhetspolitiken det enda område som
            inte har en genomförande och uppföljande myndighet för politikområdet.
            I brist på det har man lagt ut frågor på många andra områden.
            Det är precis det som man vill råda bot på.
          </note>
          <note>
            När man har utvärderat er jämställdhetspolitik har man sett att
            ni satte igång mycket. Om jag inte missminner mig satsade ni 2,1
            miljarder under en åttaårsperiod. Av dessa pengar gick ungefär
            hälften till våld mot kvinnor, men man kan inte se någon effekt.
            Våldet mot kvinnor har inte minskat. Man kan inte se en långsiktig
            effekt av jämställdhetspolitiken. Det måste vara ett problem.
          </note>
          <note>
            I de underlag som vi har sägs det att en myndighet som genomför,
            som följer upp, som håller ihop, som har det uppdraget för sig
            och som samlar den goda kompetens som vi har i Sverige kommer
            att förbättra jämställdhetsarbetet. Det tror jag på, det tror
            också kvinnorörelsen på och det tror professionen på.
          </note>
          <note>
            Jag tror att det här är vad vi behöver för att förstärka och
            professiona ­ lisera genomförandet av jämställdhetspolitiken.
          </note>
          <note>
            (Applåder)
          </note>
          <note type="speaker">
            Anf. 82 DÉSIRÉE PETHRUS (KD) replik:
          </note>
          <note>
            Herr talman! Tack för att statsrådet är här för att delta i debatten,
            trots att den har dragit ut så långt på tiden.
          </note>
          <note>
            Till att börja med tänker jag ägna mig åt frågan om hedersrelaterat
            våld. Det gläder mig att statsrådet tänker göra en mer samlad
            insats på det området. Alliansregeringen tog ju fram en särskild
            nationell handlingsplan, vilket vi hade krävt tidigare.
          </note>
          <note>
            Nyligen fick jag på Twitter kontakt med en kvinna från ett asylboende
            i Blekinge. Hon säger: Kvinnorna är instängda, männen går ut.
            Men kvinnorna sitter kvar inne. Vad gör ni? Sverige är förmodligen
            världens mest jämställda land. Hur kan detta få fortgå?
          </note>
          <note>
            Min fråga till statsrådet är: Vad gör statsrådet för att alla
            kvinnor ska få del av de jämställdhetssatsningar som vi så vackert
            talar om här? Och hur ska vi förebygga att detta inte fortsätter
            i det svenska samhället?
          </note>
          <note>
            I en tidigare undersökning säger 70 000 att man inte får gifta
            sig med vem man vill. Med det stora inflödet av nyanlända personer
            kommer det att öka ännu mer. Så får det ju inte vara.
          </note>
          <note>
            Som jag har nämnt här i dag har vi haft ett förslag om en särskild
            enhet, lik den brittiska, som jobbar mot hedersvåld och mot framför
            allt tvångsäktenskap. Man har olika typer av domstolsorder för
            att kunna hämta hem bortförda flickor från andra länder, men också
            för att kunna agera mot föräldrar som tillåter att flickor förs
            bort.
          </note>
          <note>
            Jag vill för det första fråga statsrådet: Hur ska man få kunskap
            om sina rättigheter på ett asylboende? För det andra undrar jag:
            Är hon positiv till en sådan här forced marriage unit?
          </note>
          <note type="speaker">
            Anf. 83 Statsrådet ÅSA REGNÉR (S) replik:
          </note>
          <note>
            Herr talman! Jag delar uppfattningen om att frågan om hedersrelaterat
            våld är väldigt viktig. Därför har vi också en betoning på detta
            i den strategi mot våld mot kvinnor som vi lägger fram. Det här
            är dock inte det enda problem vi har i Sverige; vi har våldsnivåer
            som vi över huvud taget inte har rått på under de senaste tio
            åren. Jag tycker att det är viktigt att påminna om att våld mot
            kvinnor förekommer i Sverige.
          </note>
          <note>
            Hedersrelaterat våld är en stor fråga. Jag möter ofta kvinnoorganisationer
            och personer från Flickaplattformen, och jag har också ansträngt
            mig för att träffa dem inför framtagandet av den här strategin.
            De berättar för mig om asylboenden, som även Désirée Pethrus tog
            upp, och om bostadsområden där det hedersrelaterade våldet kan
            förekomma inomhus, vilket vi kanske mest har talat om förut. Det
            finns dock även män där som anser att de kan tala om för kvinnor
            huruvida de ska få åka in till stan sent på kvällen eller om de
            får sitta på ett kafé eller inte.
          </note>
          <note>
            Vi måste vidta fler åtgärder, vilket jag redogjorde för tidigare,
            och jag kommer att kalla aktörer i hela landet för att tala med
            dem om hur vi ska gå vidare. En del av att inrätta en jämställdhetsmyndighet
            är att förstärka och bygga på arbetet inom detta område. Jag utesluter
            inte att vi behöver göra mer, men det är samtidigt ett viktigt
            steg att samla frågorna på den nya myndigheten och förstärka arbetet
            där.
          </note>
          <note>
            Asylboenden är Migrationsverkets ansvar, och verket ska utbilda
            dem som driver och leder dessa boenden och ska också se till att
            alla behandlas lika. Svenska värderingar ska följas.
          </note>
          <note>
            Vi har en satsning om information till nyanlända som handlar
            om jämställdhet och sexuell och reproduktiv hälsa. Jag tror att
            man behöver förstärka detta, och därför är vi i färd med att göra
            just det.
          </note>
          <note>
            Jag kommer också att kartlägga det hedersrelaterade våldet, eftersom
            många har pekat på att det är något som vi behöver veta mer om.
          </note>
          <note type="speaker">
            Anf. 84 DÉSIRÉE PETHRUS (KD) replik:
          </note>
          <note>
            Herr talman! Tack, statsrådet, för svaret! Jag skulle vilja att
            samhällsorienteringsprogrammen var obligatoriska på asylboendena.
            I dag handlar det mycket om frivillighet i olika delar av samhällsorienteringen.
            Man är inte tvungen att delta. Jag tror att vi skulle behöva ett
            obligatorium för dem som kommer hit.
          </note>
          <note>
            Därför talar vi om ett asylprogram, som skulle vara något som
            man måste gå igenom. Detta bör ske från dag ett. Ett år kan vara
            för lång tid. Efter så lång tid kanske man som kvinna har börjat
            acceptera att man tydligen ska bli behandlad annorlunda än vad
            svenska kvinnor i det övriga samhället blir. Det här får inte
            ske. Jag skulle verkligen vilja att statsrådet inriktar sig särskilt
            mot asyltiden för att tidigt stävja dessa tendenser.
          </note>
          <note>
            Vad gäller den nya jämställdhetsmyndigheten är vi oroliga för
            att man lägger ned det som även andra tagit upp, till exempel
            Östergötlands länsstyrelse och arbetet som görs där. Det är väldigt
            professionellt och har blivit som ett kompetenscenter. Vi är rädda
            att man tappar mainstreamningsidén. Med en enda myndighet finns
            en risk att man tänker att det är den och inga andra som ska lösa
            allting, och andra myndigheter börjar slappna av vilket vore allvarligt.
          </note>
          <note>
            Vi skulle även tappa många av de myndigheter och de verksamheter
            som finns i dag och som på olika sätt utför ett konkret arbete
            med jämställdhetsfrågor. Allt detta förs nu in i den nya myndigheten,
            och risken är att hela arbetet dör i en myndighetsstruktur som
            kanske ändå inte kommer att ligga nära verksamheten så som fallet
            har varit i Uppsala, Östergötland och den universitetsanknutna
            verksamheten i Göteborg.
          </note>
          <note type="speaker">
            Anf. 85 Statsrådet ÅSA REGNÉR (S) replik:
          </note>
          <note>
            Herr talman! En länsstyrelse är en myndighet. Vi har alltså redan
            myndigheter som har detta ansvar. Vi talar med Länsstyrelsen i
            Östergötland åtminstone varje vecka eftersom den är regeringens
            och statens kompetensteam när det gäller hedersrelaterat våld.
            Anledningen till att deras arbete ska användas i den nya myndigheten
            för att förstärka den är att vi har underlag som visar att vi
            behöver göra en förstärkning. I dag är det för splittrat.
          </note>
          <note>
            Jag kan inte tolka Désirée Pethrus på annat sätt än att hon tycker
            att det är bra med myndigheter, men bara de som redan finns. Vi
            ska inte göra något nytt, även om vi har underlag som visar att
            vi behöver något nytt. Det här är inte helt logiskt för mig.
          </note>
          <note>
            Jag förstår dock och delar hennes omsorg om kompetensen och engagemanget
            liksom om erfarenheterna som finns på olika ställen i Sverige.
            Vi har förlagt expertkunskap om jämställdhetsfrågor som delar
            av regeringens arbete på olika ställen i brist på en samlande
            myndighet. Vår ambition är att följa upp och säkerställa att kvaliteten
            förstärks, inte minskar.
          </note>
          <note>
            Frågan om asyltiden är ett ansvarsområde som jag naturligtvis
            delar med migrationsministern. Jag vet att han för samtal med
            Migrationsverket om dessa frågor, och jag har själv gjort det.
            Som jag sa kommer vi att förstärka insatserna när det gäller information
            till nyanlända. Jag delar uppfattningen att detta är viktigt.
          </note>
          <note>
            Jag har talat en hel del om svenska värderingar, och jag tycker
            och tror att jämställdhetsfrågorna är en del av det vi kan kalla
            svenska värderingar. Min erfarenhet av jämställdhetsarbete i världen
            visar dock lyckligtvis att detta är värderingar som många frihetskämpar,
            kvinnor och några män, delar i hela världen. Då ska vi inte svika
            dem som kommer hit.
          </note>
          <note>
            (Applåder)
          </note>
          <note type="speaker">
            Anf. 86 CHRISTIAN HOLM BARENFELD (M):
          </note>
          <note>
            Herr talman! Vi har nu debatterat ärendet i ganska många timmar,
            och jag hade också gärna tagit replik på statsrådet men det var
            inte möjligt eftersom jag var uppsatt efter henne på talarlistan.
            Men vi kan säkert talas vid en annan gång.
          </note>
          <note>
            Betänkandet om jämställdhet och nyanlända invandrares etablering
            handlar om viktiga områden. De har blivit alltmer aktuella, och
            det finns mycket att göra här. Under dagens debatt har vi hittills
            fått en hyggligt bra bild av vad de olika partierna står för.
            Vi har talat om Moderaternas och Alliansens konkreta politik och
            förslag. Det har även Socialdemokraterna och Vänsterpartiet gjort.
            Det handlade väldigt mycket om vad Alliansen gjorde liksom en
            del om vad vi vill göra.
          </note>
          <note>
            I övrigt har det i debatten kommit upp ganska få konkreta förslag
            om hur integrationen ska bli bättre och hur jobben ska bli fler.
            Det är bra att vi debatterar, och jag hoppas att vi kan fortsätta
            att ha en bra och bred debatt där vi väver in många av de frågor
            som är viktiga för att integrationen ska bli bättre.
          </note>
          <note>
            När det gäller integration och en bra etablering i vårt land
            är jag helt övertygad om att utbildning och arbete är oerhört
            viktig a del ar . Och en viktig del för arbete är givetvis företagande
            och entreprenörskap. Det är också en logisk konsekvens att integration
            hänger ihop med och påverkas av migrationen.
          </note>
          <note>
            Min partikollega Elisabeth Svantesson redogjorde tidigare för
            många av de förslag som vi moderater har på området om vad vi
            vill göra för att förbättra integrationen. Vi har varit tydliga
            med att vi ser över vår politik och utvecklar den. Vi ser tillbaka
            på vad vi har gjort, vad vi gjorde bra, vad vi kunde ha gjort
            bättre och vad borde vi ha gjort som vi inte gjorde.
          </note>
          <note>
            Självklart har vi även gjort en omvärldsanalys, för i omvärlden
            och i Sverige ser det i dag inte ut som det gjorde 2005 eller
            2010. Mycket har hänt, inte minst under de senaste ett och ett
            halvt åren, vad gäller migra ­ tionsströmmar.
          </note>
          <note>
            Jag tänkte inte beröra samtliga områden i mitt anförande utan
            ska försöka lägga störst fokus på jobb och företagande som en
            viktig del av integration. De är även viktiga delar för jämställdheten.
          </note>
          <note>
            En av de åtgärder – utöver viktiga reformer som nystartsjobb,
            instegsjobb och andra delar som gjordes under alliansregeringen
            – var den framgångsrika RUT-reformen som även arbetsmarknadsministern
            tog upp i sitt anförande. Det är en insats som har skapat många
            nya jobb och företag. Dessutom har många som tidigare aldrig har
            haft ett jobb nu fått det. Även sådana som har stått långt ifrån
            arbetsmarknaden under längre tid har genom detta kommit in i jobb.
          </note>
          <note>
            Det var många unga personer, många nyanlända personer och många
            kvinnor. Inte sällan var det en kombination: unga kvinnor som
            var nya i Sverige och inte hade haft något jobb i vårt land tidigare.
            Vi har också sett att det har skapats många nya företag som leds
            och drivs av framgångsrika kvinnor, vilket givetvis är jättebra
            och jätteglädjande.
          </note>
          <note>
            Samtidigt ser vi att regeringen tycker att det här är bra och
            framgångsrikt och därför skär ned på det. Det är faktiskt det
            man gör. Man minskar möjligheterna att använda det, och vi ser
            också för första gången att ökningen av användningen av RUT-avdraget
            planar ut. Det är en negativ trend. Det är bara att fråga dem
            som är i branschen.
          </note>
          <note>
            Vi moderater vill i stället tredubbla RUT-avdraget, för vi ser
            att det fungerar. Det skapar jobb, integration och nya företag.
            Det tycker vi är bra.
          </note>
          <note>
            Vi har många konkreta förslag för hur jobben ska bli fler och
            för hur integrationen ska förbättras. Förstajobbetanställningar
            har nämnts, liksom förenklade lönestöd. Vi vill göra det lönsammare
            att jobba. Vi vill införa ett bidragstak. Vi vill ha en utbildningsplikt.
            Vi vill att det ska bli fler enkla jobb, något som regeringen
            uppenbarligen är kritisk till. LO, det socialdemokratiska fackförbundet,
            säger blankt nej.
          </note>
          <note>
            Låt oss återgå till RUT-avdraget. Vi har en minister som inte
            är kvar här i rummet men som just stod här och tal ade väldigt
            mycket om att vi har en feministisk regering. Det kan hända att
            regeringen är feministisk, men deras politik är inte speciellt
            feministisk. Man riktar nämligen i många lägen udden just mot
            branscher och områden där många kvinnor befinner sig, mot kvinnodominerade
            yrken. Det gäller välfärdsföretagande i allmänhet och sedan just
            RUT-reformen. Där vet vi att det finns många kvinnor, både som
            anställda och som företagare.
          </note>
          <note>
            Regeringen pratar som sagt mycket och gärna om Moderaternas och
            Alliansens politik, men det levereras få förslag. Vi har all-time-high
            – eller all-time-low, kanske man ska säga – i genomförda utskottsmöten,
            och det beror på att vi har väldigt lite att ta ställning till.
          </note>
          <note>
            Jobbskapande och jobbskapare, det vill säga företagen, är en
            viktig del i stärkandet av integrationen. Jag har givetvis läst
            igenom hela betänkandet, men jag roade mig lite med att fokusera
            särskilt på företagande, entreprenörskap, jobb och så vidare.
            Ordet ”företagande” förekommer noll gånger i betänkandet, ”entreprenörskap”
            likaså. Företag nämns, men det handlar mycket om företags ansvar
            och inte så mycket om jobbskapande. När man söker på ordet ”jobb”
            hittar man nystartsjobb, instegsjobb och jobb- och utvecklingsgarantin
            – alliansreformer som var bra och som finns kvar. En gång nämns
            traineejobb och att de kan anpassas till att omfatta etableringen.
            Men det är väldigt lite fokus på jobb och företagande.
          </note>
          <note>
            RUT-avdraget nämns dock inte en enda gång i ett betänkande som
            handlar om både jämställdhet och integration. Jag tycker att det
            är under all kritik. Utan fokus på att fler jobb ska komma till
            kommer vi inte att kunna lösa integrationen.
          </note>
          <note>
            (Applåder)
          </note>
          <note type="speaker">
            Anf. 87 MAGNUS PERSSON (SD):
          </note>
          <note>
            Herr talman! Jag yrkar bifall till vår reservation nr 1.
          </note>
          <note>
            Jag vill säga något om vår syn på riktade satsningar mot hedersvåld
            och kvinnoförtryck. Bristande resurser innebär att många kvinnojourer
            ibland tvingas neka våldsutsatta kvinnor plats. Denna situation
            är inte hållbar. Den är ovärdig ett land som Sverige. Givetvis
            välkomnar vi den satsning på ökat stöd till de ideella tjej- och
            kvinnojourerna som regeringen budgeterat för.
          </note>
          <note>
            Men till skillnad från regeringen och Vänsterpartiet vill vi
            vika 50 miljoner till specifikt arbete med jourer för personer
            som utsätts för hedersrelaterat våld och förtryck. Vi väljer också
            att t illföra anslaget ytterligare 50 miljoner kronor ämnade för
            sär skilda satsningar för kvinnofrid, för att man i varje kommun
            ska kunna säkerställa att man upprättar handlingsplaner och åtgärdsprogram
            speciellt framtagna för arbete mot hedersförtryck. Vi anser också
            att man bör öka och förlänga länsstyrelsernas uppdrag att främja
            och stödja insatser mot hedersrelaterat våld.
          </note>
          <note>
            Herr talman! Till skillnad från regeringen och Vänsterpartiet
            ser Sverigedemokraterna främst två kritiskt viktiga saker när
            det kommer till att över huvud taget kunna förstå olikheterna
            gällande mäns våld mot kvinnor.
          </note>
          <note>
            Först och främst är det ingen hemlighet att hederskulturer skiljer
            sig på många plan när det kommer till hantering, kompetens och
            identifiering av problematiken.
          </note>
          <note>
            Herr talman! Att Sverige likt övriga världen i alla år levt med
            mäns våld mot kvinnor är ingenting nytt. Däremot är hederskulturer,
            förtryck och könsstympningar relativt ny a företeelse r i Sverige
            , som helt och hållet är ett resultat av en oansvarig invandringspolitik
            där man inte ställt några krav på integration och assimilering
            till det svenska samhället. Där bär nuvarande regering med stöd
            av Vänsterpartiet en del av ansvaret, då man driver samma ansvarslösa
            politik på området som den förra borgerliga regeringen gjorde.
            Man blundar för bekymren.
          </note>
          <note>
            I dag ser vi hur problemen ökar när det gäller hedersvåld i samhället.
            Samtidigt har vi en regering som utger sig för att vara världens
            första feministiska regering och utser sig till jämställdhetens
            soldater. Man anser det största hotet vara att pojkar i skolan
            målar med färgen blå och flickor med färgen rosa – i stället för
            att fokusera på de riktiga problemen.
          </note>
          <note>
            Herr talman! När de politiska rösterna från förorterna började
            höjas och det varnades för det eskalerande problemet tystades
            kritikerna ned. Man spelade rasistkortet och försökte sopa problemen
            under mattan för att inte ge kritikerna till mångkulturens negativa
            sidor rätt.
          </note>
          <note>
            I dag kan vi se resultatet. Vi har gått från 3 utanförskapsområden
            för 16 år sedan till strax över 200 i dag. Ett antal av dem har
            parallella samhällsstrukturer med värderingskonflikter gentemot
            Sverige och det svens ­ ka samhället. Enligt min mening är det
            en skrämmande utveckling vi har framför oss.
          </note>
          <note>
            Herr talman! Kvar finns det växande förtrycket, liksom värderingsskillnaderna.
            Den ökande intoleransen och lidandet fortsätter för alla dessa
            unga flickor och pojkar. Detta är en kultur vi sverigedemokrater
            inte kommer att låta fortsätta växa. Vi kommer aldrig att tillåta
            den att vara en del av vårt samhälle.
          </note>
          <note type="speaker">
            Anf. 88 ANN-CHRISTIN AHLBERG (S):
          </note>
          <note>
            Herr talman! Inom alla utgiftsområden måste en jämställdhetsanalys
            göras, oavsett om det gäller jobben, välfärden, vägbyggen, bostäder
            eller något annat. Om man ska prata om jämställdhet blir det därför
            inte rättvist att bara titta på budgetsatsningarna inom utgiftsområde
            13, som vi ska debattera i dag.
          </note>
          <note>
            Politik gör skillnad, och på jämställdhetsområdet blir det väldigt
            tydligt. Den förra regeringen prioriterade skattesänkningar för
            redan rika, of ­ tast män. Vi satsar på skola, vård och omsorg
            som är bra för alla. Den förra regeringen prioriterade ökade möjligheter
            till visstidsanställningar. Vi satsar på heltid och på att ta
            bort delade turer. Den förra regeringen satsade på vårdnadsbidrag.
            Vi socialdemokrater satsar mer resurser till förskolan, även för
            kvällar och helger. Den förra regeringen prioriterade föräldrabonus.
            Vi delar föräldraförsäkringen mer lika. Den förra regeringen utförsäkrade
            och jagade sjuka. Vi satsar på fler anställda i äldreomsorgen.
            Den förra regeringen försämrade a-kassan. Vi satsar på jobb, utbildning
            och ett nytt kunskapslyft. Den förra regeringen kämpade för lägre
            löner. Vi kämpar för krav på kollektivavtal vid offentliga upphandlingar.
          </note>
          <note>
            Herr talman! Listan kan göras mycket längre, men summeringen
            blir att den förra regeringen satsade på redan rika – oftast män.
            Vi socialdemokrater satsar på dem som behöver politiken allra
            bäst. Det handlar ofta om barn, ungdomar, kvinnor och lågavlönade
            män.
          </note>
          <note>
            Nu levererar vi socialdemokrater, och inte bara med utredningar
            som den förra regeringen gjorde. Det räcker faktiskt med den hög
            på 63 centimeter som redan finns på departementet. Tillräcklig
            kunskap finns; det är förändringar som måste göras.
          </note>
          <note>
            Många välkomnar en jämställdhetsmyndighet för att driva på det
            arbete som vår regering har aviserat ska bli av och som många
            har tagit upp. Många är väldigt positiva till en myndighet och
            vill att den ska placeras i den egna kommunen.
          </note>
          <note>
            Nyss lämnade regeringen skrivelsen Makt, mål och myndighet –
            feministisk politik för en jämställd framtid . Den innehåller
            fakta, vad vi vill och vad som bör göras. I början på nästa år
            får vi möjlighet att debattera denna, och det välkomnar jag och
            ser fram emot.
          </note>
          <note>
            Herr talman! Det blir tydligt att det finns starka känslor och
            kanske rädslor när man pratar om jämställdhet och en myndighet.
            Det kanske är någon som är rädd för att förlora sin egen makt
            eller sin egen maktposition. Detta blir extra tydligt när Moderaterna
            genom Ulf Kristersson raljerar här i kammaren om jämställdhetsmyndigheten
            och bland annat kallar det för symbolpolitik.
          </note>
          <note>
            Det visar tydligt hur man från Moderaterna och flera andra borgerliga
            partier ser på jämställdhetsarbetet och hur känslor påverkas.
          </note>
          <note>
            För oss socialdemokrater handlar det om att kvinnor och män,
            flickor och pojkar ska få samma möjlighet till makt och inflytande
            att påverka samhället och sina egna liv. Det handlar om att få
            möjlighet att kunna jobba och försörja sig.
          </note>
          <note>
            Vi socialdemokrater tycker inte att det ä r okej att kvinnor
            förlorar 3,6 miljoner i lön under sitt arbetsliv.
          </note>
          <note>
            Vi tycker inte att det är okej att kvinnor har mer deltider och
            sämre arbetsvillkor än män.
          </note>
          <note>
            Vi tycker inte att det ä r okej att kvinnor efter ett l å ngt
            arbetsliv inte f å r en pension som går att leva på.
          </note>
          <note>
            Vi tycker inte att det är okej att ca 150 000, oftast kvinnor,
            tvingas gå ned i arbetstid eller lämnar arbetslivet för att man
            inte litar på den vård och omsorg som finns för ens nära och kära.
          </note>
          <note>
            Vi socialdemokrater tycker inte att det är okej att kvinnor har
            en sämre arbetsmiljö så att de blir sjuka av jobbet.
          </note>
          <note>
            Vi tycker inte att det är okej att män utsätter kvinnor för våld
            och hot.
          </note>
          <note>
            Vi tycker inte att det är okej att kvinnor tar mer ansvar för
            det obetalda hemarbetet.
          </note>
          <note>
            Det är därför vi socialdemokrater vill förändra och gå från ord
            till handling. Jag förstår att det retar upp de flesta borgerliga
            partier, även om det kanske välkomnas av Liberalerna som inte
            verkar vara i kammaren just nu.
          </note>
          <note>
            Det är med politiska beslut som vi gör skillnad på jämställdhetsområdet.
            Det handlar om heltid, årliga lönekartläggningar på fler företag,
            begränsning av visstidsanställningarna, satsningar på äldreomsorgen
            och välfärden, satsningar på arbetsmiljöområdet, en jämställdhetsmyndighet,
            förebyggande arbete för att förhindra mäns våld mot kvinnor, årliga
            satsningar på kvinnojourer, förändringar i föräldraförsäkringen
            med mera.
          </note>
          <note>
            Det här är beslut som gör skillnad och som driver på arbetet
            för jämställdhet i rätt riktning och skapar framtidstro och möjligheter
            för oss alla.
          </note>
          <note>
            Herr talman! Avslutningsvis vill jag yrka bifall till utskottets
            förslag.
          </note>
          <note>
            (Applåder)
          </note>
          <note type="speaker">
            Anf. 89 CHRISTIAN HOLM BARENFELD (M) replik:
          </note>
          <note>
            Herr talman! Detta inlägg handlade mycket om Alliansen i allmänhet
            och Moderaterna i synnerhet, och det var väl lite lätt historierevisionistiskt
            vad gäller resultaten. Skattesänkningarna är ett mörkt spöke för
            socialdemokratin och även om det inte är detta debatten handlar
            om så var de stora skattesänkningarna som Alliansen gjorde jobbskatteavdragen
            – fem steg, fem gånger. Det var en skattesänkning som gav en extra
            månadslön varje år till dem med de lägsta inkomsterna.
          </note>
          <note>
            Dessa jobbskatteavdrag har nuvarande regering valt att behålla,
            efter ­ som man inser att de var bra, att de skapade jobb och
            att de ledde till förbättrade livssituationer för svenska folket.
            Det är också viktigt att belysa.
          </note>
          <note>
            Det talas mycket om att regeringen är en feministisk regering.
            Som sagt, regeringen kanske anser sig vara feminister, men politiken
            är inte speciellt jämställd på alla områden.
          </note>
          <note>
            Därför vill jag direkt till Ann-Christin Ahlberg ställa frågan:
            När det gäller RUT-avdraget , som Ylva Johansson tidigare i talarstolen
            sa var en framgång, vad är det, mer än samarbetet med Vänsterpartiet,
            som gör att Socialdemokraterna ändå trycker ned detta och minskar
            utrymmet?
          </note>
          <note>
            Vi moderater säger att det fungerar så bra att vi vill utöka
            det. Reger ­ ingen säger det motsatta: Det fungerar så bra att
            vi vill halvera det. Vad är anledningen?
          </note>
          <note type="speaker">
            Anf. 90 ANN-CHRISTIN AHLBERG (S) replik:
          </note>
          <note>
            Herr talman! Moderaterna står här och säger att vi inte gör tillräckligt
            mycket på jämställdhetsområdet, och då vill jag hänvisa till ett
            pressmeddelande från Sveriges kvinnolobby. Jag tror att Christian
            Holm Barenfeld vet vad det är.
          </note>
          <note>
            De skriver i ett pressmeddelande om budgeten 2017 att den har
            fler jämställdhetsanalyser än tidigare och att de välkomnar regeringens
            satsning när det gäller mäns våld mot kvinnor, jämställdhetsmyndighet
            och medel till kvinnodominerade sektorer såsom skola, vård och
            omsorg.
          </note>
          <note>
            Sveriges kvinnolobby är en väldigt stor opolitisk paraplyorganisation
            som jobbar för att kvinnor och män ska få samma möjligheter. Jag
            tycker därför att Christian Holm Barenfeld får fundera lite på
            om det inte stämmer väldigt väl som vi säger, alltså att den nuvarande
            regeringen är den första feministiska regering som svenska folket
            har röstat fram.
          </note>
          <note>
            Ylva Johansson hade ett inlägg om RUT-avdraget. Detta avdrag
            innebär att man har 25 000 kronor var att anlita städhjälp för.
            Om man är två i ett hushåll handlar det om 50 000 kronor. Den
            prioritering som vi har gjort är att det bör räcka. Jag vet inte
            hur många det är som utnyttjar detta fullt ut, för den siffran
            har jag inte kollat upp, men jag tror inte att det är så många.
          </note>
          <note>
            Vi vill hellre satsa de pengarna på vård, skola och omsorg. Det
            behöver städas även på våra sjukhus, i barnomsorgen och i äldreomsorgen.
            Det är en prioritering vi gör.
          </note>
          <note type="speaker">
            Anf. 91 CHRISTIAN HOLM BARENFELD (M) replik:
          </note>
          <note>
            Herr talman! Vi ser att regeringens politik leder till att antalet
            RUT-företag och antalet användare av RUT-avdragen planar ut och
            ser ut att minska på grund av det regeringen gör. Det är också
            så att RUT och ROT samlokaliseras, vilket gör att man inte minst
            den här tiden på året oroar sig för om man ska komma över gränsen
            så att det blir mycket dyrare. Detta får en effekt.
          </note>
          <note>
            Vi hade ett seminarium med tjänsteföretagen här i riksdagen för
            bara någon vecka sedan, där även socialdemokratiska ledamöter
            var med. Där visades det konkret på effekterna, och de var inte
            bra.
          </note>
          <note>
            När det gäller feminism och huruvida regeringen är feministisk
            kan det hända att det finns någon organisation som tycker att
            vissa förslag är bra. Jag tycker att det är bra om kvinnor får
            jobb i större utsträckning, givetvis med samma villkor som män,
            och att lönerna går upp.
          </note>
          <note>
            Vi vet att det finns områden som är mer kvinnodominerade. Det
            är områden där lönerna är lägre, sjuktalen är högre och arbetsgivaren
            i stor utsträckning är offentlig. Det finns några privata delar.
            Det är i stället dem regeringen ger sig på. Där finns Reepaluutredningen
            och så vidare.
          </note>
          <note>
            Om det nu fungerar så bra med RUT-avdraget – om en bransch har
            gått från att vara i stort sett svart till att bli vit, till att
            växa med nya företag, nya anställda, många nyanlända som får jobb
            snabbt, ett steg in på arbetsmarknaden – vad är det som gör att
            man, när man ser resultatet , ändå inte tycker att avdraget är
            rimlig t, med undantag av att man samarbetar med Vänsterpartiet?
          </note>
          <note type="speaker">
            Anf. 92 ANN-CHRISTIN AHLBERG (S) replik:
          </note>
          <note>
            Herr talman! Det blir tydligt var Moderaterna står i jämställdhetsarbetet.
            RUT-avdraget är den stora jämställdhetsåtgärden för Moderaterna.
            Det är tydligt i detta replikskifte.
          </note>
          <note>
            RUT-avdraget finns. Vi socialdemokrater har sänkt det något.
            För oss handlar det om att de personer som ofta anlitar RUT-avdraget
            är högavlönade. Jag känner inte många kommunalare eller hotell-
            och restauranganställda som anlitar den tjänsten och får RUT-avdraget.
            Men jag känner till många högavlönade som gör det, och de kanske
            har råd att betala ur egen ficka.
          </note>
          <note>
            Vi tycker att det är oerhört viktigt att satsa på att kvinnor
            får jobb med sjysta villkor, bra anställningsformer och l öner
            som de kan leva på. Det är vår stora grej. Då behövs barnomsorg
            och äldreomsorg. Vid offentliga upphandlingar måste det vara möjligt
            att ställa krav. Men detta har Christian Holm Barenfelds parti
            Moderaterna röstat emot i kammaren.
          </note>
          <note>
            Å ena sidan säger man att man ska värna dem som jobbar i offentliga
            sektorn med sjysta villkor, och å andra sidan ska inte krav på
            kollektivavtal ställas vid upphandlingar med offentliga medel.
          </note>
          <note>
            Jämställdhet för oss socialdemokrater handlar om att kvinnor,
            män, flickor och pojkar ska ha samma möjligheter att försörja
            sig själva, påverka sina egna liv samt ha makt över samhället
            och det egna livet. Det handlar inte bara om RUT-avdrag eller
            skattesänkningar. Det handlar om mycket mer för oss.
          </note>
          <note type="speaker">
            Anf. 93 ANNIKA HIRVONEN FALK (MP):
          </note>
          <note>
            Herr talman! Inledningsvis vill jag påpeka att Fredrik Malm från
            Liberalerna och Annika Qarlsson från Centerpartiet gärna får skynda
            sig tillbaka till kammaren för att förklara ett och annat när
            det gäller bristerna i deras jämställdhetspolitik. Jag återkommer
            till de frågorna.
          </note>
          <note>
            Herr talman! Jag är stolt över att representera Miljöpartiet
            när partiet för första gången ingår i en regering – världens första
            feministiska reger ­ ing. Det är fantastiskt, inte minst i dessa
            tider när vi ser hur kvinnofientlig retorik flyttar in i världens
            mäktigaste finrum! Vi levererar resultat.
          </note>
          <note>
            Regeringen presenterade nyligen en ny jämställdhetspolitik med
            fler mål på fler områden, bland annat en tioårig handlingsplan
            för att få bukt med mäns våld mot kvinnor. Där ingår bland annat
            hedersrelaterat våld och förtryck, prostitution och människohandel.
            Fokus är för första gången på att förebygga våldet, att se till
            att våldtäkten inte sker, att slaget inte utdelas – som vår eminenta
            jämställdhetsminister sa när hon presenterade satsningen.
          </note>
          <note>
            Det är viktigt att vi satsar på att förebygga våldet. Tio år
            av politisk enighet om att vi ska få bukt med mäns våld mot kvinnor
            har inte varit tillräckligt. Det behövs också konkreta åtgärder
            för att uppnå jämställdhetspolitiska mål.
          </note>
          <note>
            Detta för mig till något som Moderaternas Elisabeth Svantesson
            sa i ett replikskifte tidigare. Hon sa att vi är överens i sak
            men oense om medlen för att nå de jämställdhetspolitiska målen.
            Men, herr talman, det jag ser är att det inte finns någr a medel
            för att nå de jämställdhetspolitiska målen hos vissa av de borgerliga
            partierna. Till exempel pratade Moderaterna i dag en del om hedersrelaterat
            våld och förtryck – d et är mycket viktiga frågor – och en del
            om företagande . M en man sa ingenting om jämställda löner, där
            regeringen nu aviserar en handlingsplan, och ingenting om hur
            vi får ett jämnt uttag av det obetalda hem- och omsorgsarbetet,
            där de borgerliga partierna med Moderaterna i spetsen höll fast
            vid vårdnadsbidraget, vilket ökar ojämställdheten på området.
          </note>
          <note>
            Herr talman! Detta tydliggör skillnaden i svensk jämställdhetspolitik.
            Är man villig att komma med konkreta , verkningsfulla lösningar
            för att möta jämställdhetsutmaningen brett eller inte? Centerpartiet
            pratar om att jämställdhet är viktigt, men man tänker inte betala
            för det. Annika Qarlsson sa tidigare att man tänker skära bort
            90 miljoner från den nationella strategin mot mäns våld mot kvinnor
            och ersätta den med vackra ord. Det är vad som finns i utgiftsområde
            4 Rättsväsendet , som klubbades för en vecka sedan i kammaren,
            och jag var med och debatterade området.
          </note>
          <note>
            Centerpartiet har flera punkter där man vill utreda lagförslag
            som även vi från Miljöpartiet, Socialdemokraterna och regeringen
            har aviserat, men inte en krona till att faktiskt arbeta förebyggande
            mot våld i hederns namn. Det är verkligheten när Centerpartiet
            tala r.
          </note>
          <note>
            Samma sak gäller utvärdering av några av de viktigaste verktygen
            i verktygslådan för att uppnå jämställdhet i staten, nämligen
            utvärderingen av jämställdhetsintegrering och jämställdhetsbudgetering.
            Där skär man också bort pengar. Det ska klaras inom befintliga
            ramar. Med andra ord är frågan viktig, men jämställdheten får
            inte kosta.
          </note>
          <note>
            Liberalerna har i dag tala t mycket om vad de inte vill. Det
            gäller flera partier, men jag vill veta vad Liberalerna vill göra
            för att uppnå jämställd representation, jämställd makt och jämställt
            inflytande i samhället. Regeringen har konstaterat att frivilliga
            åtgärder inte räcker. Därför finns ett förslag om kvotering i
            börsbolagsstyrelser, inte för att det är den viktigaste jämställdhetsåtgärden
            men för att jämställdhet är viktigt också i näringslivet.
          </note>
          <note>
            Herr talman! Vi har talat mycket om våld i hederns namn. Jag
            vill understryka att jag delar den bild som har framkommit från
            flera debattörer om att det här är en otroligt viktig fråga. Jag
            träffar företrädare i kommunerna. Jag träffar lärare som inte
            får stöd av sina rektorer när de ställer krav på att alla barn
            har rätt att delta i sex- och samlevnadsundervisningen i svensk
            skola. Jag ser att vi fortfarande misslyckas med att skydda flickor
            mot några av de yttersta övergrepp som en människa kan utsättas
            för. Kompetensteamet mot hedersrelaterat våld i Östergötland har
            redogjort för 65 fall där olika kommunala eller andra myndigheter
            känt till risken för bortgifte, och flickorna är ändå i dag förda
            ut ur landet – mot sin vilja. Dessa stora utmaningar tar regeringen
            på stort allvar i handlingsplanen – den nationella strategin mot
            mäns våld mot kvinnor – och i aviserade utredningar.
          </note>
          <note>
            Herr talman! Jag vill yrka bifall till förslaget i betänkandet
            i jämställdhetsdelen. Men jag vill också ställa ytterligare en
            fråga.
          </note>
          <note>
            Det har inte tala ts så mycket om diskriminering i dag, trots
            att vi har debatterat i många timmar. Moderaterna skär ned med
            19 miljoner kronor. Sverigedemokraterna vill lägga ned Diskrimineringsombudsmannen.
            Centern skär ned med 28 miljoner, och Liberalerna och KD tycker
            inte att det finns utrymme för lönehöjningar för dem som jobbar
            mot diskriminering.
          </note>
          <note>
            Vilka är det som vi inte längre ska skydda mot diskriminering?
            Det är frågan till oppositionspartierna.
          </note>
          <note>
            (Applåder)
          </note>
          <note type="speaker">
            Anf. 94 CHRISTIAN HOLM BARENFELD (M) replik:
          </note>
          <note>
            Herr talman! Jag ska inte kommentera alla delar som Annika Hirvonen
            Falk tog upp i sitt anförande, men när det gäller jämställdhet
            finns det en lång rad förslag från allianspartierna – jag kan
            såklart främst prata för Moderaterna. Därtill, vilket jag tror
            att Annika Hirvonen Falk är medveten om, är Moderaterna mycket
            aktiva när det gäller våld i nära relationer, hedersrelaterat
            våld och så vidare.
          </note>
          <note>
            Den här debatten handlar både om jämställdhet och integration,
            och jag vill välkomna Miljöpartiet till debatten, för det har
            inte varit någon företrädare för partiet med tidigare under dagen.
            När det gäller integrationen införde alliansregeringen i samarbete
            med Miljöpartiet en mycket bra lagstiftning om arbetskraftsinvandring.
          </note>
          <note>
            Vi behöver fler som jobbar i Sverige, och vi har stora utmaningar
            med integrationen. Det är det ingen tvekan om. Vägen från att
            komma till Sverige till att ha ett arbete och k unna försörja
            sig själv är alldeles för lång. Samtidigt finns det folk som är
            här och jobbar och som utvisas.
          </note>
          <note>
            Danyar Mohammed har bott i Jokkmokk i sju år och jobbar på en
            pizzeria. Han ska utvisas för att en arbetsgivare missade höjningen
            av ett kollektivavtal, och det går inte att korrigera. Tayyab
            Shabab är programmerare och ska utvisas för att en tidigare arbetsgivare
            hade betalat ut för lite i pensionsförsäkring. Syed Latif sökte
            jobb och fick det via Linked In och inte via Arbetsförmedlingen,
            vilket gjorde att Migrationsverket beslöt att han skulle tillbaka
            till Bangladesh. Det tyckte regeringen var bra.
          </note>
          <note>
            Alliansen har ett utskottsinitiativ på det här området för att
            vi tycker att det är rimligt att man får stanna. LO och Socialdemokraterna
            tycker inte att det är bra. Hur kan du som miljöpartist försvara
            att vi skickar ut personer som är här och har ett arbete?
          </note>
          <note type="speaker">
            Anf. 95 ANNIKA HIRVONEN FALK (MP) replik:
          </note>
          <note>
            Herr talman! Till att börja med vill jag erinra om att jag i
            mitt anförande erkände att Moderaterna har talat en hel del om
            arbetet mot våld i hederns namn. Det jag undrar är: Vad vill Moderaterna
            göra för att minska den ojämställda fördelningen av obetalt hem-
            och omsorgsarbete? Det enda vi har hört hittills under åren sedan
            maktskiftet är att Moderaterna vill hålla fast vid vårdnadsbidraget
            och inte vill införa ytterligare reserverade månader i föräldraförsäkringen.
          </note>
          <note>
            Vad vill Moderaterna göra för att vi ska få jämställda löner?
            Det vi har sett är att Moderaterna inte vill ha årliga lönekartläggningar.
            Vi har inte sett några åtgärder från Moderaternas sida för att
            komma till rätta med några av de viktigaste frågorna när det gäller
            den ekonomiska ojämställdheten i Sverige.
          </note>
          <note>
            Vad gäller frågan om arbetskraftsinvandring vet också Christian
            Holm Barenfeld att Miljöpartiet och Moderaterna samarbetade kring
            detta. Miljöpartiet står fast vid de överenskommelser som vi gjorde.
            Det har däremot Moderaterna de senaste dagarna med all önskvärd
            tydlighet visat att de inte längre gör. Frågan är vad Moderaterna
            egentligen driver för politik på migrationsområdet. Jag tror på
            ett Sverige som är öppet både för talanger och för människor som
            söker skydd. Moderaterna tycks backa från den linjen.
          </note>
          <note type="speaker">
            Anf. 96 CHRISTIAN HOLM BARENFELD (M) replik:
          </note>
          <note>
            Herr talman! Det har nog inte gått någon förbi att vi har en
            situation när det gäller migration och flyktingströmmar som är
            oerhört sorglig och beklaglig på många sätt. Sverige har tagit
            ett stort ansvar under många år, inte minst de senaste åren, men
            vi kan inte göra detta själva. Därför behöver vi samarbeta med
            andra. Vi är medlemmar i Europeiska unionen och så vidare.
          </note>
          <note>
            När det gäller arbetskraftsinvandringen har vi få integrationsproblem
            med dem som kommer hit och jobbar. Vi har ännu mindre integrationsproblem
            med dem som faktiskt är här och jobbar och har haft ett jobb under
            lång tid. Det finns som sagt ett utskottsinitiativ från Alliansen
            när det gäller det här. Det är i grunden bara för Miljöpartiet
            att säga att de gärna ansluter till och stöder detta initiativ,
            och så kan de vara med och påverka. Ni sitter ju faktiskt i regeringen
            och har möjlighet att påverka utfallet. Men i det här läget förefaller
            det som att det är LO som genom Socialdemokraterna har fått sin
            röst hörd.
          </note>
          <note>
            Vad är då Annika Hirvonen Falks synpunkter på det? Om man nu
            hedrar överenskommelsen och tycker att det här med arbetskraftsinvandring
            är en bra del undrar jag om Annika Hirvonen Falk tycker att det
            är rimligt att en person utvisas bara på grund av att en arbetsgivare,
            som senare har korrigerat misstaget, råkade missa en förändring
            i kollektivavtalet eller betalade ut för liten procent i pensionsförsäkring
            , eller för att personen har varit driftig och faktiskt har fått
            ett jobb utan att besöka Arbetsförmedling ­ en och få en jobbcoach
            där utan i stället har använt moderna verktyg såsom Linked In.
          </note>
          <note type="speaker">
            Anf. 97 ANNIKA HIRVONEN FALK (MP) replik:
          </note>
          <note>
            Herr talman! Jag konstaterar inledningsvis att Moderaterna fortsätter
            att vidhålla linjen att ekonomisk jämställdhet inte är så intressant
            att prata om och inte vill svara på frågor om vad de vill göra
            för att få en jämställd arbetsmarknad, ett jämställt uttag av
            föräldraförsäkringen och bättre jämställdhet när det gäller annat
            omsorgsarbete i hemmet.
          </note>
          <note>
            Vad gäller frågan som Christian Holm Barenfeld däremot vill diskutera,
            huruvida det är rimligt att små misstag får konsekvensen att en
            hel familj utvisas, är det naturligtvis någonting som även jag
            tycker är mycket olyckligt. Miljöpartiet sitter i regering, och
            vi lägger fram förslag gemensamt genom regeringen i första hand.
          </note>
          <note>
            Jag skulle också vilja kommentera någonting som Christian Holm
            Barenfeld sa, nämligen att vi ska fortsätta att ha många som kommer
            hit som arbetskraftsinvandrare därför att de inte har olika integrationsproblem.
            Det jag hör i det här – det kanske är en feltolkning, och jag
            hoppas nästan det – är en retorik som säger att vi är glada om
            det kommer hit människor som är högutbildade och duktiga men att
            vi helst inte vill ha hit folk som kommer av asylskäl. Den retoriken
            vill jag verkligen varna för och värja mig emot. Asylrätten är
            otroligt viktig och måste värnas oavsett vilken kompetens som
            människor som söker skydd har, vilket arbetsmarknadsministern
            var tydlig med.
          </note>
          <note>
            Arbetskraftsinvandringen är någonting som Miljöpartiet och Moderaterna
            har varit överens om är bra för Sverige. Detta bör inte blandas
            ihop till något slags plocka-russinen-ur-kakan-politik.
          </note>
          <note type="speaker">
            Anf. 98 ROSSANA DINAMARCA (V):
          </note>
          <note>
            Herr talman! Ibland när jämställdhet diskuteras kan man lätt
            få för sig att det är en svensk uppfinning och att vi är bäst
            i världen, men så är det ju inte. Och vi har långt kvar.
          </note>
          <note>
            Sedan 1974 har män kunnat ta ut föräldraledighet. Ändå väljer
            män att bara ta ut knappt en fjärdedel av föräldradagarna. När
            barnen är sjuka är pappan hemma i fyra fall av tio. Under 15 år
            har männens andel endast ökat med fyra procentenheter.
          </note>
          <note>
            Sett till hela arbetsmarknaden tjänar kvinnor 86 procent av mäns
            löner. Siffran har bara ökat med några procentenheter sedan mitten
            av 90-talet. Med andra ord arbetar kvinnor gratis ungefär från
            början av november och året ut. Dessutom ser vi stora skillnader
            i lön i privat och offentlig sektor. De som arbetar i privat sektor
            tjänar tusenlappar mindre än de som arbetar i offentlig sektor.
          </note>
          <note>
            Kvinnor tar medicin på grund av psykisk ohälsa i större omfattning
            än män.
          </note>
          <note>
            Den vanligaste dödsorsaken bland unga män är självmord. En stor
            anledning till det är den maskulinitetsnorm som råder och som
            inte tillåter män att må dåligt eller att tala om sina känslor.
            Det här är den yttersta konsekvensen av ojämställdhet.
          </note>
          <note>
            M ä n står för 98 procent av våldet mot kvinnor.
          </note>
          <note>
            I privata bolag sitter män på fler än fyra av fem stolar. Nära
            hälften saknar kvinnliga ledamöter helt. I kommunala bolag är
            71 procent män och 29 procent kvinnor.
          </note>
          <note>
            Under åren med den borgerlig a regeringen halkade Sverige ned
            från första till fjärde plats i World Economic Forums rankning
            över världens mest jämställda länder. Inkomstklyftorna mellan
            män och kvinnor ökade också under de borgerliga mandatperioderna.
            Det som påverkade mest var jobbskatteavdragen , som främst gynnande
            högavlönade män.
          </note>
          <note>
            Problemet är inte tjocka män, håriga män, långa män eller invandrade
            män. Problemet är patriarkatet.
          </note>
          <note>
            Herr talman! Det finns något djupt tragiskt i att vi 2016 debatterar
            saker som borde vara självklara, som att kvinnor och män fortfarande
            inte får lika lön för likvärdigt arbete. Kvinnor arbetar gratis
            en timme och tre minuter varje dag. I den takt som löneskillnaderna
            mellan män och kvinnor har minskat kommer det att ta 53 år innan
            vi uppnår jämställda löner. Det innebär att de tjejer som i dag
            går ut på arbetsmarknaden inte kommer att uppleva jämställda löner
            under hela sin arbetsföra livstid. Var kommer vi att befinna oss
            om 53 år? I bästa fall är jag 95 år gammal.
          </note>
          <note>
            Det är tydligt att detta inte är något som marknaden löser själv,
            utan det behövs en aktiv och medveten politik.
          </note>
          <note>
            Budgetpropositionen innehåller reform er från Vänsterpartiet
            på ca 12 miljarder kronor per år de närmaste åren. Vårt fokus
            har legat på reformer för välfärd och ekonomisk jämlikhet – feministiska
            reformer.
          </note>
          <note>
            Kvinnor är överrepresenterade bland låginkomsttagare och män
            bland höginkomsttagare. När vi förbättrar villkoren för låginkomsttagare
            innebär det också att Sverige blir mer jämställt. Våra reformer
            lyfter kvinnors ekonomiska situation, något som ger oss mer makt
            över våra egna liv.
          </note>
          <note>
            Med den budget som vi lagt fram tillsammans med regeringen har
            vi lagt lite av grunden för ett jämlikare samhälle. Ensamstående
            föräldrar, låginkomsttagare och alla som någon gång använder välfärden
            är vinnare. Nu satsar vi på de grupper som lämnades efter under
            den borgerliga regeringens tid.
          </note>
          <note>
            Reformerna som Vänsterpartiet har fått igenom i förhandlingarna
            gör stor skillnad för de människor som berörs. Men regeringen
            Reinfeldt riggade skatterna för att gynna de rika, så det skulle
            behövas ett större grepp om ojämlikheten. Tyvärr har vi inte fått
            med oss regeringen för att ta det greppet i den här vändan.
          </note>
          <note>
            Några av de reformer som Vänsterpartiet har fått igenom i budgetpropositionen
            och som är viktiga på det här området är höjt underhållsstöd,
            höjt flerbarnstillägg för tredje barnet, höjd garantiersättning
            i sjukförsäkringen, utökad rätt till deltidsstämpling och sänkt
            skatt för de fattigaste pensionärerna.
          </note>
          <note>
            Herr talman! För att få fokus på jämställdheten och kunna leverera
            konkreta resultat har vi länge velat inrätta en jämställdhetsmyndighet
            med ansvar att styra Sverige mot jämställdhet igen. Nedläggningen
            av JämO som självständig myndighet var ett rejält misslyckande
            för jämställdheten. Allt förebyggande arbete har lagts i träda.
          </note>
          <note>
            År 2005 föreslog Gertrud Åström i sin utredning en jämställdhetsmyndighet.
            Det blev inte så, för sedan tillträdde som bekant regeringen Reinfeldt.
            Men nu ska den äntligen inrättas.
          </note>
          <note>
            Det är viktigt att faktiskt belägga hur verkligheten ser ut.
            Det finns stora behov av underlag, relevanta studier och forskning.
            Men det handlar också om styrningen av samhällets jämställdhetssträvanden.
            En jämställdhetsmyndighet ska vara närvarande inom alla samhällssektorer
            och påverka både statsförvaltningen , de kommunala organen och
            landstingen.
          </note>
          <note>
            Jämställdhet och feminism, eller bristen på det, påverkar alla
            områden, såsom hälsa, välfärd, arbetsmarknad, pensioner, rättsväsen
            och klimat. För att kvinnor och män verkligen ska ha samma makt
            och möjlighet att påverka samhället och sina egna liv måste patriarkatet
            förgöras.
          </note>
          <note type="speaker">
            Anf. 99 EVA-LENA JANSSON (S):
          </note>
          <note>
            Herr talman! Mina partikamrater har talat om jämställdhet, etablering
            och integration. Jag tänkte hålla mig till ämnet som har med diskriminering
            och rasism att göra. Jag yrkar bifall till förslaget och avslag
            på de reservationer som finns.
          </note>
          <note>
            Sverige ska vara ett tolerant och humant samhälle präglat av
            mångfald med respekt för individens mänskliga fri- och rättigheter,
            och alla människors lika värde ska respekteras. Ändå kan vi i
            dag se hur människor dagligen möts av fördomar och därmed riskerar
            att diskrimineras. Det kan handla om exempelvis arbetsgivares
            fördomar om personers ursprung, funktionsnedsättning, ålder eller
            sexuell a läggning som gör att den som är bäst lämpad för ett
            jobb ändå inte anställs. Det kan handla om att en elev blir diskriminerad
            på grund av etniskt ursprung eller kön.
          </note>
          <note>
            Strax före midsommar fattade vi i riksdagen beslut om förändringar
            i diskrimineringslagen som innebär att arbetet med aktiva åtgärder
            inom arbetslivet och utbildningsområdet ska omfatta samma sju
            diskrimineringsgrunder som diskrimineringsförbuden och att en
            förklaring av uttrycket aktiva åtgärder införs i lagen: ” Aktiva
            åtgärder är ett förebyggande och främjande arbete för att inom
            en verksamhet motverka diskriminering och på annat sätt verka
            för lika rättigheter och möjligheter oavsett kön, könsöverskridande
            identitet eller uttryck, etnisk tillhörighet, religion eller annan
            trosuppfattning, funktionsnedsättning , sexuell läggning eller
            ålder.”
          </note>
          <note>
            Denna förändring träder i kraft den 1 januari nästa år och kommer
            att vara en av flera komponenter för att motverka diskriminering.
            DO, Diskrimineringsombudsmannen, ska utöva tillsyn så att lagen
            följs.
          </note>
          <note>
            Herr talman! Antalet anmälningar till Diskrimineringsombudsmannen
            har ökat kontinuerligt de senaste åren, och den diskrimineringsgrund
            som ökat mest sedan 2013 är funktionsnedsättning.
          </note>
          <note>
            En anmälan som just nu är föremål för rättsprocess rör en döv
            arbetstagare som sökte en tjänst på Södertörns högskola. Trots
            att personen ansågs vara den mest meriterade för tjänsten avbröts
            rekryteringsprocessen därför att högskolan ansåg att kostnaderna
            för anpassningsåtgärderna var alltför höga för att de skulle anses
            skäliga. Det är en väldigt dålig signal till alla Sveriges döva
            och teckenspråkiga. Vi vill att alla människor oavsett funktionsnedsättning
            ska kunna finnas på arbetsmarknaden och jobba utifrån sin egen
            förmåga.
          </note>
          <note>
            Enligt uppgifter är detta det enda ärendet i år där DO väckt
            talan när det gäller skäliga tillgänglighetsåtgärder , trots att
            flera anmälningar har gjorts på detta område. För mig är det självklart
            att en person som har en funktionsnedsättning och som upplever
            diskriminering i arbetslivet också ska kunna få sin sak prövad
            av ansvarig myndighet. Jag utgår från att DO kommer att sköta
            det jobbet på ett lite mer aktivt sätt.
          </note>
          <note>
            Jag välkomnar dessutom regeringens besked att man fortsätter
            att arbeta för att stärka skyddet mot diskriminering bland annat
            när det gäller bristande tillgänglighet.
          </note>
          <note>
            Herr talman! När jag läser oppositionens budgetförslag på detta
            område undrar jag hur man har tänkt . Har man tänkt? SD, med Magnus
            Persson och Sven-Olof Sällström, vill lägga ned Diskrimineringsombudsmannen.
            Det är oklart varför, mer än att man menar att myndigheten bedriver
            opinionsarbete i syfte att motverka diskriminering. Är det dåligt
            att motverka diskriminering? Eller är det så att SD inte tycker
            att det finns någon diskriminering? Om frågan besvaras med ja,
            borde man inte vara intresserad av att diskriminering en minskar?
            Om svaret är nej, att det förekommer diskriminering men att man
            inte vill göra någonting åt det, vilken planet lever ni på?
          </note>
          <note>
            Herr talman! Jag konstaterar dessvärre att både Moderaterna och
            Centerpartiet väljer att spara på en annan del. Det gäller åtgärder
            mot diskriminering, rasism, främlingsfientlighet, homofobi och
            liknande former av intolerans. Det är något som jag bara kan beklaga.
          </note>
          <note>
            Om det är något som har visat sig vara viktigt i samhället, speciellt
            under detta år, är det att försvara alla människors lika rätt
            och lika värde. När nazister och andra främlingsfientliga krafter
            sprider hat och hot mot romer, judar, muslimer, flyktingar, kommunpolitiker,
            journalister, homosexuella, feminister och antirasister – ja,
            kort sagt alla som inte delar deras skeva bild av människovärdet
            – behövs alla goda motkrafter för att stärka vårt samhälle. De
            behövs för tolerans och humanism, mot diskriminering och rasism
            och för demokratins skull.
          </note>
          <note>
            Slutligen skulle jag vilja ställa en fråga till Moderaterna och
            Centerpartiet. Tyvärr har de nu lämnat kammaren; jag vet inte
            om de trodde att debatten var slut. Vad är det för signaler som
            Moderaterna och Centerpartiet vill skicka med sin besparing på
            området? Handlar det om att diskriminering och rasism inte behöver
            bekämpas?
          </note>
          <note>
            Jag tycker i alla fall att detta är ett viktigt område, och jag
            är nöjd med att regeringen har satsat extra mycket pengar på det.
          </note>
          <note>
            (Applåder)
          </note>
          <note type="speaker">
            Anf. 100 SERKAN KÖSE (S):
          </note>
          <note>
            Herr talman! När kammaren fortsätter att debattera jämställdhet,
            nyanländas etablering, diskriminering och segregation ser vi att
            det är tomt från Alliansen. De har lämnat kammaren, vilket jag
            tycker är lite dåligt. Mina kamrater har som sagt fokuserat på
            etablering, jämställdhet och diskriminering. Jag tänkte också
            säga någonting om segregation.
          </note>
          <note>
            Herr talman! Klassklyftorna har ökat markant i vårt land, något
            som bland andra OECD och IMF varnar för. Ojämlikhet och ökade
            klyftor är djupt skadligt för både individer och samhället. Vårt
            viktigaste uppdrag är att bryta den växande ojämlikheten i Sverige.
            Ojämlikheten är på liv och död. Det skiljer nästan 20 år i förväntad
            livslängd mellan Danderyd och Vårby i Stockholm. Denna utveckling
            måste brytas. Därför behövs en seriös analys av, en diskussion
            om och åtgärder mot den ökade ojämlikheten och de växande socioekonomiska
            klyftorna i vårt samhälle.
          </note>
          <note>
            Ta till exempel mitt eget bostadsområde, Fittja. Det är ett interkulturellt
            område, där vi talar över 100 språk och kommer från alla världens
            håll. Jag landade där som tioåring, och jag bor fortfarande där.
            Fittja är ett område som byggdes upp under 1960- och 1970-talet
            när bostadsbristen som en följd av urbaniseringen var mycket hög.
            Redan tidigt blev Fittja och många andra förorter med liknande
            utveckling klassmässigt segregerade.
          </note>
          <note>
            Till Fittja kom de med relativt låga inkomster och de nyanlända
            invandrarna. De stora invandrargrupperna var arbetskraftsinvandrare
            från Turkiet, Grekland och före detta Jugoslavien. Att det bodde
            många invandrare där var ingen laddad fråga då.
          </note>
          <note>
            Herr talman! När jag gick i grundskolan i slutet av 80-talet
            hade jag många klasskamrater med etniskt svensk bakgrund. I början
            av 90-talet lämnade många etniska svenskar Fittja och miljonprogramsområdena
            när en omläggning av bostadspolitiken gjorde det lättare för normalinkomsttagare
            att köpa ett radhus eller en villa. Den ekonomiska segregationen
            utvecklades undan för undan till en ekonomisk och etnisk segregation.
          </note>
          <note>
            I dag står många av våra förorter inför stora utmaningar. Även
            om det går bra för många i vårt land går det inte bra för alla.
            Arbetslösheten är fortfarande hög. Skolresultaten dalar. Barnfattigdomen
            ökar, och otryggheten växer.
          </note>
          <note>
            Herr talman! Därför behöver vi en konkret , långsiktig plan för
            framtiden i dessa områden. Det som behövs är en nationell strategi
            för förorten. Det handlar bland annat om att alla ungdomar i förorten
            ska ha ett jobb att gå till, en skola som ger en bra utbildning
            och en möjlighet att flytta hemifrån till en egen bostad.
          </note>
          <note>
            Därför välkomnar jag regeringens reformp lan för minskad segregation.
            Den är ett steg åt rätt håll. Det handlar om att samordna insatser
            mot segregation och att hålla ihop politiken genom att komma till
            rätta med de sociala orättvisorna, den ojämlika hälsan och fattigdomen.
            Det är en viktig uppgift som går ut på att ta sig an problemet
            på allvar. Men självklart behövs mer.
          </note>
          <note>
            År 2006 gick de borgerliga partierna till val på att bryta det
            så kallade utanförskapet. Men med facit i hand ser vi att man
            snarare har cementerat utanförskapet och segregationen. Nu försöker
            de borgerliga partierna att slå ifrån sig ansvaret. Under åtta
            år hade man chansen att vända utveck ­ lingen. Under dessa åtta
            år sänkte man skatterna med 140 miljarder kronor. Det är pengar
            som i stället kunde ha gått till fler lärare i förorten, fler
            platser på komvux, fler utbildningsmöjligheter för unga, resurser
            till de elever som har störst behov, renovering av miljonprogramsområden,
            byggande av fler bostäder, pengar till kommunerna som skulle ha
            kunnat anställa mer personal i välfärden, anställning av fler
            poliser och så vidare. Det är pengar som kunde ha gått till att
            minska klyftorna i vårt samhälle.
          </note>
          <note>
            Men då var det viktigare att sänka skatten än att satsa på de
            områden som har störst behov. Man blundade för den ökade segregationen,
            klyftorna i skolan, de arbetslösa ungdomarna, fritidsgårdar som
            inte hade resurser, de sunkiga bostäderna, trångboddheten, diskrimineringen
            på arbets- och bostadsmarknaden, den ökade rasismen och den växande
            barnfattigdomen. Man såg helt enkelt inte de socioekonomiska utmaningarna
            och segregationen, och det gör man inte heller i dag.
          </note>
          <note>
            Avslutningsvis, herr talman: Det som behövs är en ny färdväg
            , konkreta , långsiktiga planer för förorterna och en helt ny
            inkluderandepolitik med fokus på jämlikhet. Vi behöver inge hopp
            och framtidstro till alla de ungdomar som växer upp i fattigdom.
            Det gäller dem som står utanför arbetsmarknaden och som på grund
            av trångsynthet utestängs från bostäder och utbildning. Vi måste
            på allvar bekämpa diskrimineringen och rasismen i samhället och
            på arbetsmarknaden. Lösningen är därför inte sänkta skatter eller
            låga löner.
          </note>
          <note>
            Jag yrkar bifall till utskottets förslag.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 8 .)
          </note>
          <note>
            § 6 Allmän miljö- o ch naturvård
          </note>
          <note>
            Miljö- och jordbruksuts kottets betänkande 2016/17:MJU1
          </note>
          <note>
            Utgiftsområde 20 Allmän miljö- och naturvård (prop. 2016/17:1
            delvis)
          </note>
          <note>
            föredrogs.
          </note>
          <note type="speaker">
            Anf. 101 JONAS JACOBSSON GJÖRTLER (M):
          </note>
          <note>
            Herr talman! Jag vill börja med att säga att vi inte deltar i
            anslagsbeslutet eftersom vårt förslag till budgetramar har fallit.
            Jag hänvisar i stället till vårt särskilda yttrande.
          </note>
          <note>
            Herr talman! Jag tänker ägna mitt anförande åt att tala om klimatpolitik
            eftersom klimatfrågan är enormt viktig. De allra flesta är också
            överens om att vi måste få ned klimatutsläppen inom kort. Det
            är helt enkelt brådskande.
          </note>
          <note>
            Moderaternas syn på både klimatpolitiken och miljöpolitiken är
            att den först och främst bör ta sin utgångspunkt i hållbarhetsbegreppet
            och dess balans mellan de tre olika ingående delarna: miljö, ekonomi
            och sociala frågor.
          </note>
          <note>
            Därutöver bör den vila på fyra grundfundament. Det första är
            interna ­ tionella överenskommelser. Många miljöproblem, och särskilt
            klimatut ­ maningen, är gränsöverskridande. Därför krävs breda
            internationella lös ­ ningar för att detta ska fungera. Det andra
            gäller teknikutveckling. Vi tror att i stället för att man till
            exempel begränsar människors möjlighet att resa kan ny teknik
            minska utsläppen från resorna. Det tredje handlar om mark ­ nadsekonomiska
            verktyg. Politiken varken kan eller ska försöka lösa allt, men
            när politiken agerar är det viktigt att det sker med verktyg som
            hänger ihop med hur marknaden fungerar i övrigt. Det fjärde handlar
            om kost ­ nadseffektivitet. Väldigt mycket kan i och för sig lösas
            utan att staten be ­ höver spendera en massa av skattebetalarnas
            pengar. Men när pengar väl spenderas är det viktigt att det görs
            på ett sätt så att man uppnår största möjliga miljönytta per krona.
          </note>
          <note>
            Herr talman! Moderaterna är ett parti som brukar betona vikten
            av ordning och reda. Ofta handlar det om ekonomi och behovet av
            ordning och reda i statsfinanserna. Men om det är något område
            där det kanske till och med är ännu viktigare med ordning och
            reda är det klimatpolitiken. Eftersom det är bråttom att få ned
            utsläppen är det otroligt viktigt att vi vet att de insatser som
            vi gör verkligen leder till så stor klimatnytta som möjligt. Det
            måste finnas beräkningar över vilka utsläppsminskningar olika
            åtgärder leder till.
          </note>
          <note>
            Här finns minst två stora problem med regeringens klimatpolitik.
            Det första problemet är att regeringen verkar sakna samlade beräkningar
            över hur stora totala utsläppsminskningar den förda politiken
            beräknas leda till. Det är faktiskt smått häpnadsväckande, för
            det betyder ju att regeringen famlar i blindo. Om man inte har
            några beräkningar av vilka resultat den förda politiken förväntas
            uppnå, hur ska man då veta om man gör tillräckligt eller om man
            gör rätt saker?
          </note>
          <note>
            Det andra problemet är att för de åtgärder där det faktiskt finns
            beräkningar – det gäller till exempel Klimatklivet – är klimatnyttan
            per satsad krona besvärande låg. Den genomsnittliga kostnaden
            per ton utsläppsminskning är nästan 3 200 kronor, enligt Naturvårdsverket.
            Det ska jä mföras med exempelvis mekanisme n för ren utveckling,
            CDM, där priset är ungefär 60 kronor per ton.
          </note>
          <note>
            Klimatutmaningen är global, vilket betyder att varje ton utsläpp
            är lika skadligt oavsett var det sker. Det betyder också att varje
            ton vi kan minska utsläppen med är lika viktigt oavsett var det
            sker. För klimatet gör utsläppsminskningen lika stor nytta oavsett
            om den görs i Sverige, i Kina eller i Afrika.
          </note>
          <note>
            Regeringen slår sig ofta för bröstet och talar om hur mycket
            pengar man spenderar på klimatpolitiken. Men det är faktiskt helt
            ointressant. Det viktiga är vilket resultat som uppnås.
          </note>
          <note>
            Moderaterna säger nej till regeringens klimatkliv, men för 2017
            satsar vi 100 miljoner kronor mer än regeringen på internationella
            insatser såsom CDM. De här åtgärderna ger alltså 50 gånger större
            klimatnytta per krona än regeringens klimatkliv. Det betyder att
            även om vi använder mindre av skattebetalarnas pengar än vad regeringen
            gör åstadkommer vi större minskningar av klimatutsläppen. Vi fokuserar
            på resultat medan regeringen fokuserar på dyr och ineffektiv symbolpolitik
            med mycket begränsad klimatnytta.
          </note>
          <note>
            Beträffande den aviserade flygskatten är det ännu värre. Utsläppsminskningarna
            ligger på maximalt 0,2 miljoner ton per år, och det är inklusive
            höghöjdseffekterna. Skatten beräknas kosta 1,8 miljarder kronor.
            Det betyder att prislappen , som i första hand resenärerna på
            landsbygden tvingas betala , blir 9 000 kronor per ton utsläppsminskning
            – att jämföra med internationella klimatinsatser såsom CDM, där
            ett tons utsläppsminskning kostar 60 kronor. Det betyder att internationella
            insatser är 150 gånger mer kostnadseffektiva. De ger 150 gånger
            större klimatnytta än flygskatten ger. Flygskatten är dyr och
            ineffektiv symbolpolitik.
          </note>
          <note>
            Tycker då inte Moderaterna att vi ska göra någonting alls i Sverige?
            Jodå. Den svenska utmaningen finns framför allt i transportsektorn.
            Där behöver vi bland annat en ny fordonsbeskattning som bättre
            styr s av klimatprestanda. Trots mycket prat har regeringen ännu
            inte levererat något sådant förslag. I väntan på att ett sådant
            förslag kommer har regeringen förlängt Alliansens supermiljöbilspremie.
            Det tycker vi är bra; vi matchar det också fullt ut i vårt budgetförslag.
          </note>
          <note>
            Regeringen lånar pengar till dyra och ineffektiva åtgärder i
            Klimatkli ­ vet, som jag nämnde tidigare. Vi säger liksom samtliga
            övriga opposi ­ tionspartier nej till det. Vi lägger i stället
            separata pengar på laddinfrastruk ­ turen för elbilar.
          </note>
          <note>
            För fordonsbränsle vill vi se ett system med en reduktionsplikt
            där utsläppen successivt minskar, ett marknadsbaserat system som
            premierar bränslen med bra klimatprestanda och ger långsiktiga
            spelregler för de aktörer i branschen som ligger i startgroparna
            för att producera biodrivmedel – utan att belasta statsbudgeten
            i någon större omfattning. Även här lyser regeringsförslagen tyvärr
            helt med sin frånvaro.
          </note>
          <note>
            På tal om saktfärdighet är det också värt att notera att av regeringens
            så kallade historiska satsning ligger ungefär 75 procent efter
            den här mandatperioden.
          </note>
          <note>
            Herr talman! Klimatpolitik är inte en tävling om vem som spenderar
            mest pengar. Det handlar om att göra rätt saker för att åstadkomma
            så stor klimatnytta som möjligt.
          </note>
          <note>
            Regeringen för tyvärr både en ineffektiv klimatpolitik och en
            ansvarslös ekonomisk politik, och våra barn löper risk att få
            betala notan för båda.
          </note>
          <note type="speaker">
            Anf. 102 MATILDA ERNKRANS (S) replik:
          </note>
          <note>
            Herr talman! Moderaterna föreslår kraftiga neddragningar på utgiftsområdet
            som vi debatterar här i dag, på miljöbudgeten. Som vanligt i moderat
            politik går skattesänkningar före investeringar som får fart på
            Sverige och ställer om vårt land i en mer hållbar riktning. Ni
            har ju prövat skattesänkningar som svar på allt tidigare. Det
            fungerade inte då och lär inte fungera nu heller.
          </note>
          <note>
            Det är en rejäl slakt på hela Miljösverige som målas upp i Moderaternas
            budgetförslag. Det är neddragningar på 2,1 miljarder i förhållande
            till regeringens förslag. På flera myndigheter skulle det bli
            kaos och omfattande uppsägningar. Massor av bra miljöarbete skulle
            skrotas.
          </note>
          <note>
            Jag tar några exempel. Ni drar ned med 55 miljoner på Naturvårdsverkets
            anslag. Ni har inte några extra pengar till den viltvårdsmyndighet
            ni har sagt att ni vill skapa, så i verkligheten är neddragningarna
            kanske ännu större. Ni drar in mer än en tredjedel av anslaget
            för skötsel av värdefull natur och mer än en tredjedel av anslaget
            för sanering av värdefull mark. 23 miljoner ska bort från Kemikalieinspektionen.
            Det här är i mitt tycke helt oseriösa och oförklarade åtgärder
            som i verkligheten skulle förlama miljöarbetet i flera år.
          </note>
          <note>
            Min fråga rör Klimatklivet, som ni helt vill skrota. Vad säger
            du, Jonas Jacobsson Gjörtler, till dina moderata kollegor i kommunpolitiken
            som har skrivit under ansökningar om klimatinvesteringar? Ska
            de välja att inte göra de investeringarna, eller ska de dra ned
            på någon annan investering i kommunerna för att få råd?
          </note>
          <note type="speaker">
            Anf. 103 JONAS JACOBSSON GJÖRTLER (M) replik:
          </note>
          <note>
            Herr talman! Socialdemokraterna fokuserar sin vana trogna på
            att höja skatterna rejält. Det är en skattehöjning med 40 miljarder
            på jobb och tillväxt bara för 2017, och sedan väljer man att spendera
            en del av det här på så kallade satsningar. Det är dock bara en
            bråkdel av skattehöjningarna. Det handlar om ett par miljarder
            av de här 40, alltså en tjugondel av satsningarna, som läggs på
            miljöområdet.
          </note>
          <note>
            Som jag nämnde i mitt anförande är det dessutom ganska irrelevant
            hur mycket pengar man spenderar. Det viktiga är vilka resultat
            man uppnår.
          </note>
          <note>
            Det kan väl vara på sin plats att också fundera på kaoset som
            Matilda Ernkrans beskriver att det skulle bli med den enorma neddragningen.
          </note>
          <note>
            Så här är det: Det här är i praktiken en återgång till 2015 års
            nivå men med en uppräkning på 5 procent. Det är alltså inte så
            att det här anslaget har legat på över 8 miljarder under någon
            längre tid, utan det här är den rödgröna regeringens sätt att
            bedriva dyr och ineffektiv symbolpolitik. Man plockar in massiva
            intäkter i form av skattehöjningar på jobb och till ­ växt, och
            sedan spenderar man dem på insatser som ger väldigt begränsade
            resultat. Det är inte bra politik. Det kommer dessutom att skada
            miljön i längden, för om vi tänker oss att hållbarhetsbegreppet
            handlar om såväl miljö som ekonomi och sociala frågor kan vi se
            att om insatser som reger ­ ingen gör slår mot jobb och tillväxt
            kommer vi att ha fler människor som blir arbetslösa jämfört med
            vad vi annars skulle ha. Vi kommer också att ha mindre pengar,
            och i slutänden kommer det att ge sämre möjligheter att göra insatser
            för miljön.
          </note>
          <note>
            När det gäller Klimatklivet skulle jag säga att ett av problemen
            med de insatser som har gjorts när man har utvärderat tidigare
            motsvarande program, till exempel Klimp, är att det – utöver att
            det är dålig kostnadseffektivitet – handlar om insatser som ofta
            skulle ha gjorts i alla fall. Det är alltså dålig så kallad additionalitet.
            Det är pengar i sjön och insatser som skulle ha gjorts i alla
            fall.
          </note>
          <note type="speaker">
            Anf. 104 MATILDA ERNKRANS (S) replik:
          </note>
          <note>
            Herr talman! Det känns lite speciellt att höra en moderat säga
            att pengar inte är viktigt.
          </note>
          <note>
            Däremot håller jag med Moderaterna om att det viktiga är resultatet.
            Då kan man i en tid när Arktis smälter – om man inte riktigt tror
            på det kan man använda sig av Nasas satellitbilder – titta på
            den mängd koldioxidutsläpp som fortfarande sker över vår del av
            världen och fundera på var ansvaret ligger och hur vi bäst kan
            bidra till att ställa om Sverige och världen i en mer hållbar
            riktning.
          </note>
          <note>
            Men låt oss titta på det här med resultat, som är viktigt. 582
            ansökning ­ ar har inkommit när det gäller Klimatklivet. Det är
            oerhört populärt och kommer att ge årliga utsläppsminskningar
            på 400 000 ton växthusgaser. Det motsvarar 50 000 bensinbilar
            som kör ett varv runt jorden. Det här är resultat på riktigt.
            Vi plockar bort växthusgasutsläpp.
          </note>
          <note>
            Just den här åtgärden anser Moderaterna att vi ska skrota helt
            och hållet. Man baserar det på gamla rapporter och gamla åtgärder,
            inte på hur det är nu med de nya metoder och nya verktyg som vi
            har för att mäta utsläpp men också mäta ansökningarna som kommer
            in och som visar att detta ger reella utsläppsminskningar. Det
            är oerhört populärt, vi vet resultaten, det är effektivt – och
            det ger inte bara klimatnytta utan också samhällsnytta i form
            av mer kollektivtrafik, som gör det lättare för människor att
            ta sig till och från jobbet, och annat som är viktigt. Och det
            skapar jobb. Men detta ska Moderaterna plocka bort.
          </note>
          <note>
            Jag tycker faktiskt inte att du svarade på frågan: Vad säger
            du till dina moderata kollegor runt om i landet som har sökt dessa
            pengar och vill använda dem till sådana här investeringar? Ska
            investeringarna läggas åt sidan, eller ska man plocka bort andra
            viktiga investeringar i kommunerna för att kunna göra detta?
          </note>
          <note type="speaker">
            Anf. 105 JONAS JACOBSSON GJÖRTLER (M) replik:
          </note>
          <note>
            Herr talman! Jag vet inte om jag uttryckte det som att pengar
            inte är viktigt. Pengar är visst viktigt, men det viktiga är ju
            vad de används till, det vill säga resultatet. Det lät åtminstone
            ett kort ögonblick som om vi var överens om just det.
          </note>
          <note>
            Men sedan svävar Ernkrans ut i fria fantasier igen. Det är ju
            ingen som har sagt att det inte är viktigt att isarna i Arktis
            smälter eller att mängden koldioxid i atmosfären ökar. Det är
            just det som är argumentet för att vi behöver göra kostnadseffektiva
            insatser. Detta handlar om att minska klimatutsläppen så mycket
            som möjligt här och nu.
          </note>
          <note>
            Du påstår, Matilda Ernkrans, att mina uppgifter om insatserna
            kommer från gamla rapporter, men siffran över utsläppsminskningarna
            kommer från Naturvårdsverkets rapport från den 31 augusti i år.
            Så den rapporten är väl inte jättegammal. Det som beskrivs är
            att Klimatklivets totala kostnader, som är 1,9 miljarder sett
            över hela perioden, ska ge en utsläppsminskning på 600 000 ton.
            Det motsvarar 3 200 kronor per ton. Låt oss säga 3 000 kronor
            per ton, om det möjligen skulle bli något bättre än man har trott.
            Det innebär 50 gånger sämre kostnadseffektivitet för de åtgärderna
            jämfört med de internationella insatserna.
          </note>
          <note>
            Varför är det viktigare att spendera de pengarna här, på en symbolpolitik
            som ska visa att Socialdemokraterna och Miljöpartiet vill göra
            något? Varför är det viktigare än att göra insatserna där man
            kan få bäst och störst resultat i form av utsläppsminskningar?
          </note>
          <note>
            Det är ju det som är hela poängen bakom vår kritik av Klimatklivet:
            Kostnadseffektiviteten är väldigt dålig. Det är också det besked
            jag ger till kommunalråd oavsett parti. Om man gör bedömningen
            att insatserna är effektiva för att få ned utsläppen i kommunerna
            ska man göra dem, och då får man också ta den kostnaden själv.
            Men när det gäller statens pengar behöver vi ta ansvar för hur
            mycket vi kan minska utsläppen med de pengar vi väljer att spendera.
            Vi har 50 gånger större kostnadseffektivitet i våra insatser jämfört
            med Klimatklivet.
          </note>
          <note type="speaker">
            Anf. 106 JENS HOLM (V) replik:
          </note>
          <note>
            Herr talman! Jonas Jacobsson Gjörtler sa att han ville tala om
            miljön och klimatet, men i denna debatt är det leverans som räknas.
            Vi debatterar ju budgeten, utgiftsområde 20. Det är klimat- och
            miljöbudgeten i den stora, omfattande statsbudgeten.
          </note>
          <note>
            I detta betänkande kan man jämföra det budgetförslag som regeringen
            lagt fram med stöd av Vänsterpartiet med vad jag skulle kalla
            fem nyanser av brunt: Sverigedemokraterna och de andra högerpartierna
            med Moderaterna i spetsen.
          </note>
          <note>
            Vi kan gå in och titta på de oerhört viktiga anslagen inom detta
            utgiftsområde. Vi har till exempel skydd av värdefull natur: att
            vi ska kunna skydda mer, skapa naturreservat och så vidare. Den
            budgetposten vill Moderaterna halvera – dra ned med ungefär 600
            miljoner kronor.
          </note>
          <note>
            Vi har åtgärder för värdefull natur, som Moderaterna vill dra
            ned med 30 procent eller 335 miljoner kronor.
          </note>
          <note>
            Vi har klimatinvesteringar i Sverige, som precis debatterades
            här. Det anslaget tar Moderaterna bort helt och hållet; 700 miljoner
            kronor försvinner från våra kommuner, regioner och företag som
            vill ställa om lokalt.
          </note>
          <note>
            Vi har det viktiga klimatanpassningsarbetet: att vi ska kunna
            ställa om våra samhällen så att de blir hållbarare och inte drabbas
            så hårt av klimatförändringen. Det anslaget mer än halverar Moderaterna;
            man skär ned med 67 miljoner kronor.
          </note>
          <note>
            Vår expertmyndighet på detta område, Naturvårdsverket, får en
            kraftig neddragning på 55 miljoner kronor med Moderaternas politik.
          </note>
          <note>
            Jonas Jacobsson Gjörtler, jag vill fråga dig: Hur kan nedskärningar
            på detta område leda till ett större miljö- och klimatansvar?
            Och varför är det alltid någon annan som ska ta ansvaret för miljön
            och klimatet i Moderaternas politik?
          </note>
          <note type="speaker">
            Anf. 107 JONAS JACOBSSON GJÖRTLER (M) replik:
          </note>
          <note>
            Herr talman! Jag ska tala om för Jens Holm hur det kan vara på
            det viset. Jag har sagt det tidigare. Vi når alltså större utsläppsminskningar
            med vårt budgetförslag än ni gör. Vi lägger våra pengar på insatser
            som är 50 gånger mer effektiva för att minska klimatutsläppen.
            Där har du den väsentliga skillnaden. Vi behöver inte plocka in
            40 miljarder i skatter på jobb och tillväxt, som i nästa steg
            kommer att slå mot såväl ekonomi som människor och miljö, för
            att finansiera sådana här dyra och ineffektiva åtgärder.
          </note>
          <note>
            Sedan försöker Jens Holm, liksom tidigare Matilda Ernkrans, dra
            växlar på att det skulle vara sådana enorma neddragningar och
            bli ett sådant kaos. Jag vill påminna om det jag sa tidigare:
            Detta är alltså i princip en återgång till 2015 års nivåer, plus
            5 procent. Det är alltså ett lägre anslag än regeringen har; det
            är alldeles rätt. Vi gör helt enkelt inte samma prioritering och
            tycker inte att vi behöver spendera de summorna – särskilt inte
            om man sätter det i relation till att ni plockar in 40 miljarder
            i ökade skatter för att finansiera detta. Vi tror att väldigt
            många åtgärder kan vidtas och fungera bra i alla fall.
          </note>
          <note>
            Det viktigaste är ändå klimatfrågan. Jag måste säga att det är
            smått häpnadsväckande att regeringen gång på gång slår sig för
            bröstet och berättar hur mycket pengar man spenderar och talar
            om åtgärderna. Det låter ju jättebra att man minskar utsläppen
            med motsvarande x tusen bilar, men problemet för regeringen är
            att de insat ser vi föreslår skulle ge en 50 gånger större utsläppsminskning.
            Om man inte har kontroll på sina siffror och vet vad man beräknas
            nå fram till kommer man att gå fel, och det är tyvärr det regeringen
            har gjort i denna fråga.
          </note>
          <note type="speaker">
            Anf. 108 JENS HOLM (V) replik:
          </note>
          <note>
            Herr talman! Jonas Jacobsson Gjörtler och Moderaterna tycks leva
            i en fantasivärld som inte finns på riktigt. Att Moderaternas
            åtgärder skulle göra mer nytta stämmer över huvud taget inte.
          </note>
          <note>
            Vi vet ju att många av de projekt som Moderaterna vill lägga
            sina begränsade – vill jag understryka – resurser på över huvud
            taget inte blir av. Ibland leder de till att människor tvångsförflyttas
            från de områden där de bor, som i Rampurprojektet i norra Indien,
            där man har byggt en stor vattenkraftsanläggning.
          </note>
          <note>
            Det kan vara så att man satsar på kolkraft s projekt i Kina med
            interna ­ tionella investeringar i så kallade CDM-projekt. Det
            kan vara trädplante ­ ringar där träden inte finns kvar efter
            ett par år. Det är inte additionella projekt, och detta har utvärderats
            och kritiserats i en mängd oberoende undersökningar.
          </note>
          <note>
            Det vi gör, Jonas Jacobsson, är att vi ställer om på riktigt.
            Våra kommuner, regioner, landsting och företag gillar dessa projekt.
            Det är därför Naturvårdsverket har fått in så otroligt många ansökningar
            – nästan 600 projekt har hittills blivit av. Det är inte x bilar,
            Jonas Jacobsson. Det är 50 000 bilar som kör ett varv runt jorden;
            så stor är den positiva klimateffekten av detta.
          </note>
          <note>
            Vi ska komma ihåg att med Moderaternas politik blir det inga
            nya laddstationer, inga nya biogasanläggningar, inga satsningar
            på fjärrvärme, ingen utbyggd cykelinfrastruktur, ingen klimatinformation
            så att vi kan ställa om lokalt och kommunicera om klimatet med
            våra kommuninvånare. Det är den krassa sanningen om Moderaternas
            politik, där man drar ned med mer än 2 miljarder på detta viktiga
            utgiftsområde.
          </note>
          <note>
            Så jag vill återigen fråga: Hur kan dessa stora neddragningar,
            Jonas Jacobsson, leda till positiva effekter för miljön och klimatet?
            Det gör de inte.
          </note>
          <note type="speaker">
            Anf. 109 JONAS JACOBSSON GJÖRTLER (M) replik:
          </note>
          <note>
            Herr talman! Det var intressant att höra att Jens Holm tydligen
            inte har någon tilltro till internationella projekt, bland annat
            FN:s program för att få ned klimatutsläppen. Det tycker jag är
            ett tråkigt besked, för detta tror jag är bland det allra viktigaste
            vi kan göra för att få ned utsläppen. Det innebär inte att det
            inte finns problem även i de programmen; det gör det självklart.
            Det finns exempel på att det inte fungerat som det var tänkt och
            till och med fungerat dåligt.
          </note>
          <note>
            Men jag är ändå övertygad om att detta är bland det absolut viktigaste
            vi kan göra. Det var väldigt tråkigt att höra från Jens Holm att
            han inte alls tror på den typen av program. Det hade jag faktiskt
            inte förväntat mig.
          </note>
          <note>
            Att kommuner och landsting gillar dessa projekt är väl ganska
            lätt att förstå – de kan ju få finansiering till hälften av saker
            som de kanske till stor del ändå hade tänkt göra. Så var det åtminstone
            med Klimp:en, där additionaliteten som sagt var dålig. Oavsett
            detta är det klart att man blir glad om man får hälften av kostnaden
            för att göra något betald. Men det är ju någon som betalar för
            detta.
          </note>
          <note>
            Höjda skatter på jobb och tillväxt med 40 miljarder kommer att
            slå även mot kommunerna. Med lägre tillväxt och färre jobb blir
            det också lägre skatteintäkter för dem i slutänden.
          </note>
          <note>
            Jens Holm säger att det skulle bli färre laddstationer. Det är
            helt fel. Vi har separata pengar för laddinfrastrukturen ; låt
            mig vara tydlig med det.
          </note>
          <note>
            Problemet för Jens Holm och regeringspartierna är fortfarande
            att även om det i dag skulle motsvara 50 000 bilar innebär våra
            motsvarande pengar 50 gånger 50 000 bilar, alltså 2 ½ miljon bilar.
            Då slår vi er fortfarande.
          </note>
          <note>
            Vi fokuserar på att begränsa utsläppen, inte på att begränsa
            transpor ­ terna. Vi tycker att regeringen borde komma fram med
            ett bättre fordons ­ skattesystem. Vi tycker att man borde komma
            med ett förslag till reduk ­ tionsplikt för att få ned utsläppen
            i transportsektorn. Vi har förslag om saker och ting som borde
            göras, men regeringen är dålig på att leverera.
          </note>
          <note type="speaker">
            Anf. 110 STINA BERGSTRÖM (MP) replik:
          </note>
          <note>
            Herr talman! Detta har varit en intressant diskussion. Det är
            spännande att Moderaterna ändå diskuterar klimatpolitik. Självklart
            är det bra att vi hjälper till att minska klimatutsläppen i andra
            delar av världen. Nu har vi dock en blocköverskridande överenskommelse
            om hur vi ska minska utsläppen även i Sverige. Självklart måste
            vi göra en hel del för att kunna åstadkomma det. Jag ser också
            att Klimatklivet är en viktig del i det.
          </note>
          <note>
            Jag skulle vilja ta upp något som Jonas Jacobsson Gjörtler inte
            sa något om i sitt anförande, nämligen de viktiga anslagen för
            skydd och skötsel av värdefull natur. Våren 2014 lämnade alliansregeringen
            en proposition till riksdagen. Det var en svensk strategi för
            biologisk mångfald och ekosystemtjänster. Sedan beslutade riksdagen
            i enlighet med regeringens förslag att vi ska skydda minst 20
            procent av Sveriges land- och sötvattensområden och 10 procent
            av de marina områdena senast år 2020. Detta ska vi göra för att
            bidra till att uppfylla nationella och internationella mål för
            biologisk mångfald. Man satte också ett hektarvärde: ytterligare
            150 000 hektar skogsmark skulle skyddas till år 2020, jämfört
            med år 2012.
          </note>
          <note>
            Naturvårdsverket har sedan slagit fast att detta mål inte kommer
            att uppnås om man inte anslår extra pengar. Det är precis detta
            som regeringen nu gör. Man har anslagit ungefär 1,2 miljarder
            till skydd av värdefull natur. Det är ett anslag som Moderaterna
            vill halvera.
          </note>
          <note>
            Jag skulle därför vilja fråga Jonas Jacobsson Gjörtler: Står
            Moderaterna inte längre bakom detta mål, som faktiskt alliansregeringen
            tog fram?
          </note>
          <note type="speaker">
            Anf. 111 JONAS JACOBSSON GJÖRTLER (M) replik:
          </note>
          <note>
            Herr talman! Stina Bergström börjar med att ta upp de blocköverskridande
            överenskommelserna och syftar väl då framför allt på Miljömålsberedningen.
            Det är kopplat till klimatfrågan och vikten av att minska utsläppen.
            Jag delar åsikten att det är viktigt att minska utsläppen och
            att göra det snabbt. Jag tycker att Miljömålsberedningen också
            har en bra plan för hur detta ska kunna ske. Den ligger också
            väl i linje med de förslag som vi har när det gäller transportsektorn.
            Det är detta vi tycker att man ska fokusera på.
          </note>
          <note>
            Man ska alltså inte fokusera på att minska transporterna i sig
            utan på att minska utsläppen från transportsektorn, till exempel
            genom att införa en reduktionsplikt, där vi följer den utsläppsminskningsbana
            som Miljömålsberedningen har. Reduktionsplikten bör följa den,
            så att vi får ned utsläppen från transporterna för de delar av
            fordonsflottan som inte kommer att kunna drivas med el eller på
            annat sätt inom överskådlig framtid. Vi får inse att en stor del
            av de bilar som rullar på vägarna i dag kommer att finnas kvar
            2030.
          </note>
          <note>
            Detta är det enskilt viktigaste som regeringen skulle kunna göra
            här på hemmaplan. Det är en fråga vi äger själva och där verktygen
            egentligen finns. Det handlar bara om att komma loss. Där händer
            dock ingenting, tyvärr.
          </note>
          <note>
            Stina Bergström tar upp andra aspekter och frågor som rör andra
            anslag. Vi talar till exempel om åtgärder till skydd för värdefull
            natur. Vi har alltså valt att göra en återgång till anslagen för
            2015 med en viss uppräkning. Det stämmer alltså att det är en
            tydlig neddragning i förhållande till regeringens förslag. Men
            det beror på att vi har andra prioriteringar när det gäller hur
            man tar in dessa pengar.
          </note>
          <note>
            Det är ganska lätt att ta in mycket pengar i ökade skatter och
            ändå ha ett stort underskott, som regeringen har i sitt budgetalternativ.
            Vi har en budget i balans. Vi tar inte in 40 miljarder i ökade
            skatter. Därför måste vi också göra lite andra prioriteringar.
          </note>
          <note type="speaker">
            Anf. 112 STINA BERGSTRÖM (MP) replik:
          </note>
          <note>
            Herr talman! Eftersom jag satt i Miljömålsberedningen vet jag
            att det finns många fler förslag där för att få ned klimatutsläppen
            utöver att se till att vi får andra drivmedel för bilarna. En
            viktig del är att vi slog fast att cykel-, gång- och kollektivtrafik
            ska vara den gällande normen när man planerar tätorter, större
            tätorter och städer, liksom att det ska gå buss och tåg mellan
            orterna. Stadmiljöavtalen är ett viktigt sätt att få detta till
            stånd. De handlar om att ge statsbidrag till städer för att gynna
            kollektivåkandet och också öka byggandet. Det finns ju en stor
            bostadsbrist i landet. Det är projekt som inte skulle bli av utan
            statsbidrag. Att till exempel dra spårvägar i städer är väldigt
            dyrt. Det är få eller inga kommuner som klarar av det utan att
            få statsbidrag.
          </note>
          <note>
            Men låt mig återgå till detta med skydd av värdefull natur. Jag
            tycker inte att jag fick något riktigt svar på den frågan. Om
            vi ser till den takt som regeringen nu har lagt fast när det gäller
            skydd av värdefull natur ska vi vara ärliga och konstatera att
            inte ens de pengarna räcker till för att uppnå det mål som antogs
            under alliansregeringens tid. Vi kanske kommer upp till 90–95
            procent av de hektar vi har sagt ska skyddas enligt målet. Pengarna
            leder ändå till en fördubbling av antalet naturreservat från 130
            till ungefär 300 per år.
          </note>
          <note>
            Med den halvering av anslaget som Moderaterna föreslår skulle
            vi inte alls uppnå det mål som riksdagen och alliansregeringen
            faktiskt beslutade om en gång. Min fråga blir återigen: Står inte
            Moderaterna fast vid det beslutet och den politiken?
          </note>
          <note type="speaker">
            Anf. 113 JONAS JACOBSSON GJÖRTLER (M) replik:
          </note>
          <note>
            Herr talman! I mitt anförande nämnde jag, utöver att vi ska fokusera
            på hållbarhetsbegreppets alla tre delar och balansen mellan dem,
            att vår syn på miljö- och klimatpolitiken bygger på fyra fundament.
            Jag tror att alla de fyra är viktiga, och de ger också många av
            svaren när det gäller hur vi ser på de här frågorna. Internationella
            insatser tror jag är väldigt viktigt. Vi lägger till exempel mer
            pengar på CDM än vad regeringen gör eftersom det också ger goda
            resultat.
          </note>
          <note>
            Teknikutvecklingen nämnde jag. Vi har varit inne på detta med
            reduk ­ tionsplikten. Det är ett sätt för staten att, utan att
            behöva spendera en massa pengar själv, ställa krav som kan medföra
            teknikutveckling. Vi har ju en massa företag som står redo att
            producera biobränsle om bara förutsättningarna kommer på plats.
            Då behöver vi inte minska transporterna i sig utan kan fokusera
            på utsläppen.
          </note>
          <note>
            Den tredje delen var marknadsbaserade lösningar. Reduktionsplikten
            är ett exempel på en sådan, där man ställer ett krav som innebär
            att detta kommer att gynna de biodrivmedel som ger störst utsläppsminskning
            per krona. Det är alltså kostnadseffektivitet också, vilket då
            är det fjärde fundamentet i vår syn på dessa frågor.
          </note>
          <note>
            Just när det gäller klimatfrågan är det extremt viktigt att tänka
            på kostnadseffektiviteten. Det är bråttom att få ned klimatutsläppen,
            och vi har inte råd att ägna oss åt dyra, ineffektiva projekt
            i Sverige som ger väldigt begränsad klimatnytta, utan vi måste
            fokusera på det som verkligen ger resultat.
          </note>
          <note>
            När det slutligen gäller skyddet av natur gör vi en annan prioritering.
            Vi uppfattar delvis att det pågår en kantring, särskilt när man
            tittar på skogen. Balansen mellan produktions- och miljömål tenderar
            att kantra över mot miljömålssidan. Vi tycker inte att man behöver
            öka detta för tillfället.
          </note>
          <note>
            Vi har också mycket skyddad mark redan från början. Särskilt
            gäller det skogen, där vi redan ligger gott och väl över de mål
            som Stina Bergström nämner.
          </note>
          <note type="speaker">
            Anf. 114 MARTIN KINNUNEN (SD) replik:
          </note>
          <note>
            Herr talman! Det är ganska trevligt att lyssna på moderaten Jacobsson
            Gjörtler i den här debatten, tycker jag. Det jag uppfattade handlade
            om internationellt arbete, teknikutveckling, ansvarsfulla marknadsekonomiska
            verktyg, klimatnytta, kostnadseffektivitet och så vidare. Det
            är saker som vi i Sverigedemokraterna definitivt kan skriva under
            på.
          </note>
          <note>
            Däremot har vi en del frågetecken. Den oppositionella klimatpolitiken
            är ju, vad vi kan se, framför allt retorisk. I praktisk handling
            visar Moderaterna upp en helt annan sida. Till exempel har Moderaterna
            haft en ganska hög svansföring vad gäller ansvarsfördelningen
            i fråga om utsläppen inom Europeiska unionen. De har kritiserat
            regeringen för att man har förhandlat fram den absolut sämsta
            överenskommelsen för svensk del. Vi ska alltså minska utsläppen
            mest av alla. Vi möjliggör därmed för andra länder att slippa
            undan. Vissa länder kan till och med öka utsläppen för att vi
            förhandlar så dåligt.
          </note>
          <note>
            Detta behandlade vi i EU-nämnden. Först uttalade man sig kritiskt
            om kommissionens förslag och försökte förmå regeringen att verka
            för en annan lösning. Ministern blev lite arg och skällde lite
            på Moderaterna. Resultatet blev att Moderaterna köpte regeringens
            förslag. Varför gjorde man det?
          </note>
          <note type="speaker">
            Anf. 115 JONAS JACOBSSON GJÖRTLER (M) replik:
          </note>
          <note>
            Herr talman! Det är intressant att höra Martin Kinnunen från
            SD lyfta frågor som har med klimatet att göra. I vanliga fall,
            när man hör Sverigedemokraterna prata om klimatpolitik, brukar
            de mer antyda att det här egentligen inte är något problem och
            att vi inte behöver göra någonting alls i Sverige.
          </note>
          <note>
            Det är inte de tongångar vi hör här. Det är i och för sig trevligt,
            men jag ställer mig fortfarande lite frågande till hur Sverigedemokraterna
            ser på klimatfrågan. Martin Kinnunen får väldigt gärna tydliggöra
            det – det kanske kommer i anförandet senare. Hur ser ni på klimatfrågan?
            Är den viktig? Är det viktigt att få ned klimatutsläppen eller
            inte?
          </note>
          <note>
            Sedan gäller det frågan om vad som sas och inte sas i EU-nämnden.
            Jag var inte där. Jag sitter inte i EU-nämnden. Men jag minns
            diskussionerna som vi hade i miljö- och jordbruksutskottet. Vi
            hade också en hel del diskussioner inför EU-nämndens möte. Det
            handlade bland annat om detta med förändrad markanvändning, LULUCF.
            Där fick vi ju regeringen att anta en annan ståndpunkt än den
            man ursprungligen hade. Vårt agerande från Alliansens sida – jag
            vill minnas att Sverigedemokraterna anslöt sig till detta – innebar
            faktiskt att den svenska ståndpunkten blev betydligt bättre. Vi
            värnar det svenska skogsbruket, till exempel, och självständigheten
            för detta på ett helt annat och bättre och tydligare sätt än vad
            vi annars skulle ha gjort.
          </note>
          <note>
            Jag måste säga att jag nog inte riktigt förstår vad Martin Kinnunen
            frågar efter här. Men det är möjligt att det går att tydliggöra.
          </note>
          <note type="speaker">
            Anf. 116 MARTIN KINNUNEN (SD) replik:
          </note>
          <note>
            Herr talman! Absolut. Våra partier gjorde en bra insats för svensk
            skog i EU-nämnden – det gjorde vi. Vad jag talade om var att Moderaterna
            hade en avvikande mening. Moderaterna ville säga nej till kommissionens
            förslag till ansvarsfördelning, som Moderaterna kritiserat. Men
            mötet slutade med att man köpte förslaget. Det tycker jag tyder
            på en retorisk oppositionspolitik.
          </note>
          <note>
            Detta går hand i hand med annat. Vi har en kemikalieskatt, till
            exempel. I fråga om den har Moderaterna också haft en väldigt
            hög svansföring. Man har kritiserat den. Man skriver i sin budget
            att den är dålig, att den borde göras annorlunda och att den inte
            kommer att leda till någon miljönytta. Men man budgeterar ändå
            med att plocka in de skattepengarna så att man kan göra egna satsningar.
            Det är en retorisk oppositionspolitik.
          </note>
          <note>
            Miljömålsberedningen har nämnts i diskussionerna tidigare. Jacobsson
            Gjörtler talade om beräkningar – det är viktigt att vi kostnadsberäknar
            allting. Man försöker lyfta fram olika mekanismer för att minska
            utsläpp och så vidare. Men Konjunkturinstitutet har slagit fast
            att Miljömålsberedningens kostnadsberäkningar är mycket dåliga.
            De går inte ihop. Det är omöjligt att uppskatta någonting. De
            har också slagit fast följande:
          </note>
          <note>
            ” En klimatpolitik som inte använder koldioxidskatt som styrmedel
            utan istället använder olika typer av regleringar kommer inte
            kunna sänka andra snedvridande skatter och därmed blir kostnaderna
            för politiken högre. ”
          </note>
          <note>
            De har alltså vänt sig mot de sektorsvisa klimatmålen, där man
            ensidigt fokuserar på att minska utsläppen i en viss sektor samtidigt
            som man struntar i hur kostsamt det är. Man struntar alltså i
            det globala perspektivet, som Moderaterna bryr sig om. Det här
            tyder också på en retorisk klimatpolitik.
          </note>
          <note type="speaker">
            Anf. 117 JONAS JACOBSSON GJÖRTLER (M) replik:
          </note>
          <note>
            Herr talman! Tack, Martin Kinnunen, för det anförandet! När det
            gäller kemikalieskatten stämmer det att vi är väldigt kritiska
            mot hur regeringen har valt att genomföra den. Det innebär inte
            att vi är emot en kemikalieskatt som sådan. Men vi tycker att
            det är en dålig utformning och att den bör göras om. Det stämmer,
            men i princip kan vi ändå köpa att man har en kemikalieskatt.
          </note>
          <note>
            Sedan är vi tillbaka i klimatfrågorna. Den fråga man bör ställa
            sig är väl vad vi ska göra här i Sverige. Nu känner vi mer igen
            Sverigedemokraterna, för det som vi hör här är att vi egentligen
            inte ska göra någonting i Sverige, enligt Martin Kinnunen. Jag
            delar inte den uppfattningen.
          </note>
          <note>
            Martin Kinnunen hänvisar till Konjunkturinstitutet. De och andra
            har riktat en del kritik mot Miljömålsberedningen och mot regeringen
            när det gäller kostnadseffektiviteten, bland annat. Det är lätt
            att hålla med om stora delar av kritiken från både Konjunkturinstitutet
            och Finanspolitiska rådet, till exempel. Men jag ska säga så här:
            Vi delar åsikten att man inte bör ha sektorsvisa mål. Transportsektorn
            är ett undantag, av det väldigt enkla skälet att transportsektorn
            är den största utmaning vi har i Sverige. Det är ett skäl. Det
            är där vi verkligen kan och bör göra någonting.
          </note>
          <note>
            Utgångspunkten för Finanspolitiska rådet, bland annat, är att
            man säger: Det viktigaste vi kan åstadkomma är att få ned användandet
            av kol i världen. Det håller vi med om. Men då är frågan: Hur
            utbytbara är olja och kol på marginalen? Bara för att vi använder
            mindre olja i transportsektorn i Sverige är det inte självklart
            att den poppar upp som kolanvändning i ett annat land, tror vi,
            vilket i praktiken är den slutsats som man i så fall skulle kunna
            dra. Vi delar alltså inte bedömningen att ett sektorsvist mål
            just för transportsektorn i Sverige skulle vara någonting dåligt.
            Vi tror tvärtom att det är någonting som är bra.
          </note>
          <note type="speaker">
            Anf. 118 MARTIN KINNUNEN (SD):
          </note>
          <note>
            Herr talman! Vi debatterar utgiftsområde 20. Vi har inga reservationer,
            så jag vill hänvisa till Sverigedemokraternas särskilda yttrande
            i betänkandet.
          </note>
          <note>
            Miljön är ett prioriterat område för Sverigedemokraterna. Det
            gäller såväl miljön globalt som miljön i Sverige. Men när vi befinner
            oss i Sveriges riksdag och ska besluta om vår budget och den inriktning
            som den ska ha är det dessvärre så att det i princip enbart är
            i Sverige som vi kan göra betydande nytta.
          </note>
          <note>
            Herr talman! Vi har våra vatten. I synnerhet Östersjön är och
            har varit ett problemområde, där övergödningen intar en framträdande
            roll. Detta innanhav är särskilt känsligt på grund av att det
            finns 90 miljoner människor i dess närhet. Det är en begränsad
            vattenmängd och ett begränsat utbyte av vatten. Vi vill kraftigt
            öka prioriteringen av insatserna på havs- och vattenmiljöområdet
            och vill därför lägga 150 miljoner extra på det. Dessa medel skulle
            kunna användas för åtgärder för att förbättra, bevara, restaurera
            och skydda havs- och vattenmiljöer.
          </note>
          <note>
            Ett annat stort problem på miljöområdet i Sverige är de förorenade
            områden som finns. Det är omkring 80 000, varav 10 000 är särskilt
            förorenade och särskilt farliga. Det är områden som vi definitivt
            inte vill lämna över till kommande generationer, även om det i
            dag ser ut som att vi kommer att göra så.
          </note>
          <note>
            Vi fick häromveckan en dragning i utskottet. Den gjorde väl de
            flesta ännu mer bedrövade, eftersom problemen finns på alla områden.
            Hur ska man gå till väga och få jobbet gjort? Hur ska man identifiera
            var områdena finns? Hur ska man identifiera vem som ska betala?
            Det är kort sagt väldigt många problem. Man behöver öka takten
            på det området. Från Sverigedemokraternas sida vill vi förutom
            att öka anslagen se över arbetet med identifiering samt försöka
            hitta nya metoder för att tillsammans med näringslivet möjliggöra
            ett mer effektivt saneringsarbete.
          </note>
          <note>
            Herr talman! Vi har redan fått en försmak av det i debatten,
            men vi kommer att höra mycket om hur oppositionspartierna vill
            dra ned på detta anslag. Det är nämligen ganska överensstämmande
            hur vi från samtliga oppositionspartier vill dra ned på anslaget.
            Det får man erkänna. Det är ett faktum. Regeringen vill spendera
            betydligt mer pengar.
          </note>
          <note>
            Men låt mig vara tydlig: Det existerar inget egenvärde i att
            göra av med pengar, i synnerhet inte när satsningarna är illa
            genomtänkta och ineffektiva och särskilt inte när det handlar
            om lånade pengar och andra medel som har skapats genom direkt
            skadliga skatter, till exempel den kemikalieskatt som jag talade
            om tidigare, som helt saknar miljönytta men medför stora negativa
            effekter för näringslivet.
          </note>
          <note>
            Om det för alla budgetområden, som är viktiga, vore en tävling
            om vem som kan spendera mest skulle vi snart ha en grekisk situation
            i det här parlamentet. Det gynnar inte någon i slutändan, inte
            miljön heller. En budget måste vara väl avvägd. Det är därför
            vi har en budget i balans.
          </note>
          <note>
            Regeringens miljöbudget handlar om en miljardrullning för att
            begränsa svensk skogsnäring, som är en sällan skådad svensk framgångssaga
            där vi skyddar stora mängder skog – betydligt mer än dessa 20
            procent är befriade från skogsbruk i dag. Trots att vi har ökat
            avverkningen har skogen växt till sig.
          </note>
          <note>
            Det sista vi behöver nu är klåfingriga politiker som vill öka
            byråkratin, skapa regelverk för fler rättsprocesser och lägga
            stora pengar på att förvärva skogsområden bort ifrån näringen.
            Detta är det sista vi behöver just nu.
          </note>
          <note>
            Herr talman! Vi i Sverigedemokraterna understryker att den brukade
            skogen heller inte behöver vara någon dålig skog. Nästan all skog
            vi har i Sverige har brukats. Tvärtom kan vi förknippa beståndsgränser,
            alltså brukad skog, i olika stadier med just biologisk mångfald.
          </note>
          <note>
            Herr talman! Sist men inte minst kommer vi till regeringens ineffektiva
            klimatpolitik. Detta är en politik som består av illa avvägda
            satsningar, straffbeskattning av företag och landsbygds- och klimatmål
            som har dömts ut av såväl Konjunkturinstitutet som Finanspolitiska
            rådet.
          </note>
          <note>
            Regeringen kombinerar denna politik med att på EU-nivå verka
            för den absolut sämsta deal som Sverige kan få: Vi ska minska
            utsläppen mest av alla, så att andra länder kan minska utsläppen
            mindre. Alliansen tittar lydigt på i sin retoriska oppositionspolitik
            på det här området.
          </note>
          <note>
            Det man borde göra är att förstå några saker. Det talas mycket
            om vad vi måste göra på grund av klimatavtalet från Paris, men
            detta avtal tvingar inget land att göra speciellt mycket. Det
            har flera fördelar. Det förbättrar till exempel uppföljningen,
            och det förbättrar standarden för att mäta utsläpp och liknande,
            men man bör vara tydlig med att det här avtalet i sig inte tvingar
            något land till något av stor betydelse.
          </note>
          <note>
            Man bör komma ihåg att våra bruttoutsläpp motsvarar omkring 1
            ½ promille av världens bruttoutsläpp. Våra nettoutsläpp är väldigt
            mycket lägre. Och det är ju bara det vi själva släpper ut som
            vi kan påverka genom dessa – ineffektiva – satsningar.
          </note>
          <note>
            Vi kan naturligtvis möjliggöra kraftiga minskningar av våra mycket
            små och begränsade utsläpp i Sverige. Vi kan bortse från teknikutveckling.
            Vi kan bortse från vad Finanspolitiska rådet säger om att den
            olja som vi sparar in i Sverige i alla fall kommer att förbrukas
            i ett annat land. Vi kan bortse från att vi sannolikt kommer att
            flytta och multiplicera våra utsläpp när de har överförts till
            andra länder, till följd av ett väldigt dåligt företagsklimat,
            i kombination med koldioxidläckage.
          </note>
          <note>
            Miljömålsberednigens högt uppsatta mål kräver till exempel, enligt
            Konjunkturinstitutet, drivmedelspriser på över 40 kronor litern.
            Är det någon av er som har stött Miljömålsberedningens förslag
            som vågar säga detta till väjarna?
          </note>
          <note>
            Herr talman! Jag nämnde tidigare i mitt anförande att vi gärna
            fokuserar mer på nationella och regionala problem, även om vi
            naturligtvis också har ett globalt perspektiv. Vi ser till exempel
            ett stort problem med de grödobaserade biodrivmedlen.
          </note>
          <note>
            Denna diskussion kräver lite eftertanke. Genom att konsumera
            biodrivmedel flyttar vi utsläppen till andra länder. Detta kan
            förbättra vår egen redovisning, men i ett systemperspektiv minskar
            utsläppen, i bästa fall, ytterst lite.
          </note>
          <note>
            Enligt en rapport från Transport and Environment ökar faktiskt
            de globala utsläppen av växthusgaser genom Europas användande
            av jordbruksbaserade drivmedel, varför miljörörelsen i Europa
            och EU-kommission inte vill gynna dessa bränslen. Dessutom kostar
            denna konsumtion i realiteten pengar på grund av nedsättning av
            skatter – detta rör sig om mångmiljardbelopp.
          </note>
          <note>
            Bakgrunden är naturligtvis de sektorsvisa klimatmål som jag berörde
            i ett tidigare replikskifte. Av den anledningen är det hög tid
            för en mer effektiv klimatpolitik.
          </note>
          <note>
            I detta anförande instämde Heidi Karlsson (SD).
          </note>
          <note type="speaker">
            Anf. 119 JENS HOLM (V) replik:
          </note>
          <note>
            Herr talman! När man jämför de budgetförslag som finns förskräcks
            man när man tittar på Sverigedemokraternas förslag på detta viktiga
            utgiftsområde, som rör miljö och klimat. Sverigedemokraterna är,
            näst Kristdemokraterna, det parti som vill dra ned me st på det
            här området: hela 2,8 miljarder kronor. Med så stora neddragningar
            kan vi vara säkra på att det inte blir någon klimatomställning
            i Sverige, inga fler skyddade skogsområden och så vidare.
          </note>
          <note>
            Martin Kinnunen försökte beskriva det som att Sverigedemokraterna
            vill satsa på detta område. Han talade om att man vill satsa mer
            pengar på Östersjön och att man vill satsa mer pengar på marksanering.
            Naturvårdsverket får i alla fall inga neddragningar med Sverigedemokraternas
            budget.
          </note>
          <note>
            Men då ska vi komma ihåg att Sverigedemokraternas budget inte
            finns. När vi häromveckan röstade om budgetramarna – alltså hur
            mycket pengar som totalt får spenderas i Sveriges statsbudget
            – röstades Sverigedemokraternas alternativ ned på direkten. Vad
            gör Sverigedemokraterna sekunderna efteråt? Jo, då röstar Sverigedemokraterna
            för Moderaternas budgetramar. Det är alltså Moderaternas budget
            som Sverigedemokraterna stöder.
          </note>
          <note>
            I Moderaternas budget finns det ingen extra satsning på Östersjön
            och ingen extra satsning på att vi ska marksanera, men det finns
            stora neddragningar på Naturvårdsverket, som ska koordinera detta
            viktiga arbete.
          </note>
          <note>
            Martin Kinnunen: Hur kommer det sig att du kan stå och säga att
            ni ska satsa på dessa områden när ni själva röstar för en budget
            som drar ned på dem?
          </note>
          <note type="speaker">
            Anf. 120 MARTIN KINNUNEN (SD) replik:
          </note>
          <note>
            Herr talman! Låt mig vara tydlig med att jag och andra sverigedemokrater
            röstade på Sverigedemokraternas budget. När den föll röstade vi
            på Moderaternas budget. Detta har vi varit väldigt tydliga med.
            Förklaringen är ganska simpel: Vi har en icke-socialistisk majoritet
            i Sveriges riksdag, vilket borde ge utslag vad gäller hur Sveriges
            pengar fördelas.
          </note>
          <note>
            När vi jämför regeringens budget med Moderaternas budget tycker
            vi att Moderaternas budget är bättre. Det är inte svårare än så.
            Det betyder inte att vi tycker att den är bättre än vår egen,
            på samma sätt som jag skulle tro att Jens Holm inte tycker att
            allt i regeringens budget är speciellt bra.
          </note>
          <note>
            Jag talar dock hellre om vår egen budget, vilket faktiskt är
            vad jag är här för att tala om. Budgeten är naturligtvis en helhet.
            Vi drar ned på detta anslag eftersom vi tycker att pengarna gör
            bättre nytta på andra ställen. Vi tycker att det är bättre att
            inte skuldsätta våra barn genom att låna pengar i dag. Det är
            bättre att ha en budget i balans. Det är bättre att avstå från
            ineffektiva klimatsatsningar i Sverige, som är väldigt dyra i
            förhållande till vad de bidrar med. Vi kan göra bättre saker än
            så med våra skattemedel.
          </note>
          <note type="speaker">
            Anf. 121 JENS HOLM (V) replik:
          </note>
          <note>
            Herr talman! Jag tycket att det är viktigt att vara ärlig i den
            här debatten. Det är precis som Martin Kinnunen säger: Vi i Vänsterpartiet
            tycker inte att allting som finns i statsbudgeten är bra, vilket
            vi också är öppna med. Men vi är också öppna med att säga att
            vi har förhandlat med regeringen, och vi tar ansvar för hela budgeten.
          </note>
          <note>
            Det som Sverigedemokraterna gör från riksdagens talarstol är
            att förleda väljarna. Man säger att man vill satsa på Östersjön,
            och man säger att man vill satsa på att sanera förorenad mark.
            Men i själva verket har man inga pengar till det, för man har
            röstat för Moderaternas budget, och den budgeten innehåller stora
            neddragningar på dessa områden.
          </note>
          <note>
            Det minsta man kan kräva från Martin Kinnunen och Sverigedemokraterna
            är de är ärliga och uppriktiga och säger till väljarna att de
            röstade för Moderaternas budget, och den innebär stora nedskärningar
            på detta område. Annars är man inte trovärdig.
          </note>
          <note type="speaker">
            Anf. 122 MARTIN KINNUNEN (SD) replik:
          </note>
          <note>
            Herr talman! Jag tycker att detta är lite som att kasta sten
            i glashus. I alla möjliga debatter här i kammaren har vi vänsterpartister
            som kritiserar regeringens politik och säger att den borde föra
            en annan politik, men ändå röstar man för det minst dåliga budgetalternativet.
          </note>
          <note>
            Jag förstår att man tycker så, för ur Vänsterpartiets synvinkel
            borde det ju vara det minst dåliga budgetalternativet. Här i Sveriges
            riksdag har vi en speciell situation. Vi har en opposition som
            till stor del är en retorisk opposition. Därför ger vi dem chansen
            att visa att de verkligen vill styra Sverige. Det vill de dock
            inte, och det är väldigt viktigt att vi visar detta för våra väljare
            och även för deras väljare.
          </note>
          <note>
            Vi skulle kunna ha en annan regering, och vi skulle kunna bedriva
            en helt annan politik i den här kammaren. Men på grund av rädsla
            bland den övriga oppositionen får vi inte till stånd detta. Vi
            visar god vilja och visar att detta är det näst bästa alternativ
            som någon skulle regera Sverige med, och då öppnar vi för det.
            Det betyder dock inte att vi tycker att deras budget är bättre
            än vår.
          </note>
          <note type="speaker">
            Anf. 123 MATILDA ERNKRANS (S) replik:
          </note>
          <note>
            Herr talman! Det går inte att sticka under stol med att både
            Sverigedemokraterna och samtliga borgerliga partier föreslår rejäla
            neddragningar i miljöbudgeten. Sverigedemokraterna föreslår en
            neddragning med minus 2,2 miljarder. Det betyder omfattande uppsägningar.
            Det är en hel mängd jobb som kommer att försvinna om Sverigedemokraterna
            får bestämma.
          </note>
          <note>
            Det blir alltmer uppenbart att Sverigedemokraterna inte är ett
            parti som bryr sig speciellt mycket om svenska jobb eller arbetares
            villkor. I miljöbudgeten aviserar man omfattande nedskärningar
            och uppsägningar, och kollektivavtal ska inte gälla vid offentlig
            upphandling. Dessutom tycker inte Sverigedemokraterna att vi ska
            gå före och plocka hem de nya hållbara jobben genom att vara ett
            framgångsrikt land i klimatomställningen.
          </note>
          <note>
            Det sista jag kan lägga till är att Sverigedemokraterna inte
            heller tycker att vi ska stå upp för internationella miljööverenskommelser,
            vilket måste betyda att Sverigedemokraterna dessutom tycker att
            det är okej att det är fritt fram för andra att konkurrera om
            de svenska jobben med sämre miljövillkor än vad vi har i Sverige.
          </note>
          <note>
            Det är alldeles uppenbart att det här inte bara är ett parti
            som inte direkt håller flaggan i topp när det gäller att ta miljö-
            och klimatansvar och ställa om Sverige till mer hållbarhet och
            att vi ska göra vårt här på hemmaplan. Ni står faktiskt inte heller
            upp för de svenska jobben. Hur kommer det sig?
          </note>
          <note type="speaker">
            Anf. 124 MARTIN KINNUNEN (SD) replik:
          </note>
          <note>
            Herr talman! Tack, Matilda Ernkrans, för lektionen i socialistisk
            ideologi! Det var härligt med energin där. Jag vill för övrigt
            tillägga att vi alltid håller flaggan i topp.
          </note>
          <note>
            Vad gäller internationella överenskommelser vet jag inte riktigt
            vad ledamoten syftar på att vi inte vill hålla. Vi vill förändra
            en del internatio ­ nella överenskommelser, men fram till dess
            tycker vi att vi ska hålla dem och att andra länder också ska
            göra det. Vi vill se fler internationella överenskommelser så
            att vi kan få lika spelregler på den globala marknaden. Det är
            väldigt viktigt för de svenska jobben.
          </note>
          <note>
            När det kommer till de svenska jobben har vi en annan syn på
            hur man skapar jobb och tillväxt. Vi tror inte att det är staten
            som ska göra detta, att det är skattepengar som ska skapa jobb
            och driva tillväxt. Pengar används ineffektivt i myndigheter som
            anställer väldigt många människor. Till exempel Migrationsverket
            har ökat sin personalstyrka till fruktansvärda nivåer. Vi ser
            inget problem med att de här människorna blir av med jobben och
            får söka andra jobb, för deras arbetsinsatser gör säkert mer nytta
            på andra ställen och kan bidra till att skapa jobb och tillväxt
            i samhället. Vi tror inte att det är via statliga anslag som vi
            skapar jobb och tillväxt. Och jag har inget problem med att säga
            att vi kan använda de här pengarna mer effektivt på andra områden
            och att vi inte behöver skuldsätta oss för det.
          </note>
          <note type="speaker">
            Anf. 125 MATILDA ERNKRANS (S) replik:
          </note>
          <note>
            Herr talman! Vi kan väl bara för debattens skull säga att till
            exempel IMF har granskat den svenska politiken och kommit fram
            till att vi för en mycket balanserad ekonomisk politik och en
            mycket god finanspolitik. Det är ett rätt gott betyg till den
            svenska finansministern Magdalena Andersson. Vi jobbade ju av
            ett rätt rejält underskott efter excesser med skattesänkningar
            från de borgerliga partiernas sida, som Sverigedemokraterna inte
            direkt höll emot. Nu får vi fått balans och går mot överskott.
          </note>
          <note>
            När det handlar om att stå upp för de svenska jobben gjorde ni
            det ju inte när det gällde kollektivavtalen vid offentlig upphandling.
            Och ni gör det inte när det gäller att gå före och plocka hem
            klimatbra jobb till Sverige, där vi kan vara en del i en värld
            som ställer om till mer hållbarhet.
          </note>
          <note>
            När det gäller internationella miljööverenskommelser föreslår
            ni en enorm försämring i hanteringen av den svenska skogen och
            den biologiska mångfalden i den svenska skogen. Vi har faktiskt
            skrivit på internationella överenskommelser om att vi ska klara
            av att leva upp till den biologiska mångfalden, inte minst i den
            svenska skogen. Vi har också en skogsnäring som bygger hela sin
            verksamhet på att vi klarar våra miljövärden i skogen, för det
            är så man får skogen certifierad och det är så man får skogen
            såld ute på världsmarknaden.
          </note>
          <note>
            Att inte stå upp för att vi ska ta ett miljöansvar för den svenska
            skogen är att svika de svenska jobben inom svensk skogsnäring.
          </note>
          <note type="speaker">
            Anf. 126 MARTIN KINNUNEN (SD) replik:
          </note>
          <note>
            Herr talman! Helt riktigt står vi inte upp för regeringens högskattepolitik.
            Vi vill gärna försöka möjliggöra lägre skatter, så att människor
            får behålla mer av sina pengar och själva får välja vad de vill
            göra med dem i stället för att staten ska välja. Grundläggande
            för vår syn på skatter är att vi ska ta ut så lite som möjligt
            men naturligtvis upprätthålla den bästa service vi kan åstadkomma.
          </note>
          <note>
            Vad gäller internationella överenskommelser om skogen finns det
            olika sätt att se på dessa. Jag kan konstatera att skogsnäringen
            inte är speciellt positivt inställd till många av de reformer
            som regeringen planerar att genomföra på området, där man vill
            öka byråkratin och skapa potentiellt sett enorma problem när alla
            möjliga människor kan överklaga avverkningsbeslut.
          </note>
          <note>
            Det är också ett faktum att över 30 procent av skogen i dag är
            undantagen från skogsbruk. Vår åsikt är att vi uppfyller miljömålet
            redan i dag. Det här är en komplicerad fråga som man kan debattera
            länge, men jag har inte för avsikt att gå in på den i detalj.
            Me n det är ett faktum att över 30 procent av svensk skog är befriad
            från skogsbruk i dag.
          </note>
          <note type="speaker">
            Anf. 127 KRISTINA YNGWE (C):
          </note>
          <note>
            Herr talman! Centerpartiet vill se att Sverige fortsätter att
            ha höga ambitioner för klimatet och för miljön. Men en verklig
            miljöomställning kräver en politik som uppmuntrar innovationer
            och grönt entreprenörskap och samtidigt underlättar och understöder
            ekonomisk tillväxt och förändring.
          </note>
          <note>
            Därför tycker vi i Centerpartiet att det är väldigt viktigt att
            arbeta med grön skatteväxling, där förorenaren får betala för
            sin miljöskada och resurserna i stället används för att sänka
            skatten på jobb och företagande.
          </note>
          <note>
            I den budget som vi har presenterat i år förstärker vi den gröna
            skatteväxlingen ytterligare och föreslår en grön skatteväxling
            om totalt 33 miljarder de närmaste fyra åren. Det utgör ett omfattande
            program för att minska utsläppen i trafiksektorn, skapa incitament
            för en cirkulär ekonomi och bidra till en giftfri vardag, samtidigt
            som arbete, företagande och förnybar energi premieras.
          </note>
          <note>
            Herr talman! Låt mig börja med det första området, klimatet.
            När vi stod här i denna sal för ett år sedan och debatterade detta
            område hade Parisavtalet precis gått i hamn. I dag är det ratificerat
            och har trätt i kraft. Detta är såklart oerhört viktigt i kampen
            mot klimatförändringarna. Samtidigt ser vi att 2015 och 2016 går
            till historien som de varmaste åren sedan man började göra mätningarna
            för över hundra år sedan. Det är tydligt att Sverige och övriga
            länder i världen måste påskynda den här omställningen.
          </note>
          <note>
            Vi ser med stor oro på att klimatutsläppen i Sverige tyvärr ökar
            med Miljöpartiet och Socialdemokraterna i regering. Den positiva
            trenden under alliansregeringens tid, då vi ökade tillväxten samtidigt
            som vi minskade miljö- och klimatutsläppen, är en trend som har
            brutits.
          </note>
          <note>
            Vi säger att en nyckel för att nå minskade klimatutsläpp är att
            ställa om vår fordonsflotta till en fossiloberoende fordonsflotta.
            Här har Miljömålsberedningen satt ambitiösa mål genom att sikta
            på 70 procent utsläppsminskningar i transportsektorn till 2030.
            Det är viktigt. Transportsektorn står för en tredjedel av våra
            utsläpp, och därför är detta ett prioriterat område.
          </note>
          <note>
            Tyvärr har även trenden med minskade utsläpp från transportsektorn
            stannat. Och tyvärr ser vi att den budget som regeringen lagt
            fram inte har några riktigt konkreta åtgärder i närtid för att
            bryta denna trend.
          </note>
          <note>
            Vi anser att utmaningen för transportsektorn ligger i att minska
            utsläppen från de fordon som redan rullar på våra vägar, men vi
            anser också att det är viktigt att säkerställa att det finns tydliga
            incitament för att välja de mest klimateffektiva transportalternativen
            vid till exempel nybilsköp eller när fordonet ska tankas eller
            laddas. Styrmedel som skattebefrielse för biodrivmedel, differentierad
            fordonsskatt och supermiljöbilspremie har bidragit till förbättringar.
            Men vi måste påskynda denna omställning och införa nya utvecklade
            styrmedel för att nå en fossiloberoende fordonsflotta.
          </note>
          <note>
            Miljöbilspremie och -avgifter har visat sig betydelsefulla för
            att snabbt ställa om fordonsparken och minska klimatutsläppen.
            Därför har Centerpartiet under flera år drivit att ett så kallat
            bonus–malus-system ska införas.
          </note>
          <note>
            Det innebär att nyköp av bilar med låga eller inga utsläpp får
            rejäla miljöbonusar som finansieras genom avgifter på de bilar
            som har höga utsläpp. Detta är något som vi har drivit och som
            regeringen har pratat om, men regeringen har fortfarande inte
            återkommit med ett tydligt förslag. Vi ser fram emot att det kommer
            något.
          </note>
          <note>
            Medan regeringspartierna ser en skatt på avstånd som den bästa
            lösningen för att minska transportsektorns utsläpp ser vi att
            nyckeln består i att erbjuda transportsektorn en omställningsmöjlighet
            som stärker konkurrenskraften i stället för att slå undan benen
            på sektorn.
          </note>
          <note>
            För att påskynda teknikutvecklingen och skapa en stark svensk
            marknad för miljölastbilar vill Centerpartiet se att en miljölastbilspremie
            införs.
          </note>
          <note>
            En viktig nyckel för att minska utsläppen från transportsektorn
            och öka användningen av biodrivmedel är ett kvotplikts- eller
            reduktionssystem där drivmedlens klimateffektivitet står i fokus.
            I väntan på att ett kvotpliktssystem införs bör Sverige fortsätta
            att driva möjligheten till skattebefrielse från koldioxidskatt
            på förnybara drivmedel så att dessa drivmedel kan fortsätta att
            vara en viktig del i klimatomställningen av den svenska fordonsflottan.
          </note>
          <note>
            Sverige är ett avlångt land där många inte har något alternativ
            till bilen. Därför anser Centerpartiet att det är viktigt att
            jaga utsläppen i stället för bilarna.
          </note>
          <note>
            Ett annat område jag vill lyfta fram är arbetet för en giftfri
            vardag. Ekonomiska incitament, såsom särskilda kemikalieskatter
            och producentansvar, bör användas för att påskynda omställningen
            till mer hållbara alternativ.
          </note>
          <note>
            Det finns ett stort mörkertal när det gäller farliga och förbjudna
            ämnen i vår vardag. I stickprovskontroller som Kemikalieinspektionen
            genomförde under 2016 hittades förbjudna kemikalier i 38 procent
            av de elektriska lågprisprodukterna. Bland annat analyserades
            finns hörlurar, cykellampor och USB-kontakter, alltså sådant vi
            har i vår vardag.
          </note>
          <note>
            Det är ett stort problem att ämnen som i dag är förbjudna i EU
            kan förekomma i varor som importeras. Centerpartiet vill därför
            se en särskild satsning i Kemikalieinspektionen, tullen och kommunerna
            för att hitta dessa produkter, få bort oseriösa importörer och
            hjälpa butiker att ställa krav på giftfria produkter.
          </note>
          <note>
            Det är också viktigt att Sverige tar ett samlat grepp på EU-nivå
            och höjer ambitionsnivån i det internationella kemikaliearbetet.
          </note>
          <note>
            Ett annat viktigt miljöområde är att skapa förutsättningar för
            en cirkulär ekonomi. Vi måste få ett fungerande kretslopp inom
            samhällen och mellan stad och land.
          </note>
          <note>
            Under de senaste åren har importen av sopor fördubblats i Sverige,
            och utbyggnaden av förbränningsanläggningar har skett snabbt.
            Det har stärkt energiförsörjningen och minskat deponierna. För
            Centerpartiet är det dock självklart att försöka sluta kretsloppen
            och använda de resurser vi har på bästa sätt.
          </note>
          <note>
            För att styra mot en ökad återvinning och mer resurseffektivitet
            vill Centerpartiet se en skatt på förbränning av avfall. Vi vill
            också stärka produktionsstödet till biogas och investeringsstödet
            till biogasanläggningar.
          </note>
          <note>
            Kretsloppet behöver också stärkas för att minska förekomsten
            av farliga kemikalier, mikroplaster och marint skräp i våra vattenområden.
            Av den totala mängden nedskräpande föremål i haven utgörs den
            största delen av plast. För att uppnå målet i EU:s direktiv om
            förpackningar och förpackningsavfall och minska användningen av
            tunna plastpåsar vill Centerpartiet att en miljöavgift på plastpåsar
            införs.
          </note>
          <note>
            Herr talman! För oss i Centerpartiet är vägen framåt klar. Sverige
            behöver ett nytt ledarskap där miljö- och klimat går hand i hand
            med ekonomisk tillväxt. Vi behöver en politik som driver på omställningen
            till en cirkulär ekonomi med den gröna kolatomen som bas, en politik
            som skapar långsiktiga spelregler för en hållbar transportsektor
            och en politik som menar allvar med grön skatteväxling.
          </note>
          <note type="speaker">
            Anf. 128 STINA BERGSTRÖM (MP) replik:
          </note>
          <note>
            Herr talman! Jag tackar Kristina Yngwe för ett intressant anförande.
            Jag ska knyta an till det här med giftfri vardag och kemikaliepolitik.
            Här har vi en bra samsyn i miljö- och jordbruksutskottet, och
            vi har drivit dessa frågor bra ihop.
          </note>
          <note>
            Flera saker som Kristina Yngwe nämnde i sitt anförande, till
            exempel bonus–malus - och kvotpliktssystemet, är saker som också
            Miljöpartiet och nu regeringen jobbar med. Det är synd att detta
            arbete inte påbörjades redan under förra mandatperioden, för då
            hade det gått snabbare. Men jag hyser stort hopp om att det snart
            kommer på plats.
          </note>
          <note>
            Det är också glädjande att Centerpartiet tycker att det är en
            bra idé att höja koldioxidskatten för att minska utsläppen från
            trafiken. Man går alltså med på det förslag som regeringen har
            i sin budget.
          </note>
          <note>
            Kristina Yngwe nämnde biogas. Det är jätteviktigt att öka produktio
            ­ nen av förnybara drivmedel, bland annat biogas. Centerpartiet
            anslår 20 miljoner i sitt budgetförslag. Det ska ställas mot de
            346 miljoner som redan har delats ut till biogassatsning från
            regeringens Klimatklivet.
          </note>
          <note>
            Låt mig återgå till det här med giftfri vardag. Det förvånar
            mig att Centerpartiet vill minska anslaget till sanerin g av förorenade
            områden med 310 miljoner. Det är bara Centern, Moderaterna och
            Kristdemokraterna som inte ser detta som en prioriterad satsning.
          </note>
          <note>
            Varför vill ni minska anslaget, Kristina Yngwe?
          </note>
          <note type="speaker">
            Anf. 129 KRISTINA YNGWE (C) replik:
          </note>
          <note>
            Herr talman! Jag tackar Stina Bergström för både frågan och berömmet.
            Det är såklart roligt att höra att ni ser mycket positivt i den
            budget vi har lagt fram. Med vår budget försöker vi skapa resultat
            i miljöarbetet. Vi ägnar oss inte åt satsningar på plakatpolitik
            och symbolpolitik i stället för att leverera resultat här och
            nu.
          </note>
          <note>
            Stina Bergström nämner bonus–malus. Regeringen har länge lovat
            att det ska komma, men det fördröjs och fördröjs. Vad gäller kvotplikten
            har regeringen under i stort sett hela mandatperioden sagt att
            man ska återkomma, men jag ser inte att det händer så mycket.
            Det är såklart välkommet när det kommer, men när det gäller transportsektorn
            vidtas inte särskilt många konkreta åtgärder som gör skillnad.
          </note>
          <note>
            Centerpartiet har förslag, och vi ser gärna att regeringen tar
            till sig dessa förslag.
          </note>
          <note>
            Saneringsfrågan är såklart viktig. Regeringens satsning kommer
            nog inte att lösa allt, för det är mycket mark som behöver saneras.
          </note>
          <note>
            Vad man också ska ha med sig i tanken är varifrån pengarna kommer.
            Pengarna kommer från skattehöjningar som görs runt omkring i landet.
          </note>
          <note>
            Vi har valt en annan prioritering, men vi säger också att man
            måste fortsätta att arbeta med den förorenade marken. Det finns
            andra metoder att rena som kommer att vara mer kostnadseffektiva
            framåt, och det är intressant att följa.
          </note>
          <note>
            Men nej, vi har inte valt att använda skattepengarna till just
            detta.
          </note>
          <note type="speaker">
            Anf. 130 STINA BERGSTRÖM (MP) replik:
          </note>
          <note>
            Herr talman! Jag blir lite orolig när Kristina Yngwe säger att
            vi ska vänta på bättre teknik för att sanera de förorenade områdena.
            Det här är tickande miljöbomber. Det är gamla sågverk, tvätterier
            och bensinstationer vars gifter redan har börjat sprida sig i
            mark och vattenvägar, så detta måste göras så fort som möjligt.
          </note>
          <note>
            I de fall det finns någon som är ansvarig för dessa anläggningar
            är det självklart att de ska betala enligt principen om att förorenaren
            betalar. Men för många förorenade områden saknas det någon som
            är ansvarig. Då behövs det statliga pengar för att kommuner ska
            mäkta med att sanera dessa områden. Regeringen dubblerade anslaget
            redan förra året och anslår i år ytterligare 10 miljoner.
          </note>
          <note>
            Kristina Yngwe hör till ett av de partier som har drivit att
            man vid sidan om miljöklassningen – när man ska bestämma vilka
            områden som ska gå först och är de farligaste bomberna, så att
            säga – också ska väga in om det ska byggas nya bostäder. Det innebär
            att det behövs ännu mer pengar.
          </note>
          <note>
            Det oroar mig rätt mycket att Centerpartiet inte står upp för
            saneringarna.
          </note>
          <note>
            Det är dessutom ofta mindre landsbygdskommuner med små ekonomiska
            resurser som behöver dessa pengar bäst.
          </note>
          <note type="speaker">
            Anf. 131 KRISTINA YNGWE (C) replik:
          </note>
          <note>
            Herr talman! Tack så mycket, Stina Bergström!
          </note>
          <note>
            Det är som sagt viktigt att ha med sig varifrån de pengar som
            läggs ut kommer. Vi försöker göra långsiktiga satsningar i stället,
            så att vi kan få in mer pengar och hjälpa kommunerna att göra
            dessa satsningar i framtiden.
          </note>
          <note>
            Om det blir fler jobb och företag i kommunerna innebär det ökade
            skatteintäkter och mer pengar för att göra satsningar. Detsamma
            gäller för staten. Om man gör skattehöjningar som gör att vi inte
            har jobb och företagande innebär det, på samma sätt, att vi inte
            får in samma mängd pengar till de allmänna finanserna – pengar
            som i senare led kan användas till exempelvis sanering av mark.
          </note>
          <note>
            Man får som sagt bilden av Stina Bergström att den satsning som
            regeringen har gjort kommer att lösa allt, men riktigt så är det
            inte. Det finns delar som är akuta, men det är kanske att dra
            lite väl stora växlar att förfäras över att jag säger att det
            är positivt och att det kommer mycket ny teknik som kan rena på
            ett mycket mer kostnadseffektivt sätt än i dag.
          </note>
          <note>
            Vi tycker att detta är en viktig fråga. Centerpartiet driver
            att det är viktigt att inte förorena ny mark. Vi har PFAS, som
            är ett problem i brandskum. Regeringen tillåter fortfarande att
            det används i försvarets övningar, vilket innebär att mark och
            vatten förorenas runt om i landet. Vi tycker absolut att detta
            är en viktig fråga att arbeta vidare med.
          </note>
          <note type="speaker">
            Anf. 132 MATILDA ERNKRANS (S) replik:
          </note>
          <note>
            Herr talman! Först vill jag vara noga med att säga att regeringen
            – socialdemokrater och miljöpartister med stöd av Vänsterpartiet
            – inte lägger mycket pengar på miljöbudgeten därför att det är
            en tävlan i vem som lägger mest pengar, utan anledningen är att
            vi har satt upp ett antal miljömål i Sverige – 16 stycken.
          </note>
          <note>
            Vi når bara två av dessa miljömål, och det är samma två där vi
            har stått och stampat sedan tio år tillbaka i tiden. Vi borde
            vara medvetna om att det behövs en politik som inte bara tillför
            nya pengar utan också andra strategier för att vi ska nå fler
            miljömål.
          </note>
          <note>
            Med detta sagt hör jag många fina ord om klimat och miljö när
            Kristina Yngwe håller sina anföranden. Det har jag också gjort
            tidigare. Mycket av det som Kristina Yngwe säger i debatten stämmer
            rätt bra överens med en sådan progressiv miljö- och klimatpolitik
            som jag själv och Socialdemokraterna står bakom – en politik för
            att nå miljömålen.
          </note>
          <note>
            Man måste dock också visa i handling att man menar allvar. Centern
            hade en chans att göra en egen budget som inte var påtvingad av
            moderata chefsstrateger som är för skattesänkningar, som alltid
            går före investeringar i miljön. Men ni tog inte riktigt chansen,
            Kristina Yngwe.
          </note>
          <note>
            Ert förslag när det gäller miljöanslaget är ganska sorglig läsning.
            Det är massor av minustecken, men inga utropstecken: −2,1 miljarder
            på detta utgiftsområde. Var femte medarbetare på Naturvårdsverket
            kommer att behöva sluta. Var finns Centerns åtgärder för att nå
            miljömålen, Kristina Yngwe?
          </note>
          <note type="speaker">
            Anf. 133 KRISTINA YNGWE (C) replik:
          </note>
          <note>
            Herr talman! Tack, Matilda Ernkrans, för frågan!
          </note>
          <note>
            Det är ganska magstarkt av Matilda Ernkrans att stå här och säga
            att Centerpartiets politik inte leder till handling och resultat.
            Om man tittar tillbaka på inte minst det arbete som gjordes med
            klimatutsläppen under Centerpartiets tid på ministerposten ser
            man ganska mycket som visar att vår faktiska politik i regeringsställning
            har gett resultat.
          </note>
          <note>
            Vi minskade klimatutsläppen, och vi ökade vindkraften, den förnybara
            energin och andelen förnybart i tanken. Det har hänt väldigt mycket.
            Att stå här och påstå att Centerpartiet inte har en politik som
            ger resultat och visar handling är att ta i.
          </note>
          <note>
            Vi har gjort vår egen budget, och vi är väldigt stolta över den
            budget som vi har lagt fram. Vi lägger mycket kraft på grön skatteväxling,
            som vi anser är det som kommer att göra skillnad i framtiden.
            Det är det som kommer att ge en omställning i Sverige långsiktigt.
            Det som efterfrågas av företagare och kommuner är att få långsiktiga
            spelregler.
          </note>
          <note>
            Vi inför skatt på förbränning och på plastpåsar, och vi tar bort
            undantag när det gäller koldioxidskatt och fossila drivmedel.
            Det är en sådan grön skatteväxling som kan ge resultat på lång
            sikt, inte att lägga in olika stödåtgärder här och där. Dessa
            behövs för att kunna komma igång, men det som skapar omställning
            på lång sikt är långsiktiga spelregler i form av en grön skatteväxling.
          </note>
          <note>
            När vi i andra ledet använder pengarna till att sänka kostnaderna
            för jobb och företagande får vi en större påse pengar att använda
            i senare led. Den politik som Centerpartiet för är en långsiktigt
            ansvarig politik för att få mer pengar att satsa på miljö och
            klimat i långa loppet.
          </note>
          <note type="speaker">
            Anf. 134 MATILDA ERNKRANS (S) replik:
          </note>
          <note>
            Herr talman! Jag håller med Kristina Yngwe och Centerpartiet
            om att ekonomiska styrmedel och skatter är ett viktigt styrmedel
            för att få en omställning i rätt riktning i ett samhälle. Jag
            tycker att den som förorenar miljön ska betala för det.
          </note>
          <note>
            Regeringen – Socialdemokraterna och Miljöpartiet med stöd av
            Vänsterpartiet – tycker dock att det är smart att använda en del
            av våra gemensamma pengar till att göra gemensamma investeringar
            som gör att miljöarbetet går ännu bättre snabbare, så att vi når
            fler miljömål.
          </note>
          <note>
            Det kan ändå inte vara så att Centerpartiet och Kristina Yngwe
            är nöjda med att det är samma två miljömål – säker strålmiljö
            och skyddande av ozonskikt – som nåddes när Centerpartiet klev
            in i regeringsmakten 2006. Det är fortfarande dessa två mål som
            vi räknar med att nå. Men vi har ju ett antal andra mål som vi
            också har sagt att vi ska nå, bland annat klimatmålet.
          </note>
          <note>
            Det är ett faktum att om vi ska klara våra inhemska klimatmål,
            som vi har satt upp gemensamt, till 2020 fattas utsläppsminskningar
            på ungefär 4 ton här hemma i Sverige. Då måste vi göra investeringar
            här hemma för att minska utsläppen. Vi fick tydliga besked av
            Kristina Yngwes moderata kollega att detta i alla fall inte är
            något som Moderaterna driver. De vill göra internationella insatser,
            men inte här hemma i Sverige, för det är inte tillräckligt kostnadseffektivt.
          </note>
          <note>
            Centerpartiet är ett parti som säger nej till exempelvis klimatinvesteringspengarna
            – Klimatklivet – som är satsningar på hemmaplan för att minska
            utsläppen och för att vi ska klara av att beta av de sista 4 ton
            som ni lämnade efter er när ni lämnade regeringsmakten. Detta
            måste vi ta ansvar för. Vad är er politik framåt?
          </note>
          <note type="speaker">
            Anf. 135 KRISTINA YNGWE (C) replik:
          </note>
          <note>
            Herr talman! Man kan inte direkt beskylla den nuvarande regeringen
            för att genomföra en politik som gör så stor skillnad.
          </note>
          <note>
            Om vi tittar på de senaste mätningarna från SCB när det gäller
            klimatutsläppen i Sverige ser vi att dessa börjar öka igen. Vi
            ser också att den nedåtgående trenden för utsläpp från transportsektorn
            har börjat vända. En viktig anledning till detta är att man har
            minskat användningen av biodrivmedel i tanken.
          </note>
          <note>
            Detta är ett jättestort problem, och jag kan inte tänka mig att
            regeringen och Matilda Ernkrans är särskilt stolta över att man
            har vänt den utveckling som fanns när alliansregeringen satt vid
            makten.
          </note>
          <note>
            I Centerpartiets budget har vi många förslag om hur vi ska kunna
            ta ansvar för de inhemska utsläppen. Jag har gett ett par olika
            exempel om bonus–malus och kvotplikten. Vi har skatt på el, som
            lyckligtvis togs bort. Sådant är heller inte direkt positivt för
            att kunna ställa om Sverige.
          </note>
          <note>
            Centerpartiet tycker att det är viktigt att Sverige tar tag i
            de utsläpp vi har. Det är en viktig del, och detta har vi ställt
            oss bakom i Miljömålsberedningens arbete. Det var vi som drev
            på för en fossiloberoende fordonsflotta. Jag tycker att vi tar
            vårt ansvar, gör insatser och lägger fram politiska förslag för
            att minska Sverige s påverkan i utsläppssektorn.
          </note>
          <note type="speaker">
            Anf. 136 JENS HOLM (V) replik:
          </note>
          <note>
            Herr talman! Det var intressant att lyssna på Kristina Yngwe
            från Centerpartiet, eftersom det var mycket i hennes anförande
            som jag tyckte var bra. Men, Kristina Yngwe, nästan ingenting
            av de satsningar som du nämnde finns på detta utgiftsområde. Detta
            är satsningar och åtgärder som finns på andra utgiftsområden i
            statsbudgeten.
          </note>
          <note>
            Här talar vi om utgiftsområde 20, och det är det som brukar kallas
            för miljö- och klimatbudgeten. Här finns till exempel satsningar
            på skydd av värdefull natur – att det ska anläggas fler naturreservat
            och överlag att mer mark ska skyddas, oftast skogsmark. Om vi
            ska vara trovärdiga i detta sammanhang behövs det mycket pengar.
            Det kostar nämligen mycket pengar att skydda mark.
          </note>
          <note>
            Om man jämför regeringens plus Vänsterpartiets förslag med Centerpartiets
            förslag undrar man om Centerpartiet över huvud taget vill skydda
            mer mark.
          </note>
          <note>
            I vårt förslag avsätter vi 1,3 miljarder kronor för mer skydd
            av mark. Det är en kraftig höjning jämfört med tidigare borgerliga
            budgetar. Centerpartiet är det parti som vill skära ned näst mest
            av alla partier på detta område. Ni vill dra ned nästan hela anslaget.
            Ni vill plocka bort mer än 800 miljoner kronor från skyddet av
            mark.
          </note>
          <note>
            Kristina Yngwe nämnde Miljömålsberedningen. Den lade fram förslaget
            om att ytterligare 150 000 hektar produktiv mark i Sverige ska
            skyddas fram till 2020. Enligt utvärderingar från Naturvårdsverket
            behövs det mer pengar för att vi ska kunna uppnå detta mål.
          </note>
          <note>
            Kristina Yngwe, hur ska vi kunna nå detta mål, som ni står bakom,
            när ni drar ned med 800 miljoner kronor på detta? Vänsterpartiet
            tycker att det är mycket viktigt att skydda mer mark. Men jag
            undrar om Centerpartiet över huvud taget är intresserat av att
            skydda mer mark.
          </note>
          <note type="speaker">
            Anf. 137 KRISTINA YNGWE (C) replik:
          </note>
          <note>
            Herr talman! Jag tackar för frågan. Givetvis tycker vi att det
            är viktigt. Centerpartiet var med om att lägga fram propositionen
            om biologisk mångfald och tycker såklart att det är mycket viktigt
            att Sverige tar ansvar för att uppnå det som ingår i de avtal
            som vi har ställt oss bakom.
          </note>
          <note>
            Om jag inte missminner mig är detta en satsning som regeringen
            gör flera gånger. Dessa pengar togs nämligen bort i våras, och
            nu läggs de tillbaka igen. Det är ett intressant sätt att använda
            budgetarna för att kunna göra flera satsningar flera gånger. Men
            vi hoppas såklart att dessa pengar kommer att kvarstå och inte
            försvinna.
          </note>
          <note>
            Naturligtvis anser vi, som sagt, att skötsel av natur är viktig.
            Men det finns vissa principer som är viktiga i detta sammanhang.
            Det handlar om att det ska finnas ett stort förtroende för detta
            hos markägare när detta arbetas fram vad gäller ersättning. Vi
            ser att detta inte riktigt fungerar på alla områden. Det finns
            en stor oro bland markägare runt om i landet i dag beträffande
            synen på äganderätten och möjligheterna att faktiskt vara med
            och påverka processen och rättigheterna över den egna marken.
          </note>
          <note>
            För att vi ska kunna skydda mer mark framöver måste vi titta
            på andra alternativ för hur detta ska kunna göras. Det finns intressanta
            alternativ, exempelvis ekologisk kompensation, och man skulle
            kunna titta på hur exempelvis detta skulle kunna användas. Jag
            tror att man måste tänka lite annorlunda när det gäller att hitta
            olika metoder för att kunna skydda skog som kanske inte är lika
            statiska – att mark inte ska skyddas för all framtid. Man kanske
            kan hitta andra marknadsanpassade lösningar.
          </note>
          <note type="speaker">
            Anf. 138 JENS HOLM (V) replik:
          </note>
          <note>
            Herr talman! Jag blev faktiskt inte klokare av detta svar. Kristina
            Yngwe säger att det är mycket viktigt att dessa pengar ”kvarstår”.
            Men det är ju ni, Kristina Yngwe, som tar bort dessa pengar. Ni
            tar bort 840 miljoner kronor från ett anslag på 1,3 miljarder
            kronor.
          </note>
          <note>
            Jag kan hålla med om att det var lite svajigt ett tag från regeringen.
            Jag sitter inte i regeringen, men jag instämmer i denna kritik.
            Men det blir inte mindre svajigt av att man drar ned 840 miljoner
            kronor på detta anslag. Varför gör ni det, Kristina Yngwe?
          </note>
          <note>
            Du säger också att skötseln av skyddade områden är mycket viktig
            och att det finns en stor oro ute bland skogsägare – och miljörörelsen,
            skulle jag vilja tillägga. Ja, det kan jag hålla med om. Men vi
            har ett särskilt anslag just för skötsel av värdefull natur, och
            det är 1:3 i detta betänkande. Där anslår vi ungefär 1 miljard
            kronor. Vad gör Centerpartiet? Man drar ned detta anslag med 350
            miljoner kronor, alltså med en tredjedel. Varför gör ni på det
            sättet, Kristina Yngwe, när du samtidigt säger att ni vill uppnå
            miljömålen och att du tycker att det är mycket viktigt att, som
            jag tolkar det, skydda mer mark? Hur kan man skydda mer när man
            drar ned med så mycket pengar? Hur kan man ha en bättre skötsel
            när man drar ned med så mycket pengar? Hur kan man uppnå miljömålen
            på dessa områden och våra internationella åtaganden när man drar
            ned så mycket som ni i Centerpartiet gör?
          </note>
          <note type="speaker">
            Anf. 139 KRISTINA YNGWE (C) replik:
          </note>
          <note>
            Herr talman! Jag tackar Jens Holm för frågan. Man ska ha i åtanke
            varifrån dessa pengar kommer från början, och dessa pengar kommer
            från skattehöjningar på jobb och företagande. Det är samma människor
            som ska sköta skogen som ska gå runt och se till att vi får en
            biologisk mångfald i vår natur. De som sköter skogen ska se till
            att vi faktiskt har råvaror för att kunna ställa om vårt samhälle.
            Det är därifrån dessa pengar tas som sedan ska placeras ut.
          </note>
          <note>
            Vi har i stället valt en annan strategi, där vi försöker uppmuntra
            företagare och entreprenörskap och hitta nya sätt att arbeta med
            den hållbara omställningen och på lång sikt hitta möjligheter
            att få in skattemedel som kan användas på ett ansvarsfullt sätt.
          </note>
          <note>
            Hur ska vi kunna skydda mer skog? Jag tror, som sagt, att det
            kan finnas andra möjligheter och andra metoder för att skydda
            skogen. Jag nämn ­ de till exempel ekologisk kompensation vid
            markexploatering, och jag tror att det finns fler sådana vägar
            för att vi ska kunna hitta marknadsanpassade och bättre sätt att
            skydda skog än med statliga pengar och pengar som har tagits in
            från jobb och företagande.
          </note>
          <note type="speaker">
            Anf. 140 MARTIN KINNUNEN (SD) replik:
          </note>
          <note>
            Herr talman! Vi debatterar miljö här i dag, och då är det alltid
            intressant att diskutera förslag på detta område om hur man kan
            förbättra miljön. Jag diskuterade kemikalieskatten här med Moderaternas
            ledamot. Moderater ­ na är ett parti som inte tycker om kemikalieskatten
            och som skriver jättedåliga saker om den men som ändå är för den.
            Men Centerpartiet är mycket entusiastiskt över denna kemikalieskatt.
            Man vill höja den ännu mer, och den ska omfatta fler saker.
          </note>
          <note>
            Denna skatt handlar i grunden om att regeringen och hela Alliansen
            har behov av mer pengar. Man söker med ljus och lykta efter nya
            inkomster, och man maskerar detta med att man vill värna miljön.
          </note>
          <note>
            Vi kan konstatera några saker angående denna skatt. Den kommer
            att öka priset på tv:n till barnrummet med 400 kronor. Priset
            för en dator med bildskärm kommer att öka med 800 kronor. Och
            priset för en tv-spelskonsol kommer att öka med 400 kronor. Detta
            är inga livsnödvändiga prylar på något sätt. Och om ingen köper
            dessa saker och ingen vill ha dem, eller om de köper någonting
            annat, kanske vi kan förbättra miljön.
          </note>
          <note>
            Men jag undrar vad Centerpartiet tror om detta. Anser Centerpartiet
            att denna skatt kommer att göra något gott för miljön, och hur
            tror man att jobben i Sverige kommer att påverkas?
          </note>
          <note type="speaker">
            Anf. 141 KRISTINA YNGWE (C) replik:
          </note>
          <note>
            Herr talman! Jag tackar Martin Kinnunen för frågan. Ja, vi tycker
            att grön skatteväxling ska vara en bärande princip i Sverige.
            Vi tror att det är en bra princip att man faktiskt höjer kostnaderna
            för det som är dåligt för miljön och i stället använder dessa
            pengar till att sänka kostnaderna för jobb och företagande.
          </note>
          <note>
            Med detta som utgångspunkt tillsatte vi den utredning som har
            tagit fram dessa förslag. Vi tyckte nämligen att det var viktigt
            att använda ekonomiska styrmedel för att kunna minska mängden
            kemikalier i vår miljö. Precis som jag sa i mitt anförande finns
            det stora förekomster av giftiga ämnen, farliga ämnen, i vår närmiljö.
            Det är såklart vårt ansvar som politiker att se till att skydda
            människor från detta.
          </note>
          <note>
            Det är självklart viktigt att de miljöskatter som införs faktiskt
            ger önskad effekt. Vi tittar fortfarande på hur man ska kunna
            göra detta på bästa sätt, och vi ser att det finns vissa brister
            i det förslag som föreligger. Vi vill inte heller att det ska
            vara en skatt som ensidigt slår ut produktion i Sverige, utan
            ska vi ha miljöstyrande skatter ska de såklart vara miljöstyrande.
            Det är självklart en grundläggande princip. Men vi tror fortfarande
            att en kemikalieskatt är en möjlighet, och vi tror att det finns
            goda möjligheter att bredda det till fler områden.
          </note>
          <note>
            Som jag sa i mitt anförande kompletterar vi också kemikalieskatten
            med satsningar på att få bättre kontroll över det som importeras
            till Sverige, för att säkerställa att farliga ämnen inte kommer
            in via importen. Vi tror dock att grön skatteväxling är en viktig
            princip att arbeta vidare utifrån.
          </note>
          <note type="speaker">
            Anf. 142 MARTIN KINNUNEN (SD) replik:
          </note>
          <note>
            Herr talman! Det låter jättebra med grön skatteväxling och miljöstyrande
            skatter. Det kan även vi sverigedemokrater hålla med om.
          </note>
          <note>
            Problemet här är att miljönyttan är icke-existerande. Det går
            inte ens att med en kämpainsats frambringa hållbara argument för
            den här skatten. I utformningen av skatteuttaget saknas i princip
            fullständigt ett incitament att ändra beteende genom att köpa
            andra produkter. Det finns ju inga andra produkter. Skatten bygger
            också på ett kilopris, och vi har dessutom fullständig möjlighet
            att köpa produkterna från andra marknader. Det är bara att gå
            in på en prisjämförelsesajt. Det kommer helt enkelt att bli billigare
            att köpa samma produkter men av handlare från andra länder – handlare
            som inte betalar svenska arbetsgivaravgifter och skatter.
          </note>
          <note>
            Experter och sakkunniga har också bedömt att skatten sannolikt
            inte kommer att leda till minskad kemikalieanvändning över huvud
            taget. Det är det som gör denna skatt så fascinerande: Sju av
            åtta partier i Sveriges riksdag vill införa den, men ingen kan
            egentligen säga varför. Till och med Centerpartiet, som vill höja
            den, säger att man vill förbättra skatten. Man tycker med andra
            ord också att den är dålig, men man vill ha pengarna. Det är vad
            det handlar om. Tror man att Sony, Samsung och company ska ändra
            sina produkter för just den svenska marknaden? Jag förstår verkligen
            inte detta.
          </note>
          <note>
            Detta är sannolikt ett av de absolut sämsta skatteförslag som
            har lagts fram i kammaren på många år. De flesta skatter går det
            i alla fall att se något slags vinning med, men här finns det
            rimligtvis bara förlorare.
          </note>
          <note type="speaker">
            Anf. 143 KRISTINA YNGWE (C) replik:
          </note>
          <note>
            Herr talman! Vi tycker som sagt att det självklart är viktigt
            att skatten är miljöstyrande. En giftfri vardag är en prioritering
            för Centerpartiet, och det är viktigt att arbeta vidare med detta.
            Därför vill vi kunna arbeta vidare med kemikalieskatten och se
            att den utökas till fler områden. Vi ser nämligen ett behov av
            att minska förekomsten av farliga ämnen i människors vardag.
          </note>
          <note>
            Nu har Martin Kinnunen tyvärr inte möjlighet att svara, men det
            är ändå frapperande att Sverigedemokraterna inte har några större
            tankar kring hur vi ska minska mängden farliga kemikalier i vår
            omvärld. Man vill gå ur EU, och vi ser trots allt att EU är den
            möjlighet där de stora chanserna att påverka finns – för en stark
            konkurrenskraft och för möjligheten att minska mängden farliga
            ämnen i vår miljö. Om man nu tycker att kemikaliefrågan är viktig
            vore det ju önskvärt att inte bara ifrågasätta de förslag som
            kommer utan faktiskt lägga fram egna tankar kring hur vi kan minska
            andelen farliga ämnen i vår miljö.
          </note>
          <note type="speaker">
            Anf. 144 LARS TYSKLIND (L):
          </note>
          <note>
            Herr talman! Liberal miljöpolitik handlar om ansvarstagande utifrån
            kunskap och utifrån marknadsmässiga principer. Vi ser naturligtvis
            att det finns många utmaningar; man kan nämna klimatförändringar,
            att vi har utarmat den biologiska mångfalden och att vi har brist
            på rent vatten. Inte minst har vi spridning av kemikalier i miljön.
          </note>
          <note>
            Tyvärr kan vi se att en debatt om miljöpolitiken tenderar att
            handla väldigt mycket om anslagsnivåer. Jag tycker kanske att
            det vore mer intressant att diskutera vad vi prioriterar. Det
            handlar nämligen, trots allt, om prioritering. Det måste alla
            partier syssla med, och ordet ”kostnadseffektivitet”, som har
            nämnts här vid några tillfällen, är inte helt irrelevant i sammanhanget.
          </note>
          <note>
            Vi kan också konstatera att vi för lite drygt ett år sedan fick
            klimatavtalet i Paris. Naturligtvis måste det leda till politiska
            beslut som får ett antal konsekvenser, annars tar vi ju inte avtalet
            på allvar. Då blir det bara tomma ord. Det har satts upp ambitiösa
            mål av Miljömålsberedningen, bland annat att vi fram till 2030
            ska minska utsläppen från inrikes transporter med 70 procent jämfört
            med 2010. Det är naturligtvis en jätteutmaning, men vi tror att
            den typen av mål är teknikdrivande. Vi har så pass stora tekniksteg
            att ta att det faktiskt är möjligt, annars hade vi inte tyckt
            att vi kunde sätta upp ett sådant mål.
          </note>
          <note>
            Herr talman! Liberalerna står också tydligt för en grön skatteväxling.
            Det innebär att skatten på företagande och arbete kan sänkas och
            skatten på sådant som är skadligt för miljö och klimat höjas,
            enligt den tydliga principen att förorenaren betalar. Vi kan absolut
            inte ställa oss bakom en skattepolitik som beskattar arbete och
            företagande så hårt att man riskerar framtida tillväxt och sysselsättning.
            Det blir en kontraproduktiv politik som äventyrar de framtida
            skatteintäkterna.
          </note>
          <note>
            Därför har Liberalerna ett utgiftsomfång som är 27 miljarder
            mindre än i det förslag som regeringen med hjälp av Vänsterpartiet
            har lagt fram. Det gör att vi måste göra tydliga prioriteringar.
            Utifrån de prioriteringarna, och med en grön skatteväxling i bakhuvudet,
            är det inte alltid självklart att man kan jämföra budgetposter
            rakt av och dra slutsatsen att det parti som föreslår högst utgifter
            per automatik gynnar klimatet och miljön på bästa sätt.
          </note>
          <note>
            Herr talman! Många av de liberala svaren gällande de ekonomiska
            styrmedlen ligger i skattetabellerna. Vi har ett bra exempel:
            I det utgiftsområde vi nu talar om finns det en supermiljöbilspremie
            på 700 miljoner. Den föreslår vi ska slopas. Däremot ligger det
            i vårt budgetalternativ ett förslag om en skatt på de fordon som
            har de största utsläppen. Det blir en intäkt till staten på 1,2
            miljarder. På det sättet har vi styreffekter, men det blir ingen
            kostnad och ingen subvention. Snarare blir principen att förorenaren
            betalar.
          </note>
          <note>
            Vi föreslår vidare en omläggning av reseavdraget så att det blir
            mer regionalt precist. Man ska inte ha reseavdrag på samma sätt
            i de områden där det finns goda alternativ i kollektivtrafiken.
            På landsbygden, där bilen är en absolut nödvändighet för vardagen,
            stärks i stället reseavdraget. Det blir också en intäkt till staten
            snarare än en utgift. Vi har även höjt förmånsvärdet för icke
            miljöbilar, vilket blir en intäkt till staten på en dryg miljard.
            Vi har dessutom ett förslag om ett successivt avvecklande av de
            undantag från beskattning av fossila bränslen som finns i systemet.
            Det gäller både gruvnäringen och areella näringar.
          </note>
          <note>
            Herr talman! När man tittar på de anslagsnivåer vi föreslår skulle
            man lite förenklat kunna säga att vi utgår från en bibehållen
            anslagsnivå från så där 2015. Vi har inte diskuterat Klimatklivet
            särskilt mycket, men vi kan ändå konstatera att det i Liberalernas
            budgetförslag finns 75 miljoner till laddstolpar inom utgiftsområde
            21 Energi. Inom det utgiftsområde vi nu diskuterar har vi lagt
            25 miljoner till miljön med fokus på hav och vatten. Vi har gjort
            specifika prioriteringar i form av 25 miljoner till värdefull
            naturskog och 50 miljoner till restaureringsåtgärder för den biologiska
            mångfalden.
          </note>
          <note>
            Vi har en post som gäller marksanering med inriktningen att frigöra
            mark till bostadsbyggande, med riskbedö mning i fokus. Där lägger
            vi 25 miljoner mer än vad som finns i regeringens förslag. Vi
            har också lyft fram problematiken kring strandstädning. Även Naturvårdsverket
            har konstaterat i en rapport att det behövs nationella medel för
            att städa inte minst Bohuskusten, och vi har lagt en pott om 50
            miljoner som är specialdestinerad för detta.
          </note>
          <note>
            När det gäller kemikaliepolitiken har vi lagt 10 miljoner extra,
            utöver regeringens budget, med inriktning på barn, till exempel
            marknadskontroll av bland annat leksaker.
          </note>
          <note>
            Vi har också en post som heter nationella klimatinvesteringar.
            Den finns inte med i regeringens budget. Det handlar om 200 miljoner
            med fokus på viktiga åtgärder som annars inte skulle bli av. Det
            kan till exempel handla om biogasanläggningar och metangasreducering
            inom jordbruket.
          </note>
          <note>
            Vi tycker att anslagsposten klimatanpassning är viktig. Vi lägger
            inte till något, men vi tar inte heller bort något. Det är viktigt
            att vi bygger upp kunskapsnivån för att kunna anpassa samhället.
            Hur vi än vänder och vrider på det kommer det att bli en klimatförändring.
            Även om vi lyckas hålla den så nära 1,5 grader som möjligt kommer
            vi ändå att behöva anpassa oss.
          </note>
          <note>
            Till sist kan jag nämna att vi gör en nationell satsning på cykelinfrastruktur
            på 75 miljoner kronor inom utgiftsområde 22.
          </note>
          <note>
            Vi har alltså spridit ut det på ett annat sätt i vår budget.
          </note>
          <note type="speaker">
            Anf. 145 STINA BERGSTRÖM (MP) replik:
          </note>
          <note>
            Herr talman! Tack för anförandet, Lars Tysklind!
          </note>
          <note>
            Jag har läst Liberalernas budgetmotion med intresse. Det finns
            många fler bra förslag där. Till exempel tycker Liberalerna i
            likhet med Miljöpartiet att det är en bra idé att använda statlig
            skog som utbytesmark vid bildande av naturreservat, vilket Lars
            Tysklind inte nämnde. Vi har också det gemensamt att vi vill värna
            våra naturskogar. Visserligen tycker Liberalerna att det bara
            behövs 25 miljoner extra i anslag för att skydda naturskogarna
            nästa år. Det kan jämföras med regeringens 590 miljoner.
          </note>
          <note>
            Jag tycker ändå att Liberalerna ska ha beröm för att de inte,
            till skillnad från andra allianspartier, slaktar hela anslaget
            för skydd och skötsel av värdefull natur. Liberalerna ser också
            vikten av att öka anslaget för sanering av förorenade områden.
          </note>
          <note>
            Det är lite spännande att man som oppositionsparti kan ta sig
            friheter och förändra reseavdraget på en månad och p å så sätt
            tillgodoräkna sig 1,4 miljarder i intäkter redan nästa år. Men
            det kanske är en frihet som man kan ta sig när man är oppositionsparti.
          </note>
          <note>
            Jag har en fråga som gäller Klimatklivet, eller det kanske hette
            något annat? Regeringens klimatkliv har varit väldigt framgångsrikt
            och uppskattat över hela landet. Det ska gälla projekt som ger
            den största klimatnyttan. Liberalerna vill nu avskaffa Klimatklivet
            på 700 miljoner och i stället införa något slags liberalt klimatkliv
            light för 200 miljoner om året. Men jag ser inte riktigt vad skillnaden
            skulle vara. Vilka åtgärder som i dag får stöd genom Klimatklivet
            skulle inte få det med Liberalernas alternativ?
          </note>
          <note type="speaker">
            Anf. 146 LARS TYSKLIND (L) replik:
          </note>
          <note>
            Herr talman! Till att börja med har vi – jag nämnde det i mitt
            anförande också – lagt 75 miljoner, på ett annat ställe, på satsningar
            på laddstolpar. Vi har även satsningar på cykelinfrastruktur på
            75 miljoner inom ett annat utgiftsområde. Där har vi 150 miljoner.
          </note>
          <note>
            Vi har också gjort ett eget anslag. Vi beskriver det utifrån
            vårt perspektiv och vill lägga fokus på åtgärder som annars inte
            skulle bli av. Jag tror mycket på det som sagts tidigare; det
            är klart att om man lägger upp ett stort bidragssystem är det
            inte konstigt att det blir populärt. Om någon har tänkt att vidta
            en åtgärd och dessutom kan få bidrag vore det väl dumt att inte
            söka det bidraget.
          </note>
          <note>
            Det gäller att göra en analys av vilka projekt som inte skulle
            ha blivit av annars. Av de 200 miljonerna har vi nämnt metangasreducering
            och biogasanläggningar, kopplat till jordbruket. Där kan det finnas
            viss flexibilitet. Men det är som sagt viktigt att verkligen lyfta
            projekt, som annars inte skulle bli av, över tröskeln.
          </note>
          <note>
            Jag får väl tacka för berömmet. Man får väl inte så mycket beröm
            alltid. Men när det gäller till exempel skogen går det att vända
            på det resonemanget. Utifrån den budget vi lägger prioriterar
            vi åtgärder för skogen högt. Man måste se på hur vi lägger det
            fördelningsmässigt.
          </note>
          <note>
            Det talades om allmänna medel. Man kan få nästan hur mycket allmänna
            medel som helst om man höjer skatterna på det sätt som regeringen
            har gjort. Det är ingenting som vi kan acceptera. Vi är nämligen
            helt övertygade om att det kommer att skada tillväxt och sysselsättning
            framöver.
          </note>
          <note type="speaker">
            Anf. 147 STINA BERGSTRÖM (MP) replik:
          </note>
          <note>
            Herr talman! Tack för svaret, Lars Tysklind!
          </note>
          <note>
            Jag funderar lite mer på det här med Klimatklivet. 582 ansökningar
            av de som har kommit in har beviljats. Det är fler som har sökt.
            Men av de beviljade ansökningarna är det just den största klimatnyttan
            man har tittat på och på vilka projekt som inte skulle ha blivit
            av utan de 40-procentiga statsstöden som man får genom Klimatklivet.
            Bland annat 17 anläggningar för biogas har fått stöd.
          </note>
          <note>
            Jag vill ändå ställa frågan: Om Lars Tysklind skulle åka ut i
            landet och prata med kommunpolitiker och marknadsföra Liberalernas
            klimatkliv, vilka projekt skulle han då säga att man inte skulle
            få pengar till av de 582 ansökningarna som har beviljats pengar
            i dag?
          </note>
          <note type="speaker">
            Anf. 148 LARS TYSKLIND (L) replik:
          </note>
          <note>
            Herr talman! Det får väl närmast ses som en omöjlig sak att bedöma.
            Men ifall Liberalernas budgetförslag hade fått gälla hade vi haft
            75 miljoner i nationella satsningar på cykelinfrastruktur som
            man kan vara med och samarbeta om. Och vi har lagt 75 miljoner
            till laddstolpar som man kan söka. Och vi har de 200 miljonerna.
          </note>
          <note>
            Om vi lägger ihop det blir det 350 miljoner, vilket kan jämföras
            med regeringens budget. Det är då bara hälften och så vidare.
            Men det är den utgångspunkt vi har. Vi är inte beredda att höja
            skatter på det sättet som regeringen har gjort. Vi tror inte heller
            att bidrag och subventioner är de enda lösningarna.
          </note>
          <note>
            Det görs satsningar ändå ute i kommunerna, i regionerna och inom
            den privata verksamheten. Statens roll ska alltså inte överskattas
            i sammanhanget. Men det finns ställen där staten måste gå in med
            pengar. Och det har vi prioriterat 350 miljoner kronor för.
          </note>
          <note>
            Som jag sa förut kan man vända på resonemanget; utifrån att vi
            h ar 27 miljarder mindre i utgiftsbudget är det ett prioriterat
            område.
          </note>
          <note type="speaker">
            Anf. 149 LARS-AXEL NORDELL (KD):
          </note>
          <note>
            Herr talman! Kristdemokraterna har sedan länge drivit på för
            grön skatteväxling. Vi har lagt fram flera skarpa fö rslag. Det
            fortsätter vi med. I årets budget sänker vi därför skatten på
            arbete, företagande och pensioner och höjer skatten på miljöförstörande
            verksamhet.
          </note>
          <note>
            Just skatteväxlingsdelen är intressant eftersom det får sådana
            effekter.
          </note>
          <note>
            I Sverige konsumeras ca 15 kilo textilier per person och år.
            Av dessa går endast tre kilo till återanvändning. Enligt en analys
            från forskningsinstitutet IVL är Sverige ett av de sämsta länderna
            i Europa när det gäller att samla in textilier. Vi föreslår därför
            att en råvaruskatt på icke återvunna textilier införs på 10 000
            kronor per ton. Det skulle innebära ökade skatte ­ intäkter på
            omkring 1 miljard kronor per år. Arbetet med att underlätta insamling
            och återvinning av textilier behöver samtidigt fortsätta för att
            det ska samlas in mer.
          </note>
          <note>
            Plast bryts ned mycket långsamt i naturen. Vi behöver minska
            användningen av plast i engångsprodukter, till exempel plastpåsar.
            Därför har vi föreslagit en skatt på 1 krona per plastpåse. Det
            skulle ge ungefär 1 miljard till statskassan under år ett. År
            två däremot kommer det nog inte in lika mycket pengar till staten,
            eftersom beteendet kommer att påverkas. Det är det som är idén
            med det här, att få in pengar men att samtidigt påverka beteendet
            så att man väljer miljövänligare material när man går och handlar.
          </note>
          <note>
            Kristdemokraterna ställer sig bakom förslaget om införandet av
            en ke ­ mikalieskatt på viss hemelektronik och PVC-material i
            enlighet med reger ­ ingens förslag. Bakgrunden till denna skatt
            är den kemikalieutredning som alliansregeringen tillsatte.
          </note>
          <note>
            Vi föreslår också en nedsättning av koldioxidskatten och att
            energi ­ skatten för diesel i gruvindustriell verksamhet slopas.
            I år har denna skatt reducerats, men vi föreslås att den slopas
            helt.
          </note>
          <note>
            Herr talman! Källsortering av sopor i hushållen är omfattande,
            vilket är utmärkt. Det är en bra utveckling. Samtidigt importerar
            de kommunala värmeverken osorterade sopor från andra länder för
            förbränning. Vi föreslår att en skatt införs på förbränning av
            osorterade sopor på 100 kronor per ton för att öka materialåtervinningen
            och minska utsläppen av miljöfarliga ämnen och koldioxid. Det
            ligger också i linje med att vi vill att man ska källsortera mera.
          </note>
          <note>
            Många småskaliga vattenkraftverk hotas i dag av oproportionerliga
            ingripanden från myndigheterna. I dagens betänkande hänvisar majoriteten
            till att riksdagen förra året tillkännagav att regeringen skulle
            återkomma med förslag till ett regelverk för tillståndsprocesser
            för vattenverksamhet som är flexibelt och anpassat till småskaliga
            verksamheter.
          </note>
          <note>
            Tyvärr har regeringen ännu inte åtgärdat detta problem, trots
            att vi vet att småskaliga vattenkraftsägare drabbas hårt medan
            vi står här och pratar i debatten. Kristdemokraterna kräver att
            vattenverksamheter prövas från fall till fall utifrån miljö-,
            kultur- och näringshänsyn.
          </note>
          <note>
            Det måste bli ett omedelbart slut på den brutala tillämpning
            som vissa länsstyrelser ägnar sig åt. Kristdemokraterna föreslår
            också att reglerna för statliga bidrag ses över så att det klart
            framgår att även de dammägare som blivit ålagda att vidta en viss
            åtgärd kan omfattas av statligt stöd. Detta vill vi tillkännage
            för regeringen. De som redan nu har drabbats bör kompenseras retroaktivt.
          </note>
          <note>
            Det är ingen tvekan om att fiskens vandringar behöver underlättas.
            Det gäller inte minst ålen som är starkt hotad. Här menar vi att
            anläggande av förbifarter i första hand ska prövas snarare än
            en total utrivning av dammar som länsstyrelserna kräver med regeringens
            goda minne.
          </note>
          <note>
            Herr talman! Kristdemokraternas vision är att den svenska fordonsflottan
            ska vara fossiloberoende år 2030. Vi föreslår därför fortsatt
            stöd till laddstolpar. Det stora hindret i dag är osäkerheten
            kring att man kommer att kunna ladda sin bil. Vi anslår 125 miljoner
            kronor per år under perioden 2017–2020 till stöd för utbyggnad
            av laddinfrastruktur, men inte under detta utgiftsområde utan
            under utgiftsområde 21.
          </note>
          <note>
            Vi föreslår också att ett så kallat bonus–malus-system införs
            för personbilssektorn. Det behövs tydliga ekonomiska incitament
            både för att få bort de smutsigaste bilarna från vägarna och för
            att få in framtidens teknik för fordonsdrift. Därför tror vi på
            ett bonus–malus-system.
          </note>
          <note>
            När det gäller kommunernas regelbundna kontroll av enskilda avlopp
            behövs det förstärkta incitament. Kristdemokraterna föreslår att
            i de fall brott mot miljöbalken upptäcks i samband med kontroll
            av ett enskilt av ­ lopp bör vitet som åläggs fastighetsägaren
            tillfalla den aktuella kommu ­ nen. I dag tillfaller det staten,
            medan det är kommunerna som har kontroll ­ ansvaret.
          </note>
          <note>
            Det är ett problem att anläggningslagens möjlighet till va-samverkan
            juridiskt krockar med vattentjänstlagens krav på att det alltid
            ska vara ett kommunalt ansvar för vatten och avlopp i större sammanhang.
            Det borde vara möjligt att låta fastighetsägarna o rdna vatten
            och avlopp genom va ‑ samverkan.
          </note>
          <note>
            Herr talman! Jag vill avsluta med att hänvisa till vårt särskilda
            yttrande till förmån för Kristdemokraternas budgetförslag som
            vi har lagt fram.
          </note>
          <note type="speaker">
            Anf. 150 STINA BERGSTRÖM (MP) replik:
          </note>
          <note>
            Herr talman! Kristdemokraterna är ju det parti som vill minska
            den här budgeten mest av alla partier. Man vill skära bort nästan
            3 miljarder, vilket är 35 procent av hela budgeten.
          </note>
          <note>
            Vissa anslag ryker helt, bland annat anslaget för klimatanpassning,
            vilket jag tycker är väldigt märkligt i dessa dagar. Det gäller
            inte minst översvämningar i till exempel Hallsberg och Kristinehamn
            och vad man kan behöva tänka på i framtiden för att minska sådana
            skador.
          </note>
          <note>
            Kristdemokraterna vill bland annat skära bort 590 miljoner på
            skydd av värdefull natur. Vi har tidigare pratat om varför dessa
            pengar behövs. Regeringen har ökat anslagen för att kunna uppnå
            de mål som riksdagen beslutade om under alliansregeringens tid.
          </note>
          <note>
            Nu planeras det bland annat en utökning av Tivedens nationalpark,
            och den ligger ju i Lars-Axel Nordells valkrets.
          </note>
          <note>
            Jag skulle vilja höra vad Lars-Axel Nordell tycker om det, om
            han tycker att det är väl använda pengar att utöka nationalparken
            eller om det är en bättre idé att avverka skogen.
          </note>
          <note>
            Jag är också intresserad av att höra vilka andra värdefulla skogar
            som Kristdemokraterna inte tycker är värda att skydda för framtida
            generatio ­ ner.
          </note>
          <note type="speaker">
            Anf. 151 LARS-AXEL NORDELL (KD) replik:
          </note>
          <note>
            Herr talman! Tack, Stina Bergström, för frågan! Den handlade
            om hur vi prioriterar. Vi har ju en helt annan budget än vad ni
            har. Vi har betydligt mindre pengar att röra oss med, för vi har
            gjort andra prioriteringar. Vi anser att det är viktigt att satsa
            på de delar som skapar tillväxt. Därför gör vi en skatteväxling
            för miljön, för företagande och för arbete. Det är anledningen
            till att det ser olika ut.
          </note>
          <note>
            När det gäller de satsningar som vi gör är det mycket riktigt
            att vi har lägre ramar än vad ni har. Till en del går det att
            förklara med att vi använder andra utgiftsområden. Det gäller
            till exempel laddstolpar som ligger under utgiftsområde 21.
          </note>
          <note>
            Vi har också föreslagit ett bonus–malus-system. Det innebär att
            vi inte satsar på miljöbilspremien.
          </note>
          <note>
            Vi har inte heller lånat upp pengar för att klara budgeten som
            ni har gjort. Ni har lånat 11 miljarder, men det har inte vi.
            Detta är naturligtvis också en fråga om trovärdighet för framtiden.
            Vi tror inte på att man ska låna för sina satsningar. Vi tycker
            att man ska jobba långsiktigt med att få ett fungerande samhälle
            med en fungerande intäktssida. Det är det som skapar motorn i
            samhället.
          </note>
          <note type="speaker">
            Anf. 152 STINA BERGSTRÖM (MP) replik:
          </note>
          <note>
            Herr talman! Det var mycket prat, men bara lite svar på min fråga.
            Jag vill nog ändå uppehålla mig vid Tivedens nationalpark. Det
            var ju den satsningen som jag pratade om och den utökning av nationalparken
            som Naturvårdsverket planerar.
          </note>
          <note>
            Jag tycker att detta med Tiveden är intressant. Tidigt i våras
            anordnade Lars Tysklind och jag ett seminarium här i riksdagen
            om hyggesfritt skogsbruk. En del politiker och tjänstemän från
            Laxå kommun fick nys om detta och åkte då upp hit. De hade hört
            att Sveaskogs skogschef skulle vara med på seminariet. Vad de
            var oroliga för var de planer som Sveaskog hade på att avverka
            sina skiften runt nationalparken och skapa kalhyggen där. Man
            insåg att detta skulle skada turistnäringen, företagande och boendemiljön.
            Tivedens nationalpark är väldigt viktig för Laxå kommun. Många
            politiker och andra engagerade sig i detta, och det fick en bra
            lösning. Sveaskog meddelade att man inte tänkte kalavverka utan
            i stället göra en form av kontinuitetsskogsbruk.
          </note>
          <note>
            Jag vill återkomma till min fråga: Vad tycker Lars-Axel Nordell
            och Kristdemokraterna om sådana satsningar? Behöver vi inte skydda
            dessa skogar och ha ett annat skogsbruk? Behöver vi inte satsa
            på de gröna jobb på landsbygden som skydd och skötsel av värdefull
            natur leder till?
          </note>
          <note type="speaker">
            Anf. 153 LARS-AXEL NORDELL (KD) replik:
          </note>
          <note>
            Herr talman! Som Lars Tysklind påpekade blir det stort fokus
            på anslag, vilket kanske sker av förklarliga skäl när vi talar
            om utgiftsområden. Det handlar om hur mycket pengar som delas
            ut och hur mycket som går till olika saker. När vi sitter i uppföljningsgrupper
            talar vi i stället mycket om resultat. Det är väl det som egentligen
            är viktigt, inte hur mycket pengar vi sprätter ut.
          </note>
          <note>
            Tivedens nationalpark är självklart viktig, inte bara för Laxå
            kommun utan för hela länet och för Västra Götaland, som den tidigare
            har tillhört. Detta och andra områden som ligger där intill tycker
            jag självfallet är viktiga. Vi vet att länsstyrelsen har varit
            lite brutal när det gäller vattendrag i närheten. Man har velat
            göra förändringar i dem, bland annat i form av laxtrappor, på
            grund av fördämningar.
          </note>
          <note>
            Nyckelbiotoper har vi fått en särskild dragning om i utskottet.
            De komplicerar det hela, och i en del fall omöjliggör de en naturlig
            och viktig skogsavverkning. Det som nu tas upp är att man inte
            avverkar rakt över utan sparar skog. Det blir en varsam hantering
            av skogen.
          </note>
          <note>
            Det är väl detta jag kan säga. Jag tycker självklart att det
            här är viktigt.
          </note>
          <note type="speaker">
            Anf. 154 JENS HOLM (V) replik:
          </note>
          <note>
            Herr talman! Som Stina från Miljöpartiet sa är Kristdemokraterna
            det parti som inom detta utgiftsområde vill skära ned mest av
            alla de borgerliga partierna. Det kanske är därför Lars-Axel Nordell
            väljer att tala om det som Kristdemokraterna gör på andra ut giftsområden
            och inte på miljö ‑ och klimatområdet.
          </note>
          <note>
            Om vi tittar på det här utgiftsområdet ser vi att med Kristdemokraternas
            politik blir det mindre skydd av värdefull natur och mindre pengar
            till våra viktiga ansvariga myndigheter som ska se till att miljöpolitiken
            verkligen implementeras. Det blir inga eller väldigt få lokala
            klimatinvesteringar, vilket kommer att innebära färre laddstolpar
            för elbilar. Det blir inga cykelbanor, ingen utbyggd biogas, ingen
            utbyggd fjärrvärme och så vidare.
          </note>
          <note>
            Lars-Axel! När jag har träffat människor i utvecklingsländer
            – de som här och nu drabbas av våra utsläpp – brukar de skicka
            med ett entydigt budskap: Ta ansvar för era utsläpp! Ni måste
            gå före och ställa om.
          </note>
          <note>
            Det är så vi har tänkt med denna budget. Vi ska investera här
            i Sverige för att ta ansvar för våra historiska utsläpp.
          </note>
          <note>
            När jag funderar över ert partinamn, Kristdemokraterna, tänker
            jag mig att ni nog är präglade av en kristen värdegrund – vad
            det nu kan vara. Jag fick för mig att man ska vårda skapelsen
            och ta ansvar för det liv man lever här och nu. Jag vill därför
            fråga Lars-Axel Nordell om han tycker att man vårdar skapelsen
            och tar ansvar när man skär ned med över 3 miljarder kronor på
            detta viktiga område.
          </note>
          <note type="speaker">
            Anf. 155 LARS-AXEL NORDELL (KD) replik:
          </note>
          <note>
            Herr talman! Jens Holm talar om att vårda och värna skapelsen.
            Ja, jag tycker att vår budget är en budget för att göra detta.
            Vi har en princip som innebär att man inte ska förstöra eller
            förbruka utan i stället förvalta jordens resurser. Detta ska vi
            fortsätta att göra. Det Jens Holm försöker få det till är att
            vi drar ned stora belopp. Men vad utgår han från? Jo, den budget
            som Socialdemokraterna och Miljöpartiet med stöd av Vänsterpartiet
            har lagt fram. Det är utifrån denna budget som vi lägger fram
            en budget med lägre utgifter än vad de gör. Det stämmer alltså.
          </note>
          <note>
            När det däremot exempelvis gäller laddstolpar finns dessa under
            ett annat utgiftsområde. För oss handlar det om att se budgeten
            som en helhet. Om man bara utgår från detta utgiftsområde har
            Jens Holm självklart rätt. Vi har en helt annan ram och ligger
            därför lägre än ni på många områden. Men som jag sa förut handlar
            det också om att fokusera på resultatet, inte bara på hur mycket
            pengar vi spenderar.
          </note>
          <note type="speaker">
            Anf. 156 JENS HOLM (V) replik:
          </note>
          <note>
            Herr talman! Om vi talar om att vårda och värna tänker jag exempelvis
            på att sanera miljöförstörda områden. Innebär inte detta att vårda
            och värna den jord som vi alla delar, Lars-Axel Nordell?
          </note>
          <note>
            Vi skjuter till ganska mycket pengar där, medan Kristdemokraterna
            vill dra ned hela 200 miljoner kronor på miljösanering. Finns
            dessa pengar under någon annan budgetpost? Jag har inte hittat
            dem när jag har tittat på de 27 olika utgiftsområdena.
          </note>
          <note>
            Om vi ska vårda och värna tänker jag på åtgärder för värdefull
            natur, som återfinns under 1:3 i utgiftsområdet. Vi ska se till
            att våra skyddade områden verkligen fortsätter att vara skyddade
            och sköts på ett bra sätt. Jag ser här att Kristdemokraterna drar
            ned 350 miljoner kronor. Det handlar om en tredjedel inom detta
            viktiga område, som väl ändå ska vårdas och värnas. Finns detta
            någon annanstans i budgetbetänkandet? Jag har i varje fall inte
            hittat det.
          </note>
          <note>
            Att vårda och värna kan innebära att man skyddar värdefull natur
            genom att exempelvis bilda fler naturreservat. Vi anslår drygt
            1 miljard kronor, medan ni nästan halverar detta ans lag och drar
            ned med nästan 600 miljoner kronor.
          </note>
          <note>
            Jag måste återigen få ställa frågan om det här verkligen är att
            vårda och värna skapelsen. Jag tycker inte det. Jag tycker att
            det ser ut som att ni ensidigt sänker skatter, och väldigt mycket
            för storföretag och redan välbärgade människor. Sedan finansierar
            ni detta med att dra ned med 3 miljarder kronor på miljön och
            klimatet. Är detta ansvarsfull politik, Lars-Axel Nordell?
          </note>
          <note type="speaker">
            Anf. 157 LARS-AXEL NORDELL (KD) replik:
          </note>
          <note>
            Herr talman! Detta med skatteväxling är intressant. Vi vill verkligen
            växla, medan regeringen inte skatteväxlar. Den vidtar visserligen
            åtgärder för miljön men sänker inte skatten på arbete, pensioner
            eller företagande. Detta är en viktig punkt att påpeka. Om ni
            menar allvar med skatteväxling måste ni också genomföra den.
          </note>
          <note>
            Jag fick en fråga om skyddad natur. Det finns många områden där
            olika länsstyrelser i landet har hyfsad kontroll på hur det ser
            ut. När man ställer frågor om de inte ska göra något åt det ena
            eller andra svarar de att de måste börja med det som är mest akut.
          </note>
          <note>
            Ett akut område gäller de svenska kusterna. Vi satsar pengar
            på detta eftersom det där finns potentiella miljöhot och många
            förlista fartyg på havets botten. Vi satsar 15 miljoner kronor
            extra för att kunna komma åt detta och sanera fartygen. Ofta vet
            man inte vem som är ägare till dem. Vi anslår alltså dessa pengar
            till det här.
          </note>
          <note>
            Det är bra att också regeringen har talat om att anvisa pengar
            hit eftersom Hav s - och vattenmyndigheten har sagt att den vill
            titta på detta och genomföra en sanering. Även enskilda motioner
            har tagit upp detta.
          </note>
          <note>
            Så här kommer vi att fortsätta eftersom alla län har områden
            som på något sätt är kontaminerade. Man måste börja där risken
            är störst. Detta är alltså ett område som fortsättningsvis också
            är viktigt att jobba med.
          </note>
          <note type="speaker">
            Anf. 158 MATILDA ERNKRANS (S):
          </note>
          <note>
            Herr talman! Regeringen, som består av socialdemokrater och miljöpartister
            och har stöd av Vänsterpartiet, har bestämt sig för att leverera
            de åtgärder, investeringar och styrmedel som behövs för att klara
            av omställningen till hållbarhet. Det är ett hållbart samhällsbygge
            enligt svensk modell. Det är inte minst uppenbart på miljöbudgetens
            område, utgiftsområde 20, som vi debatterar här i dag. Här förstärker
            regeringen budgeten med 73 procent jämfört med den tidigare borgerliga
            regeringens budget. Det är en historisk förstärkning. Och det
            är ingen slump att regeringen har valt att prioritera åtgärder
            för klimatet, för havsmiljön, för den biologiska mångfalden och
            för en giftfri miljö. Det är områden där insatser är särskilt
            viktiga och som berör flera av våra 16 miljömål.
          </note>
          <note>
            Ibland kan man i debatten få för sig att det här är en tävlan
            om vem som lägger mest pengar. Jag vill återigen understryka att
            detta inte handlar om vem som lägger mest pengar. Vi tillhör en
            regering som anser att det behövs investeringar i form av pengar
            för att få till en bra omställning till hållbarhet. Men det handlar
            framför allt om att vi har miljötillstånd som behöver förbättras.
          </note>
          <note>
            För tio år sedan klarade Sverige 2 av 16 miljökvalitetsmål. Det
            är sam ­ ma två mål som vi ännu i dag klarar. Det har gjort att
            den här regeringen har insett att vi måste öka takten och ställa
            om politiken för att klara fler av de miljömål som vi har åtagit
            oss.
          </note>
          <note>
            Därför har regeringen föreslagit nya investeringar i klimatarbetet,
            fossilfria resor och förnybar energi på sammanlagt 12,9 miljarder
            för perioden 2017–2020. Det är en historisk satsning som vi är
            stolta över och som kommer att visa omvärlden att fina ord också
            kan leda till handling. Det här är en slutsats som vi har dragit;
            om Sverige ska klara sitt eget klimatmål till 2020 vet vi att
            de åtgärder som fanns fram till 2015 inte riktigt räcker hela
            vägen utan skulle göra att det saknades 4 miljoner ton. Vi behöver
            göra mer på hemmaplan för att klara det glappet. Därför investerar
            den här regeringen i ett aktivt klimatarbete på hemmaplan och
            internationellt, för vi klarar av att göra både och.
          </note>
          <note>
            Det lokala klimatinvesteringsstöd som regeringen har infört,
            Klimatklivet, har varit en succé. Till och med den 6 december
            2016 har Klimatklivet beviljat 582 ansökningar som tillsammans
            beräknas ge årliga utsläppsminskningar om ca 400 000 ton växthusgaser.
            Det motsvarar mer än 50 000 bensinbilar som kör ett varv runt
            jorden.
          </note>
          <note>
            Det här är klimatinvesteringar som handlar om laddstationer,
            fossilfria kollektivtrafiklösningar, bioenergiproduktion och mycket
            mer. Vi föreslår nu att det här stödet höjs från 600 miljoner
            kronor till 700 miljoner årligen och att det förlängs till 2020.
          </note>
          <note>
            Regeringen förstärker satsningarna på den biologiska mångfalden
            med 1,1 miljarder jämfört med de borgerliga åren. Det betyder
            att värdefull natur kan köpas in för mer skydd, att fler naturskogar
            kan skyddas och att fler marina reservat kan inrättas. Bland annat
            har brandområdet i Västmanland kunnat köpas in och göras till
            naturreservatet Hälleskogsbrännan. Regeringen kommer också att
            föreslå riksdagen att nationalparkerna i Tiveden och Björnlandet
            utökas.
          </note>
          <note>
            När det nu blir fler naturreservat måste anslaget för skötsel
            hänga med. Den borgerliga regeringen lät anslaget vara oförändrat,
            vilket i praktiken innebär mindre skötsel. Regeringen har i stället
            höjt anslaget till skötsel av värdefull natur med 240 miljoner
            kronor från 2016.
          </note>
          <note>
            Den här sommaren har vi redan kunnat se hur jobb skapats runt
            om i landet för att ta hand om till exempel eftersatt underhåll
            av ledsystemen i fjällen, naturvårdsskötsel i reservat, information
            och fler broar på populära vandringsleder. Fler än 1 000 jobb
            skapades redan 2015 bara inom det här området.
          </note>
          <note>
            Anslaget för skydd av marina områden utökades med 55 miljoner
            kronor från och med årets budget. Nu föreslår vi att anslaget
            förstärks med ytterligare 40 miljoner kronor för 2017 och 30 miljoner
            för 2018. Även miljöövervakningen av havet ska öka.
          </note>
          <note>
            Kemikalieinspektionens arbete för en giftfri vardag förstärks
            ytterligare. Vi föreslår extra resurser för att klara det uppdrag
            som myndigheten har för att genomföra handlingsplanen för insatser
            för en giftfri vardag. Arbetet har fokus på åtgärder för att skydda
            barns och ungdomars hälsa. Fler, nya och tuffare regler och skatter
            planeras. Ett centrum för substitution av farliga ämnen i kemiska
            produkter diskuteras och planeras.
          </note>
          <note>
            Herr talman! Regeringen har en mängd åtgärder för att klara de
            16 miljömålen, för att förbättra miljötillståndet och för att
            ställa om till ett mer hållbart samhällsbygge. Det här är jag
            stolt över. Det här är solidaritet och rättvisa som bär jämlikhet
            och frihet.
          </note>
          <note>
            Med detta vill jag yrka bifall till förslaget i utskottets betänkande.
          </note>
          <note>
            (Applåder)
          </note>
          <note>
            (forts. § 9)
          </note>
          <note>
            Ajournering
          </note>
          <note>
            Kammaren beslutade kl. 15.56 på förslag av talmannen att ajournera
            sammanträdet till kl. 16.00, då votering skulle äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 7 Beslut om ärenden som slutdebatterats den 13 december
          </note>
          <note>
            UbU2 Utgiftsområde 15 Studiestöd
          </note>
          <note>
            Kammaren biföll utskottets förslag.
          </note>
          <note>
            UFöU2 Fortsatt svenskt deltagande i den militära utbildningsinsatsen
            i Irak
          </note>
          <note>
            Punkt 1 (Fortsatt svenskt deltagande i den militära utbildningsinsatsen
            i Irak)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            Votering:
          </note>
          <note>
            276 för utskottet
          </note>
          <note>
            44 för res. 1
          </note>
          <note>
            29 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 04 S, 79 M, 24 MP, 20 C, 19 V, 15 L, 15 KD
          </note>
          <note>
            För res.1: 44 SD
          </note>
          <note>
            Frånvarande: 9 S, 5 M, 4 SD, 1 MP, 2 C, 2 V, 4 L, 1 KD, 1 -
          </note>
          <note>
            Punkt 3 (Inriktning, innehåll och omfattning för Sveriges bidrag)
          </note>
          <note>
            1. utskottet
          </note>
          <note>
            2. res. 3 (SD)
          </note>
          <note>
            3. res. 4 (V)
          </note>
          <note>
            4. res. 5 (L)
          </note>
          <note>
            Förberedande votering 1:
          </note>
          <note>
            19 för res. 4
          </note>
          <note>
            15 för res. 5
          </note>
          <note>
            286 avstod
          </note>
          <note>
            29 frånvarande
          </note>
          <note>
            Kammaren biträdde res. 4.
          </note>
          <note>
            Förberedande votering 2:
          </note>
          <note>
            44 för res. 3
          </note>
          <note>
            19 för res. 4
          </note>
          <note>
            257 avstod
          </note>
          <note>
            29 frånvarande
          </note>
          <note>
            Kammaren biträdde res. 3.
          </note>
          <note>
            Huvudvotering:
          </note>
          <note>
            227 för utskottet
          </note>
          <note>
            44 för res. 3
          </note>
          <note>
            49 avstod
          </note>
          <note>
            29 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 104 S, 79 M, 24 MP, 20 C
          </note>
          <note>
            För res. 3: 44 SD
          </note>
          <note>
            Avstod: 19 V, 15 L, 15 KD
          </note>
          <note>
            Frånvarande: 9 S, 5 M, 4 SD, 1 MP, 2 C, 2 V, 4 L, 1 KD, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            UFöU1 Fortsatt svenskt deltagande i Natos utbildnings- och rådgivningsinsats
            Resolute Support Mission i Afghanistan
          </note>
          <note>
            Punkt 1 (Avslag på propositionen)
          </note>
          <note>
            1. utskottet
          </note>
          <note>
            2. res. 1 (SD, V)
          </note>
          <note>
            Votering:
          </note>
          <note>
            257 för utskottet
          </note>
          <note>
            63 för res. 1
          </note>
          <note>
            29 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 04 S, 79 M, 24 MP, 20 C, 15 L, 15 KD
          </note>
          <note>
            För res.1: 44 SD, 19 V
          </note>
          <note>
            Frånvarande: 9 S, 5 M, 4 SD, 1 MP, 2 C, 2 V, 4 L, 1 KD, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SkU16 Subsidiaritetsprövning av kommissionens förslag till rådets
            direktiv om en gemensam bolagsskattebas
          </note>
          <note>
            Kammaren biföll utskottets förslag.
          </note>
          <note>
            SkU17 Subsidiaritetsprövning av kommissionens förslag till rådets
            direktiv om en gemensam konsoliderad bolagsskattebas
          </note>
          <note>
            Kammaren biföll utskottets förslag.
          </note>
          <note>
            SkU18 Subsidiaritetsprövning av kommissionens förslag till rådets
            direktiv om tvistlösningsmekanismer vid dubbelbeskattning i Europeiska
            unionen
          </note>
          <note>
            Kammaren biföll utskottets förslag.
          </note>
          <note>
            SkU19 Subsidiaritetsprövning av kommissionens förslag till rådets
            direktiv om ändring av direktiv (EU) 2016/1164 vad gäller hybrida
            missmatchningar med tredjeländer
          </note>
          <note>
            Kammaren biföll utskottets förslag.
          </note>
          <note>
            § 8 Beslut om ärende som slutdebatterats vid dagens sammanträde
          </note>
          <note>
            AU1 Utgiftsområde 13 Jämställdhet och nyanlända invandrares etablering
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            149 för utskottet
          </note>
          <note>
            43 för res.
          </note>
          <note>
            127 avstod
          </note>
          <note>
            30 frånvarande
          </note>
          <note>
            Kammaren biföll utskottets förslag.
          </note>
          <note>
            Johan Hedin (C) och Robert Hannah (L) anmälde att de avsett att
            avstå från att rösta men markerats ha röstat ja.
          </note>
          <note>
            Partivis fördelning av rösterna:
          </note>
          <note>
            För utskottet: 104 S, 24 MP, 1 C, 19 V, 1 L
          </note>
          <note>
            För res.: 43 SD
          </note>
          <note>
            Avstod: 79 M, 19 C, 14 L, 15 KD
          </note>
          <note>
            Frånvarande: 9 S, 5 M, 5 SD, 1 MP, 2 C, 2 V, 4 L, 1 KD, 1 -
          </note>
          <note>
            § 9 (forts. från § 6) Allmän miljö- och naturvård (forts. MJU1)
          </note>
          <note type="speaker">
            Anf. 159 JONAS JACOBSSON GJÖRTLER (M) replik:
          </note>
          <note>
            Herr talman! Jag får tacka Matilda Ernkrans för hennes anförande.
            Där säger hon att fina ord kan leda till handling, och det var
            väl exakt det som hände under alliansåren när vi kunde visa att
            det faktiskt går att kombinera tillväxt med minskade utsläpp inte
            bara i ord utan också i verkligheten.
          </note>
          <note>
            Sedan tycker jag att Matilda Ernkrans och Socialdemokraterna,
            ja, regeringssidan över huvud taget, talar väldigt mycket om att
            det här skulle vara en historisk förstärkning. Därmed hemfaller
            man åt precis det som Matilda Ernkrans själv säger att hon inte
            gör, det vill säga att fokusera på hur mycket pengar man spenderar
            snarare än på vilka resultat man vill uppnå.
          </note>
          <note>
            Problemet kvarstår, nämligen att om man vräker på med skattehöjningar
            på över 40 miljarder för vanligt folk, som slår direkt mot jobb
            och tillväxt, är det självklart att man får mycket mer pengar
            att spendera. I nästa steg kommer det att slå hårt mot jobb och
            tillväxt och även mot miljön.
          </note>
          <note>
            Nu vill regeringen slå till med ännu ett par skattehöjningar
            som riktas direkt mot landsbygden. I båda fallen tänker jag på
            kilometerskatten och flygskatten.
          </note>
          <note>
            Flygskatten nämndes tidigare, och den har mycket begränsad klimatnytta.
            Internationella insatser är 150 gånger mer kostnadseffektiva,
            det vill säga de ger 150 gånger större klimatnytta än en flygskatt.
            Om det är så viktigt och bråttom att sänka klimatutsläppen , varför
            ägnar sig regeringspartierna åt den typen av dyr och ineffektiv
            symbolpolitik, till exempel flygskatten och Klimatklivet, som
            Matilda Ernkrans lyfter fram som ett föredöme, i stället för att
            lägga fram förslag som löser våra verkliga utmaningar i Sverige?
          </note>
          <note type="speaker">
            Anf. 160 MATILDA ERNKRANS (S) replik:
          </note>
          <note>
            Herr talman! Det kan vara på sin plats att påminna de m som lyssnar
            och följer debatten att det gäller att klara av att öka tillväxten
            samtidigt som vi minskar våra inhemska utsläpp. Det var inte den
            borgerliga alliansregeringen som uppfann det fenomenet. Det klarade
            Sverige av redan under socialdemokraten Göran Perssons regering.
          </note>
          <note>
            Det vi däremot kan konstatera är att när den borgerliga regeringen
            tillträdde 2006 klarade Sverige två av de 16 miljömålen. Det var
            samma två som man klarade efter åtta år i regeringsställning.
          </note>
          <note>
            Vi kan också konstatera att avstämningen 2015 av klimatpolitiken
            som den tidigare regeringen hade beställt, om det var tillräckligt
            med åtgärder för att nå det inhemskt satta klimatmålet till 2020,
            visar att de åtgärder som var på plats inte räcker för att nå
            målet. Vi måste klara av att ställa om vårt samhälle så att vi
            inte överstiger 28,8 miljoner ton till 2020. Det saknas alltså
            4 miljoner ton för att klara det uppsatta målet för klimatpolitiken
            på hemmaplan för att minska våra utsläpp.
          </note>
          <note>
            Den nuvarande regeringen har valt att kombinera ekonomiska styrmedel
            med investeringar för att minska våra klimatutsläpp och förhoppningsvis
            klara ytterligare ett antal av våra miljömål. Mot det står Moderaternas
            politik.
          </note>
          <note type="speaker">
            Anf. 161 JONAS JACOBSSON GJÖRTLER (M) replik:
          </note>
          <note>
            Herr talman! Problemet med retoriken, Matilda Ernkrans, är att
            utsläppen nu ökar. Verkligheten talar emot det Matilda Ernkrans
            säger. För 2016 ökar klimatutsläppen efter en lång period av minskning.
          </note>
          <note>
            Det fortsätter att vara ett problem, och det är ett svek mot
            miljön – för att uttrycka det i klartext – när man väljer att
            ägna sig åt kostsamma åtgärder som ger lite klimatnytta. Det är
            ett svek mot miljön.
          </note>
          <note>
            Det svar som regeringen måste ge är varför man ska välja att
            spendera mycket pengar på att göra lite när man kan välja att
            göra tvärtom, spendera lite mindre pengar men leverera desto mer
            resultat.
          </note>
          <note>
            Matilda Ernkra ns nämnde i sitt anförande att K limatklivet leder
            till utsläppsminskningar som motsvarar 50 000 bensinbilar. De
            förslag som vi har lagt fram är 50 gånger mer kostnadseffektivt.
            De skulle med motsvarande medel ge en utsläppsminskning som motsvarar
            2 ½ miljon bensinbilar. Det måste väl ändå vara bättre, Matilda
            Ernkrans?
          </note>
          <note>
            Ingen har sagt att vi inte ska göra någonting på hemmaplan. Om
            Matilda Ernkrans lyssnade när jag höll mitt inledningsanförande
            nämnde jag att det är transportsektorn som är den stora utmaningen
            i Sverige. Där har vi moderater förslag för hur fordonsskatten
            bör förändras och hur man bör få in mer biobränsle i drivmedlet.
            De är de enskilt viktigaste åtgärderna för att minska utsläppen
            på hemmaplan.
          </note>
          <note type="speaker">
            Anf. 162 MATILDA ERNKRANS (S) replik:
          </note>
          <note>
            Herr talman! Att spendera lite som ska ge mycket resultat har
            väl inte riktigt Jonas Jacobsson Gjörtler täckning för med tanke
            på att vi har självständiga myndigheter som följer upp hur vi
            i Sverige klarar våra åtaganden när det gäller våra 16 miljökvalitetsmål
            där klimatmålet är ett av dem.
          </note>
          <note>
            Två mål klarades när den borgerliga regeringen tillträdde. Det
            var Säker strålmiljö och Skyddande ozonskikt. Det var samma två
            mål som den borgerliga regeringen klarade efter åtta år vid makten.
            Att spendera lite och ge mycket resultat har Jonas Jacobsson Gjörtler
            inte riktigt täckning för.
          </note>
          <note>
            Om man har följt utsläppsstatistiken vet man att det inte är
            ovanligt att den fluktuerar lite olika år. Det fanns år under
            Jonas Jacobsson Gjörtlers regeringstid som utsläppen också ökade.
          </note>
          <note>
            Detta i sig gör att vi borde vara överens om att anstränga oss
            ytterligare lite mer för att minska våra utsläpp – inte mindre,
            som Moderaterna gör i sitt alternativ.
          </note>
          <note>
            Den här regeringen har dragit denna slutsats, och därför gör
            man en stor insats för att klara klimat- och miljöpolitiken. Det
            handlar inte bara om klimatmålet utan också om andra miljömål.
            Det vore väl lämpligt att Moderaterna funderar över hur de ska
            utveckla sin politik. Vi är ändå överens om att Sverige behöver
            en långsiktig ambitiös klimatpolitik. I alla fall var våra partier
            överens om det i Miljömålsberedningen.
          </note>
          <note type="speaker">
            Anf. 163 LARS TYSKLIND (L) replik:
          </note>
          <note>
            Herr talman! Det är väl bara att konstatera att Matilda Ernkrans
            och jag säkert är mycket överens om målen. Vi står helt bakom
            vad vi kom fram till i Miljömålsberedningen i fråga om klimatmålen.
            Den utgångspunkten har vi naturligtvis.
          </note>
          <note>
            Faktum kvarstår att under alliansregeringens åtta år, 2006 –
            2014, minskade utsläppen av klimatgaser med 19 procent. Det var
            en trend som avstannade 2015. Under samma tid ökade andelen förnybar
            energi till 8 procent , och antalet miljöbilar blev många fler.
          </note>
          <note>
            Nu säger Matilda Ernkrans att två miljömål är uppfyllda. Har
            Matilda Ernkrans filosoferat över hur många mål som kommer att
            vara uppfyllda efter den här mandatperioden? Den frågan kan vi
            tänka vidare på.
          </note>
          <note>
            Sedan var det frågan om kostnadseffektivitet. Stora delar av
            budgeten handlar om skog. Även vi liberaler satsar mycket och
            prioriterar åtgärder för skog högt. Vi satsar 700 miljoner på
            åtgärder för värdefull natur och 740 miljoner på skydd av värdefull
            natur. Vi tycker att detta är ett viktigt område. Samtidigt framgår
            det att Naturvårdsverket och Skogsstyrelsen tittar på hur kostnadseffektiviteten
            är för den nationella strategin för att skydda skog. Regeringen
            analyserar hur systemet för ersättningsmark kan utvecklas. Det
            är viktigt att se på vilka resultat som kommer fram i stället
            för att bara tala om anslagsnivåer.
          </note>
          <note type="speaker">
            Anf. 164 MATILDA ERNKRANS (S) replik:
          </note>
          <note>
            Herr talman! Regeringen tar på allvar ansvaret för att ta stora
            steg för att klara miljömålen. För att klara en del av miljömålen
            behöver vi bruka vår skog med större miljöhänsyn än i dag, även
            om svenskt skogsbruk och svensk skogsnäring gör stora insatser.
            Det är jag den första att understryka. Men vi behöver göra ytterligare
            lite mer i brukandet av skogen, och vi behöver också skydda lite
            mer skog än tidigare för att klara en del av miljömålen.
          </note>
          <note>
            Det här är sådant som handlar om att också ta ansvar för någon
            sorts kontinuitet vad gäller det som en tidigare borgerlig regering
            och en riksdag under förra mandatperioden var överens om, nämligen
            att vi exempelvis skulle lösa våra åtaganden när det gäller Nagoyaprotokollet
            och konven ­ tionen om biologisk mångfald. Riksdagen var till
            och med överens om att vi inte ska nöja oss med att bara skydda
            17 procent enligt konventionen om biologisk mångfald utan att
            vi borde ha högre ambitioner än så och skydda 20 procent.
          </note>
          <note>
            Om vi ska ta det här på allvar måste vi göra det möjligt att
            få ett sådant arbete till stånd runt om i vårt land. Det är det
            som en del av de här pengarna handlar om. Det tycker jag är ärligt
            och ansvarsfullt. Annars kommer vi med krav från nationell nivå
            som vi sedan inte understöder genom att ge resurser att klara
            en sådan omställning.
          </note>
          <note type="speaker">
            Anf. 165 LARS TYSKLIND (L) replik:
          </note>
          <note>
            Herr talman! Jag påpekade att även vi från Liberalerna tycker
            att det här är en viktig fråga. Men frågan handlade egentligen
            om att det finns en risk att man fastnar i nuvarande system och
            höjer kostnadsnivån tills man når en nivå när detta inte längre
            är effektivt.
          </note>
          <note>
            De här två uppdragen tycker vi från Liberalernas sida är bra
            så länge man håller sig till den grundläggande principen att vi
            har två jämställda mål mellan produktion och miljö när det gäller
            skogsbruket. Ser inte Matilda Ernkrans att det inte bara handlar
            om att ha höga anslag utan om vilken metod man använder för att
            skydda skogen?
          </note>
          <note>
            Precis som Matilda Ernkrans säger görs det stora insatser, och
            här kan jag se att det finns stora möjligheter till en dialog.
            Man kan påpeka att dialogen med skogsbruket och skogsägarna kanske
            inte har varit den bästa i alla lägen.
          </note>
          <note>
            Jag kan också ha en viss kritik mot den forskning som har bedrivits
            om skogen. Man har fastnat i en brukningsmetod, och så har forskningen
            handlat om hur man utvecklar den, och kunskapen kring andra brukningsmetoder
            har då inte utvecklats.
          </note>
          <note>
            Frågeställningen kvarstår: Vi fastnar i diskussionen om anslaget
            fast Matilda Ernkrans började med att säga att vi inte skulle
            fastna i den diskussionen. Jag skulle därför gärna höra lite mer
            kommentarer kring hur man kan utveckla skyddet i samklang med
            skogsbruket och inte öka kostnaderna på det sätt som görs i den
            här budgeten.
          </note>
          <note type="speaker">
            Anf. 166 MATILDA ERNKRANS (S) replik:
          </note>
          <note>
            Herr talman! Jag är den första att understryka att vi ska vara
            rädda om den resurs som vi har i skogen. Rätt använd är skogen
            en del av vårt gröna guld. Den är också en resurs som nyttjas
            av många, inte bara av skogsbrukare och skogsnäring utan också
            av friluftsliv, naturturism och så vidare.
          </note>
          <note>
            Att vi klarar av att hantera vår skog på ett ändamålsenligt sätt
            och i en god dialog med dem som är berörda är jag den första att
            understryka vikten av. Jag vill nog också hävda att jag tycker
            att ansvarig minister på det här området, Sven-Erik Bucht, har
            haft det anslaget i arbetet i och omkring det nationella skogsprogrammet.
            Det har varit en mycket öppen och inkluderande process där många
            har fått komma till tals, och det arbetet fortsätter. Det tycker
            jag är viktigt.
          </note>
          <note>
            Det här är utmaningar som vi står inför där vi har mycket att
            vinna. Vi har ett behov av att bruka och vårda vår skog på ett
            bra sätt, för vi behöver dess produkter. Vi har också ett behov
            av att bruka och vårda skogen eftersom vi behöver dess tjänster
            för att klara av de klimatåtaganden och annat som vi har och inte
            minst för att bevara den biologiska mångfalden.
          </note>
          <note>
            Ibland är det här målkonflikter; det ska vi inte sticka under
            stol med. Ibland klarar man inte av att göra alla nöjda, helt
            enkelt. Jag tillhör ett parti och en regering som säger att vi
            ska klara både och. Vi ska klara skogsnäring och skogsbruk och
            fortsätta att utveckla nya och spännande produkter, och vi ska
            klara våra miljömål om levande skogar, biologisk mångfald och
            klimatmål. Det ställer höga krav på oss.
          </note>
          <note>
            Jag tror, till skillnad från samtliga borgerliga partier, att
            det behövs en del pengar som smörjmedel för att vi ska få det
            här att fungera, och det levererar den här regeringen.
          </note>
          <note type="speaker">
            Anf. 167 LARS-AXEL NORDELL (KD) replik:
          </note>
          <note>
            Herr talman! Jag lyssnade på Matilda Ernkrans huvudanförande
            och noterade samma sak som Lars Tysklind gjorde, nämligen markeringen
            att vi inte ska fastna i att diskutera anslag. Sedan blev det
            ändå mycket om det i anförandet.
          </note>
          <note>
            Jag tycker att det är intressant med en reflektion. Vi var flera
            representanter för olika partier som talade om grön skatteväxling
            för jobb, miljö, företagande, pensioner och så vidare, men Matilda
            använde inte uttrycket skatteväxling. Jag undrar om det är uttryck
            för någonting speciellt.
          </note>
          <note>
            När ni tidigare har talat om skatteväxling har det handlat mycket
            om att höja skatten – alltså inte växla om utan om att höja skatten
            på arbete och självklart satsa på miljön. Ni höjer skatten på
            arbete i stället för att dra ned den. Det leder inte rätt, menar
            jag, för vi vet att det handlar om arbetade timmar. Om vi tappar
            dem ligger vi dåligt till när det gäller att klara av välfärden.
          </note>
          <note>
            Min fråga är: Varför tycker ni inte om skatteväxling?
          </note>
          <note type="speaker">
            Anf. 168 MATILDA ERNKRANS (S) replik:
          </note>
          <note>
            Herr talman! Jag tror att jag får försöka förklara igen. Jag
            har försökt göra det i några replikskiften och i mitt huvudanförande.
            Det är andra partier i den här kammaren och i den här debatten,
            företrädesvis partier som själva gör stora nedskärningar på miljöbudgeten
            – och i spåren av det kommer människor att sägas upp som i dag
            får möjlighet att jobba med ett aktivt miljöarbete i Sverige –
            som har försökt göra gällande att den regering som jag företräder
            bara satsar pengar för pengasatsandets skull. Jag har vid flera
            tillfällen försökt beskriva att vi inte satsar pengar bara för
            pengasatsandets skull i en tävlan om vem som satsar mest pengar,
            utan vi lägger faktiskt in de här pengarna för att vi ser att
            de behövs eftersom vi har problem i vår miljö.
          </note>
          <note>
            Människor oroar sig varje dag för miljöförstöringen. År efter
            år i SOM-undersökningarna som görs vid Göteborgs universitet är
            det här en av de saker som ligger i topp tre över vad man oroar
            sig för – miljöförstöringen och effekten av klimatförändringarna.
            Vi har miljökvalitetsmål som vi inte når. Vi når samma två mål
            som vi gjorde för tio år sedan. Det tarvar att man faktiskt gör
            någonting nytt och tar ett steg för att försöka nå de här målen.
          </note>
          <note>
            Den här regeringen har valt att arbeta med ekonomiska styrmedel
            och skatter, men vi tycker också att det kräver investeringar
            i form av våra gemensamma pengar i just miljöbudgeten. Det är
            jag mycket stolt över.
          </note>
          <note type="speaker">
            Anf. 169 LARS-AXEL NORDELL (KD) replik:
          </note>
          <note>
            Herr talman! Göran Persson använde begreppet: Den som är satt
            i skuld är icke fri. Nu har ni lånat 11 miljarder för att klara
            av er budget, och dessutom har ni höjt skatten på arbete kraftigt.
            Jag menar att det är tillväxthämmande.
          </note>
          <note>
            En annan sak är också när ni plötsligt lägger en straffskatt
            på solpaneler och sedan delvis backar. Hur tänker ni då?
          </note>
          <note type="speaker">
            Anf. 170 MATILDA ERNKRANS (S) replik:
          </note>
          <note>
            Herr talman! Det är miljöbudgeten och utgiftsområde 20 som vi
            diskuterar, men vi kan ta en diskussion om oron för de svenska
            statsfinanserna också.
          </note>
          <note>
            Jag kan påminna dig, Lars-Axel Nordell, om att den regering som
            tidigare satt vid makten och där ditt parti ingick för det första
            sänkte skatterna med uppåt 140 – 160 miljarder. Man undandrog
            pengar som annars hade kunnat användas till vår välfärd eller
            exempelvis miljöbudgeten. Det ni lämnade efter er var inte en
            ekonomi i balans, utan ni lämnade efter er ett underskott om 60
            miljarder. Detta underskott har den här regeringen arbetat bort,
            och vi har nu balans och går mot överskott.
          </note>
          <note>
            IMF, som är en rätt välrenommerad organisation, har granskat
            den svenska ekonomiska politiken och tycker att finanspolitiken
            är väl avvägd.
          </note>
          <note>
            Det är ett rätt gott betyg till finansminister Magdalena Andersson.
            Vi kan kanske lämna detta lite därhän och fundera lite på det
            som är utgiftsområde 20. Kristdemokraterna är det parti bland
            de borgerliga partierna som tycker att det området är minst viktigt.
            Ni plockar bort nästan 3 miljarder från miljöbudgeten.
          </note>
          <note>
            Det rimmar lite illa med att man lokalt försöker låtsas som att
            man har ett engagemang exempelvis i och omkring Tivedens nationalpark
            när man på nationell nivå inte ger de möjligheterna att utöka
            Tivedens nationalpark och gå människorna till mötes. Det gäller
            inte minst de småföretagare som producerar nya jobb i och omkring
            Tivedens nationalpark.
          </note>
          <note>
            Om Kristdemokraterna gör sin hemläxa kommer jag att fortsätta
            att hävda att per pengar behövs för området.
          </note>
          <note>
            (Applåder)
          </note>
          <note type="speaker">
            Anf. 171 STINA BERGSTRÖM (MP):
          </note>
          <note>
            Herr talman! Vi debatterar i dag hur mycket pengar i statens
            budget som kommande år ska användas till miljö- och naturvård,
            det vill säga till att minska klimatutsläppen i Sverige, hindra
            utrotningen av djur och växter, skydda våra värdefulla naturområden
            och ta bort farliga ämnen ur vår och våra barns vardag.
          </note>
          <note>
            Att det är en milsvid skillnad mellan den budget som Miljöpartiet,
            Socialdemokraterna och Vänsterpartiet ställer sig bakom och de
            borgerliga partiernas olika förslag har redan blivit tydligt i
            debatten. De borgerliga vill plocka bort mer än var fjärde krona
            i budgeten för utgiftsområdet Allmän miljö- och naturvård.
          </note>
          <note>
            Herr talman! För ett år sedan stod vi också här och debatterade
            miljöbudgeten, bara några dagar efter att klubbslaget föll på
            klimatmötet i Paris. Det var en milstolpe för klimatet och världen.
            Mycket har också hänt sedan dess.
          </note>
          <note>
            I Sverige har vi som arbetade i Miljömålsberedningen lyckats
            enas om att föreslå en klimatlag och ett klimatpolitiskt råd.
            Det är något som Miljöpartiet drivit länge. Vi enades också om
            mål och delmål för utsläppsminskningarna och ett sektorsmål för
            transportsektorn. Det är den sektor som är svårast att rå på.
            Senast 2030 ska trafikens utsläpp ha minskat med minst 70 procent,
            tyckte vi.
          </note>
          <note>
            Men, herr talman, det räcker inte med att sätta mål och stifta
            lagar. Ska vi lyckas lämna över en hållbar värld till våra barn
            är det verkstad som krävs. Låt oss därför titta in i regeringens
            gröna miljöverkstad och titta på några saker som hittills genomförts
            inom det budgetområde vi nu debatterar.
          </note>
          <note>
            En viktig satsning som regeringen infört för att minska utsläppen
            är det så kallade K limatklivet. Hittills har 582 olika lokala
            åtgärder fått statligt stöd på sammanlagt 1 miljard kronor. Den
            totala investeringskostnaden är 2,5 miljarder, och den årliga
            beräknade minskningen av växthusgaser är 442 000 ton per år. Det
            motsvarar 40 procent av utsläppen från uppvärmning i alla Sveriges
            bostäder och lokaler.
          </note>
          <note>
            Det gör mig som miljöpartist oerhört stolt. Klimatklivet leder
            till att många gröna projekt börjar gro runt om i landet. Laddstolpar
            sätts upp, gödsel och matavfall blir biogas i nya anläggningar,
            lustgasen på våra sjukhus tas om hand, för att bara nämna några
            exempel. Det är märkligt att samtliga borgerliga partier vill
            stryka bort den satsningen.
          </note>
          <note>
            Även stadsmiljöavtal, vilket återigen är någonting som Miljöpartiet
            drivit länge, skulle försvinna med en borg er lig budget. Även
            dessa avtal – som ju handlar om att främja hållbara stadsmiljöer
            genom att skapa förutsättningar för mer kollektivtrafik och mer
            byggande – har lett till att många kommuner kunnat lägga in en
            högre växel för att minska trafikens utsläpp. I Karlst ad planeras
            för en BRT-linje, ett slags buss-spårvagnslinje, genom staden
            med hjälp av stadsmiljöavtalen. I Växjö ska det gamla resecentret
            byggas om. Bara för att nämna två exempel som jag själv varit
            och studerat på plats.
          </note>
          <note>
            Men, herr talman, i regeringens verkstad finns inte bara klimatåtgärder.
            Här finns också flera andra viktiga miljösatsningar. Om vi till
            exempel ska uppnå de mål för skydd av värdefull natur som riksdagen
            antagit är reger ­ ingens ökning av anslagen absolut nödvändig.
            Nästa år föreslår regeringen att över 1,3 miljard er används till
            ersättning till markägare för att skydda våra sista gammelskogar
            och andra värdefulla naturområden.
          </note>
          <note>
            Naturvårdsverket bedömer att antalet naturreservat som beslutas
            kommer att dubbleras, från drygt 130 till runt 300 naturreservat
            per år, till följd av regeringens dubblering av medel till skydd
            av värdefull natur. Det här är satsning som stöds av en stor majoritet
            av svenska folket. Åtta av tio svenskar instämmer helt i att det
            är viktig t att skydda natur, enligt en undersökning som Naturvårdsverket
            presenterade i höstas. Det innebär också att fler markägare får
            den ersättning som de har väntat på i fler a år under den moderatledda
            regeringen.
          </note>
          <note>
            Men även detta anslag vill de borgerliga partierna minska kraftigt.
            Centern och Sverigedemokraterna är värst i den ligan med sänkningar
            om 840 respektive 868 miljoner. Jag kan tycka att det är lite
            märkligt att partier som utåt brukar vara väldigt högljudda om
            att skogsägarna inte får ersättning för sitt miljöarbete är de
            som vill skära mest i anslagen.
          </note>
          <note>
            Samma sak vill man göra med regeringens satsning på skötsel av
            värdefull natur. Förutom att det innebär viktiga naturvårdssatsningar,
            satsningar på vandringsleder och att på andra sätt göra naturen
            tillgänglig leder det också till många gröna jobb på landsbygden.
          </note>
          <note>
            Herr talman! Låt mig avsluta med en annan av regeringen prioriterad
            fråga, kemikalier. Regeringens arbete med en giftfri vardag förtjänar
            och kommer att få en alldeles egen debatt i kammaren. Jag vill
            nu bara här trycka på vikten av regeringens satsning på sanering
            av förorenade områden. Vi måste arbeta både med att förhindra
            att farliga ämnen kommer ut och med att ta bort farliga ämnen
            som hamnat i mark och vatten.
          </note>
          <note>
            Regeringen ökning av anslaget till sanering av förorenade områden
            är viktig för att undvika att de tickande miljöbomberna i våra
            gamla sågverk, bangårdar, bensinstationer, etcetera, briserar.
          </note>
          <note>
            Avslutningsvis, herr talman, ställer jag mig bakom utskottets
            förslag.
          </note>
          <note type="speaker">
            Anf. 172 JENS HOLM (V):
          </note>
          <note>
            Herr talman! När jag har följt rapporterna om läget för miljön
            och klimatet nu under hösten slås jag av allvaret i situationen.
            Det är rapporter som att medeltemperaturen under flera dagar nu
            under hösten har varit mer än 20 grader varmare än normalt i Arktis.
          </note>
          <note>
            Häromdagen kom en rapport om flyktingsituationen i de afrikanska
            länderna där man konstaterar att en dryg miljon av de flyk tingar
            som finns i de afrikanska länderna är flyktingar på grund av miljö-
            och klimatskäl.
          </note>
          <note>
            Inför FN:s miljötoppmöte i Marrakech publicerade FN-organet Unep
            rapporten The Emissions Gap Report , som konstaterade att världens
            länders åtaganden inte kommer att räcka för att man ska uppnå
            Parisavtalets målsättningar om minskade utsläpp av växthusgaser.
          </note>
          <note>
            Jag tänker då som lagstiftare i den här församlingen: Kan vi
            i Sverige göra någonting? Det är klart att vi kan göra det. Vi
            borde göra mer än vad vi gör i dag.
          </note>
          <note>
            Statsbudgeten är antagligen vårt viktigaste verktyg för att uppnå
            konkreta förändringar i vårt samhälle. Det är därför vi i Vänsterpartiet
            tycker att det är viktigt att förhandla med regeringen och även
            stödja antagandet av budgeten för den svenska staten.
          </note>
          <note>
            Nu debatterar vi utgiftsområde 20, där satsningarna på miljö-
            och klimatområdet finns. Jag roade mig med att jämföra förslaget
            till statsbudget för utgiftsområde 20 för 2017 med statsbudgeten
            för 2014, som var den sista som den borgerliga regeringen presenterade.
            Sedan hade de en till budget som de fick majoritet för, men budgeten
            för 2014 var den borgerliga regeringens egen statsbudget. När
            man jämför dessa två budgetar och ti ttar just på miljö- och klimat
            budgeten ser man att skillnaden är slående. Skillnaden i ambitionsnivå
            är slående. I den budget som vi i Vänsterpartiet stöder är satsningarna
            på miljö och klimat mer än 70 procent högre än i budgeten under
            den borgerliga perioden med stöd av Sverigedemokraterna.
          </note>
          <note>
            Det är intressant att studera de borgerliga partiernas och Sverigedemokraternas
            motioner inför antagandet av statsbudgeten. Jag har tittat särskilt
            på utgiftsområde 20, och jag skulle vilja säga att vi här har
            fem nyanser av brunt. Det är fem nyanser av kraftiga nedskärningar
            på det viktiga miljö- och klimatområdet. Mest vill Kristdemok
            raterna skära ned, med nästan 3 miljarder kronor på området. Sedan
            har vi Liberalerna , som vill skära ned med 2,3 miljarder kronor.
            Sverigedemokraterna, Centern och Moderaterna vill skära ned med
            drygt 2 miljarder kronor. Jag tycker inte att det är seriöst,
            kära åhörare, att å ena sidan tala om vikten av att höja de svenska
            klimatmålen, att göra mer, att ta ansvar för våra utsläpp och
            att ställa om vårt samhälle, å andra sidan göra dessa stora neddragningar
            på detta viktiga område.
          </note>
          <note>
            Med de här neddragningarna skulle det bli färre laddstationer
            för elbilar, mindre biogas, mindre utbyggnad av fjärrvärme för
            sänkta utsläpp, inga cykelbanor, ingen klimatinformation för våra
            medborgare och så vidare. Dessa satsningar finns nämligen i det
            som i budgeten kallas för Klimatklivet. Klimatklivet handlar kort
            och gott om lokala och regionala investeringar för minskade utsläpp.
            Klimatklivet har hittills varit enormt populärt, och hittills
            har nästan 600 lokala projekt beviljats.
          </note>
          <note>
            Jag skulle också vilja säga – helt i strid med vad borgerliga
            debattörer tidigare har anfört här – att detta är kostnadseffektiva
            investeringar. Om man jämför med koldioxidskatten, som vi alla
            tycker är en viktig skatt, kan vi se att varje krona som man satsar
            i Klimatklivet är ungefär dubbel t så effektiv. Detta minskar
            utsläppen dubbelt så mycket som koldioxidskatten gör. Det här
            är två skilda styrmedel, och vi behöver självklart båda två.
          </note>
          <note>
            I betänkandet anslår vi mer pengar till våra expertmyndigheter
            på miljöområdet, inte minst Naturvårdsverket. Vi har mer pengar
            till klimatanpassning, vi gör en särskild satsning på elbussar
            och vi har mer pengar till marksanering för miljöförstörd mark.
            Vi har mer pengar till att skydda värdefull natur och till att
            skapa fler naturreservat. Vi har mer pengar till att se till att
            sköta om de naturreservat vi har på ett ansvarsfullt sätt.
          </note>
          <note>
            På nästan alla dessa områden har de borgerliga partierna och
            SD bara en sak att säga: neddragningar. Tack och lov kommer inte
            deras budgetalternativ att gå igenom, utan det kommer att bli
            den rödgröna regeringens med stöd av Vänsterpartiet.
          </note>
          <note>
            Herr talman! Jag skulle avslutningsvis bara vilja säga några
            få ord om den rapport från uppföljnings- och utvärderingsgruppen
            som finns bifogad som bilaga till betänkandet. Jag har under året
            varit ordförande för miljö ‑ och jordbruksutskottets uppföljnings-
            och utvärderingsgrupp. Vi har utvärderat regeringens resultatredovisning
            av det gång n a året; vi har kort och gott tittat på hur regeringen
            beskriver förhållandet mellan satsade pengar och resultat. Vi
            konstaterar lite förenklat att redovisningen har blivit bättre,
            men det finns fortfarande en hel del förbättringspotential. Till
            vår hjälp med att skriva rapporten, som ett enigt utskott står
            bakom, har vi haft utvärderare Lena Sandström och föredragande
            Anna-Lena Kileus.
          </note>
          <note>
            Herr talman! Jag vill avsluta med att yrka bifall till utskottets
            förslag.
          </note>
          <note type="speaker">
            Anf. 173 LARS TYSKLIND (L) replik:
          </note>
          <note>
            Herr talman! Det har blivit ett av Jens Holms favorituttryck
            att använda ordet ”oseriöst” om andras budgetar. Det kan man göra;
            det är kanske ett sätt att förminska dem och tankegångarna kring
            dem.
          </note>
          <note>
            Det är intressant att höra det som Jens Holm nämnde här på slutet
            om uppföljningsarbetet. När vi talar om uppföljningsarbete handlar
            det myck ­ et om resultat utifrån satsade pengar. När vi diskuterar
            budget handlar det i stället bara om att satsa pengar.
          </note>
          <note>
            Jag skulle vilja fråga Jens Holm om han tycker att även grön
            skatteväxling är oseriöst. Är det oseriöst att göra som vi har
            gjort i vår budget och ta bort supermiljöbilsbonusen och lägga
            in den som en ökad skatt på de fordon som släpper ut mest? Det
            är en del av det som kallas för en oseriös neddragning. Det är
            klart att 700 miljoner försvinner, men samtidigt finns styreffekten
            kvar. Är det oseriöst?
          </note>
          <note>
            Är det oseriöst att vi lägger om reseavdraget? Är det oseriöst
            att vi i vårt budgetförslag tar bort vissa undantag för subventioner
            av fossila bränslen? Detta är styrmedel som ligger i skattetabellerna.
            Det blir lätt så att vi hamnar i utgifterna i stället för i intäkterna.
            Det viktiga är ändå att vi har styreffekterna, som ju styr åt
            samma mål, eller hur?
          </note>
          <note type="speaker">
            Anf. 174 JENS HOLM (V) replik:
          </note>
          <note>
            Herr talman! Jag tycker att skatteväxling är en god idé. Men
            då ska vi komma ihåg att det som de borgerliga partierna sysslade
            med under sina åtta år vid makten var att bara göra en sak: Man
            sänkte skatterna, främst för höginkomsttagare, med ungefär 140
            miljarder kronor. Men man höjde inte skatterna på det som släpptes
            ut i motsvarande utsträckning. Resultatet blev helt ofinansierad
            e skattesänkningar, ett budgetund erskott på över 60 miljarder
            kronor, ökande arbetslöshet, ökande orättvisor och så vidare.
          </note>
          <note>
            Rent principiellt, Lars Tysklind, tycker jag dock att skatteväxling
            är en god idé. Satsningen på supermiljöbilspremien vill också
            vi ersätta med ett så kallat bonus – malus-system. Jag tycker
            att det är bra att vi är överens om det. Men det är inte riktigt
            ansvarsfullt att från och med den 1 januari 2017, alltså om bara
            ett par veckor, ta bort de 700 miljoner kronor som finns avsatta
            för det. Det skapar en stor osäkerhet för alla som vill köpa en
            ny miljöbil, helt enkelt därför att bonus – malus-systemet ännu
            inte är på plats. Då kan man inte ha flera år utan ett styrsystem,
            men rent principiellt håller vi med.
          </note>
          <note>
            Reseavdraget behöver verkligen göras om. Jag tycker att Liberalerna
            är kreativa, för från och med den 1 januari har ni gjort om ett
            reseavdrag där vi sparar in mer än 1 miljard kronor redan 2017!
            Men jag uppskattar kreativiteten. Vi vill gärna göra något liknande,
            men det tar lite längre tid.
          </note>
          <note>
            Stöd till fossila bränslen ska verkligen fasas ut, så där tycker
            jag att Lars Tysklind har helt rätt. När ni gör dessa insatser
            borde ni få en hel del pengar över. Då borde ni inte behöva göra
            neddragningar på 2,3 miljarder kronor, som ni gör på detta utgiftsområde.
            Varför skär ni ned så mycket på miljön, Lars Tysklind?
          </note>
          <note type="speaker">
            Anf. 175 LARS TYSKLIND (L) replik:
          </note>
          <note>
            Herr talman! Jag tror inte att vi ska ta den diskussionen igen.
            Vi diskuterade detta i förra veckan, och vi kan naturligtvis diskutera
            det senare igen. Liberalerna och övriga allianspartier är tydliga
            med detta.
          </note>
          <note>
            Det här tycker jag däremot inte är seriöst. Om man nu tycker
            att grön skatteväxling är en bra idé borde man kunna växla skatt.
            Vi är inte de som kommer att acceptera att man höjer skatten på
            arbete och företagande så att man riskerar effekter på tillväxt
            och sysselsättning.
          </note>
          <note>
            Det är precis av den anledningen Liberalerna har nästan 20 miljarder
            mindre i skatt på arbete och ett utgiftsutrymme på 27 miljarder
            mindre. Det beror på att vi vill ha en långsiktig budget som håller
            över tid så att vi får tillväxt som säkrar framtida satsningar.
          </note>
          <note>
            Det är klart att det går att raljera över att man lägger fram
            förslag. Men det viktiga med ett skatteförslag är att det håller
            ihop, att utgifter och inkomster går ihop och är i balans. Vårt
            budgetförslag håller ihop, så det tycker jag inte att man behöver
            vara bekymrad över.
          </note>
          <note>
            Kreativt eller inte – en skattehöjning på fordon som har stora
            utsläpp är ju ingen jättekomplicerad historia att genomföra. Om
            vi hade jobbat långsiktigt på vårt budgetförslag tror jag att
            vi hade kunnat genomföra det ganska snabbt.
          </note>
          <note type="speaker">
            Anf. 176 JENS HOLM (V) replik:
          </note>
          <note>
            Herr talman! Den relevanta frågan att ställa då, Lars Tysklind,
            är väl varför ni inte gjorde någonting under de åtta år ni satt
            vid makten. Ni sänkte skatter för banker, storföretag och höginkomsttagare,
            men ni höjde inte skatter för dem som släpper ut.
          </note>
          <note>
            Det är enkelt att komma nu och tala om en grön skatteväxling.
            Rent principiellt tycker jag att det är en god idé, men man kan
            inte göra det ena utan att göra det andra. Man måste förstås göra
            både och.
          </note>
          <note>
            Vi vill till exempel ha en flygskatt. Vi tycker att det är fullt
            rimligt att det ska kosta mer att släppa ut när man flyger.
          </note>
          <note>
            Vi tycker också att det är fullt rimligt att man har en kilometerskatt
            på långtradartransporter.
          </note>
          <note>
            Det här är frågor där det hade varit bra att få helhjärtat stöd
            från ett parti som säger sig vilja omfamna principen att det ska
            kosta mer att släppa ut. Vi har än så länge inte sett något sådant
            helhjärtat stöd från Liberalerna, men det kanske kommer.
          </note>
          <note>
            Herr talman! I det här betänkandet talar vi om de riktade åtgärderna
            för fler naturreservat och för att bygga ut fler laddstolpar,
            om särskilda satsningar på elbussar, om särskilda insatser till
            Naturvårdsverket så att det kan göra ett bättre jobb, om mer pengar
            till biogas, om bättre skötsel av våra naturreservat och sådana
            saker. Vad gäller alla de satsningarna kan vi tyvärr inte räkna
            med Liberalernas stöd, utan där är det bara minustecken i den
            liberala budgetmotionen. Det beklagar jag.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 15 december.)
          </note>
          <note>
            § 10 Allmänna bidrag till kommuner
          </note>
          <note>
            Finansutskottets betänkande 2016/17:FiU3
          </note>
          <note>
            Utgiftsområde 25 Allmänna bidrag till kommuner (prop. 2016/17:1
            delvis)
          </note>
          <note>
            föredrogs.
          </note>
          <note type="speaker">
            Anf. 177 ANETTE ÅKESSON (M):
          </note>
          <note>
            Herr talman! De svenska kommunerna och landstingen ansvarar för
            driften och utvecklingen av många uppgifter, bland mycket annat
            för det vi traditionellt betecknar som välfärden. Det är verksamheter
            som ligger nära invånarna i deras vardag och som kan ha mycket
            stor och direkt påverkan på människors liv. Vi har ett kommunalt
            självstyre som innebär att många av besluten som rör dessa verksamheter
            fattas lokalt. Det innebär att vi från centralt håll behöver se
            till att kommuner och landsting har de bästa förutsättningarna
            för att klara sina uppdrag.
          </note>
          <note>
            Till allra största del finansierar kommunerna sina verksamheter
            med kommunalskatten, som de själva bestämmer över. Därutöver tillkommer
            generella respektive riktade statsbidrag. Resterande 15 procent
            finansieras via avgifter, försäljning av verksamheter, hyror och
            liknande. Men där har vi delvis lagt oss i och begränsar, till
            exempel med beslut om maxtaxor.
          </note>
          <note>
            Kommunerna ställs hela tiden inför utmaningar. Årskullarna skiljer
            sig storleksmässigt rätt mycket åt, och in- och utflyttning sker.
            Det påverkar förskolor och skolor. En åldrande befolkning behöver
            mer omsorg och sjukvård. I allt detta finns en viss framförhållning
            – den som föds i dag kommer om något år att dyka upp inom barnomsorgen.
            Ju äldre man är, desto större är sannolikheten att man behöver
            hjälp av hemtjänst och sjukvård.
          </note>
          <note>
            Skillnaden de senaste åren är den stora invandring som nu och
            fram ­ över i stort ligger i händerna på kommunerna. På längre
            sikt har vi än större utmaningar på grund av befolkningsutvecklingen,
            med en relativt sett mindre del av befolkningen som ska försörja
            allt fler. Det perspektivet får vi inte tappa bort, särskilt eftersom
            den utmaningen blir än större om vi inte lyckas med integrationen
            av de nyanlända.
          </note>
          <note>
            De senaste årens utveckling återspeglas redan i relativt stora
            kostnadsökningar ute i kommunerna. Visserligen har de kunnat kompenseras
            av ökade skatteintäkter – tack vare Alliansens politik och även
            med hjälp av konjunkturen har vi för närvarande goda skatteintäkter
            på alla nivåer. Men prognoserna pekar på att utgifterna de kommande
            åren kommer att öka i högre takt än inkomsterna.
          </note>
          <note>
            Med det i åtanke är det nu vi måste agera. Om inte får kommunerna
            och landstingen det riktigt tufft redan på kort sikt men framför
            allt från mitten av 2020-talet. Det kommer egentligen inte som
            någon överraskning; det har i princip alla rapporter och långtidsutredningar
            sedan länge visat.
          </note>
          <note>
            Därför är regeringens agerande bekymmersamt. Man vältrar över
            kostnader som staten ansvarar för på kommunerna.
          </note>
          <note>
            Som exempel kunde vi förra veckan i Dagens Samhälle läsa om hur
            kommunerna får rycka in med hemtjänst och boendekostnader när
            Försäkringskassan säger nej till personlig assistans för att leva
            upp till regeringens sparkrav.
          </note>
          <note>
            Ett annat exempel är att Migrationsverket inte betalar ut ersättningarna
            till kommunerna. Det är ett extra stort problem i Skåne, där kommuner
            som Örkelljunga tvingas låna pengar för att lägga ut de ca 60
            miljoner kronor som Migrationsverket inte betalat – och det är
            alltså bara för Örkelljunga. Kommunerna har redan stora investeringsbehov
            och ökade pen ­ sionskostnader, så dessa extra kostnader är verkligen
            inte något som staten borde undandra sig ansvaret för.
          </note>
          <note>
            Ett tredje och ett fjärde exempel är att regeringen kortsiktigt
            ändrar villkoren för kommunerna genom sänkt dygnsersättning för
            ensamkommande barn respektive den så kallade bosättningslagen
            för att ordna bostäder åt nyanlända.
          </note>
          <note>
            Enligt SKL:s ekonomirapport får bosättningslagen inte bara konsekvenser
            för kommunerna genom direkta kostnader för investeringar. Det
            finns även långsiktiga risker med ökad belåning, ökat risktagande
            och eventuella effekter på kommunernas ekonomiska bistånd.
          </note>
          <note>
            Strax kommer vi säkerligen att få höra om de 10 miljarder som
            reger ­ ingen satsar på kommunerna. Det besynnerliga är dock vad
            dessa 10 miljarder ska räcka till.
          </note>
          <note>
            För det första ska man vara medveten om att de 10 miljarderna
            i stort täcker de senaste årens urholkning av statsbidragen, som
            ju inte räknas upp med automatik.
          </note>
          <note>
            Det är endast 3 miljarder som går in i utjämningssystemet. Övriga
            7 miljarder går till att täcka kostnader för flyktingsituationen.
            Men regeringen förväntar sig att pengarna även ska användas till
            att utveckla välfärden utifrån lokala behov. Man nämner därutöver
            att fler ska anställas och stärka vården, skolan och omsorgen.
            De höjda arbetsgivaravgifterna ska kompenseras. De ökande sjukkostnaderna
            och LSS-kostnaderna ska finansieras. Pengarna ska dessutom användas
            till att förbättra arbetsmiljön. Ja, det kan ju vem som helst
            förstå att det inte blir särskilt stora effekter när pengarna
            ska räcka till det mesta i 290 kommuner och 20 regioner respektive
            landsting.
          </note>
          <note>
            Vi moderater vill satsa mer på kommunerna och på välfärden än
            vad regeringen gör. Sett till åren 2017 – 2020 satsar vi dryga
            60 miljarder på kommunerna och på välfärden medan regeringens
            satsningar uppgår till ca 40 miljarder. Vi satsar generellt på
            kommunerna men alldeles särskilt på skolan. Det handlar bland
            annat om mer undervisningstid, utökad lovskola och obligatorisk
            läxhjälp.
          </note>
          <note>
            Att satsa på skolan är viktigt för att på lång sikt säkerställa
            att våra unga kommer att vara attraktiva på arbetsmarknaden. Vi
            tror stenhårt på arbetslinjen, och samtliga våra reformförslag
            fokuserar på hur jobben ska bli fler. Det bidrar till bättre möjligheter
            för kommunerna att stå på egna ben.
          </note>
          <note>
            Vi moderater har en plan för Sverige som långsiktigt tryggar
            den svens ­ ka välfärden. Den hoppas vi att vi tillsammans med
            våra allianskompisar kan genomföra från år 2018.
          </note>
          <note>
            (Applåder)
          </note>
          <note type="speaker">
            Anf. 178 NIKLAS KARLSSON (S) replik:
          </note>
          <note>
            Herr talman! Jag har en bakgrund i kommunpolitiken. Det var innan
            jag blev riksdagsledamot. På den tiden befann sig Anette Åkesson
            i samma del av landet, också som kommunalråd och kommunpolitiker.
          </note>
          <note>
            Vi har ungefär samma bild och samma erfarenhet av vad det innebär
            att sitta i budgetberedningar och vända och vrida på skatteintäkterna
            för att få budgeten att gå ihop och kunna genomföra de politiska
            ambitioner man har och de satsningar man vill göra.
          </note>
          <note>
            När Moderaterna och Anette Åkesson nu går upp och talar om det
            förträffliga i Moderaternas budgetalternativ är det lite märkligt
            att man väljer att bara räkna på ökade utgifter, men inte på besparingar
            och nedskärningar. Faktum är nämligen att Moderaterna i sitt alternativ
            till den budget regeringen har lagt på bordet föreslår nedskärningar
            på 20 miljarder kronor, varav 4 miljarder är direkt riktade mot
            kommuner och landsting.
          </note>
          <note>
            Man skär ned på folkhälsa och psykiatri, minskar antalet anställda
            i äldreomsorgen, försämrar arbetsmiljön i välfärden och vill stoppa
            resurser till kommuner som bygger bostäder för alla de unga som
            behöver flytta hemifrån.
          </note>
          <note>
            Jag tror inte att det finns särskilt många kommunalråd runt om
            i vårt land som håller med om att nedskärningar på flera miljarder
            skulle stärka deras möjligheter att upprätthålla en god välfärd
            och en god skola. Jag lever dessutom i förvissningen att om Anette
            Åkesson fortfarande hade suttit som kommunalråd i sin hemkommun
            hade hon varit mer bekymrad med en borgerlig eller moderat budget
            i Sveriges riksdag än med den som regeringen nu lägger fram.
          </note>
          <note>
            Vad jag gärna vill veta är: Var ligger det rimliga i att redovisa
            utgifterna men inte besparingarna? Varför räknar ni i er budget
            bara brutto men inte netto?
          </note>
          <note type="speaker">
            Anf. 179 ANETTE ÅKESSON (M) replik:
          </note>
          <note>
            Herr talman! Jo, det stämmer att Niklas Karlsson och jag känner
            varandra från tidigare uppdrag, men jag delar inte den bild han
            ger. Som kommunalråd hade jag varit väldigt nöjd med en moderat
            budget eftersom jag hade sett fördelarna med fokuset på arbetslinjen.
            Jag hade tyckt att de satsningar man gör är bra, och jag hade
            insett att det vi inte ställer upp på i den socialdemokratiska
            och miljöpartistiska budgeten är till exempel satsningar på sådant
            som är ineffektiv arbetsmarknadspolitik: att man bygger ut statligt
            subventionerade extratjänster som inte funkar och att man vill
            lägga en massa pengar på ineffektiva byggstöd.
          </note>
          <note>
            Att man därutöver försöker att med precision hindra sådana åtgärder
            som främjar jobben och dessutom vill minska tillväxten är sådant
            som jag inte hade ställt upp på. Så jag delar inte alls den synen.
            Rent konkret satsar vi dessutom mer pengar på välfärden än S och
            MP gör.
          </note>
          <note type="speaker">
            Anf. 180 NIKLAS KARLSSON (S) replik:
          </note>
          <note>
            Herr talman! Detta blir lite märkligt, för Moderaterna och Anette
            Åkesson vidhåller fortfarande att det bara är ökade utgifter som
            ska räknas, inte hur det ser ut på sista raden.
          </note>
          <note>
            I Moderaternas budgetalternativ framför man att man under perioden
            2017–2020 satsar 33 miljarder på kommunsektorn. Men räknat på
            samma sätt satsar regeringen 40 miljarder på det utgiftsområde
            vi talar om i dag. Ni räknar inte de 20 miljarder ni drar bort
            från kommunsektorn bara för nästa år, 2017. Bara 4 miljarder går
            direkt till kommunsektorn.
          </note>
          <note>
            Oavsett hur man väljer att räkna och vad man väljer att säga
            är det de facto så att det fattas 4 miljarder kronor netto till
            följd av nedskärningar om Moderaternas budgetförslag skulle gå
            igenom i Sverige riksdag.
          </note>
          <note>
            Min fråga kvarstår: Varför är det rimligt att som riksdagsledamot
            bara räkna utgifter och inte besparingar, när du som kommunalråd
            hemma i Båstad har suttit och räknat på både inkomster och utgifter?
          </note>
          <note type="speaker">
            Anf. 181 ANETTE ÅKESSON (M) replik:
          </note>
          <note>
            Herr talman! Jag delar fortfarande inte Niklas Karlssons beskrivning.
            Om vi återkommer till de specifika 4 miljarder som Niklas Karlsson
            hänvisar till har vi visserligen en minskad schablon för nyanlända
            på 4 miljarder kronor, men vi kompenserar det med en etableringsersättning
            som ökar från två till tre år. Det är alltså en kostnad på 4,4
            miljarder, så netto ger den neddragningen ett plus på 0,4 miljarder,
            om nu dessa detaljer intresserar någon.
          </note>
          <note type="speaker">
            Anf. 182 DENNIS DIOUKAREV (SD):
          </note>
          <note>
            Herr talman! Vad är jämställdhet? Samma rättigheter och skyldigheter
            för kvinnor och män, lika lön för lika arbete och samma förutsättningar
            att själv styra över sitt liv är nog vad många skulle svara. Men
            det beror givetvis på vem man frågar; man får kanske inte samma
            svar av en genusvetare på Södertörn som man får av genomsnittssvensken.
          </note>
          <note>
            Men jag tror också att man får olika svar i denna församling.
            För en del är jämställdhet kvotering till bolagsstyrelser, kvotering
            av föräldraförsäkring och jämställd snöröjning. Själva kärnan
            i problemformuleringen för dem som tycker så här är att män och
            kvinnor gör olika saker i olika utsträckning, och det vill man
            ändra på genom lagstiftning. Men alla de svenskar som inte läst
            genusteori tror jag har andra jämställdhetsproblem i sin vardag.
          </note>
          <note>
            I dag deltidsarbetar ofrivilligt fler än hundra tusen svenskar
            inom offentlig sektor: män och kvinnor som vill och kan men inte
            får arbeta heltid. Majoriteten av dessa hundra tusen deltidsanställda
            är kvinnor. Som exempel kan nämnas att en tredjedel av kvinnorna
            i dag arbetar deltid medan det bland männen endast handlar om
            en tiondel, vilket gör detta till ett av våra största jämställdhetsproblem.
          </note>
          <note>
            Jag tror att det är här jämställdhetsdebatten bör föras, för
            jag är av uppfattningen att kvinnor är lika kompetenta som män
            och på egen hand kan ta sig in i börsstyrelserna. Och låt oss
            vara helt ärliga: Finns det inte större vardagsproblem än så för
            alla dem som är ryggraden i svensk välfärd?
          </note>
          <note>
            Jag tänker exempelvis på de hundratusentals deltidsanställda
            som tvingas ta ett förmiddagspass och ett kvällspass med ett flera
            timmar långt hål mitt på dagen utan arbete för att få privatekonomin
            att gå ihop. För det är så det är: Det är inte värt att åka hem
            mellan förmiddags- och kvällspasset, så i stället sitter man av
            tiden i fikarummet i väntan på att arbetet ska börja igen. Det
            är under denna tid man hade kunnat ge de äldre den extra vård
            och omsorg de förtjänar eller kanske ge dem en möjlighet till
            socialt umgänge.
          </note>
          <note>
            För en ensamstående mamma som jobbar deltid blir det en daglig
            kamp att få livspusslet att gå ihop. Det blir inte bara körigt
            att hinna med allt som ska göras med matlagning, läxläsning och
            tvätt, utan det leder faktiskt också till sämre karriärmöjligheter,
            sämre löneutveckling och dessutom en lägre framtida pension.
          </note>
          <note>
            Det vi beslutar här är alltså inte bara något som påverkar människor
            i dag och fyra år framåt. Det är något som kommer att påverka
            den ensamstående mamman som jobbar deltid även på ålderns höst.
            Om vi inte kan se bortom mandatperiodens begräsningar kommer hon
            att bli ännu en svensk fattigpensionär. Vi är de enda som har
            makten att förhindra det.
          </note>
          <note>
            I slutändan påverkas vi alla, för ofrivillig deltidsarbetslöshet
            leder till en generellt sämre välfärd. Vi har i dag en situation
            där det finns många ofrivilligt deltidsanställda förskollärare
            som mer än gärna hade gått upp till heltid och höjt kvaliteten
            på förskolan. Vi vet att behovet av fler händer i vården inte
            kommer att minska i framtiden; tvärtom pekar prognoserna på att
            vi blir allt fler äldre.
          </note>
          <note>
            Men för att höja kompetensen och få fler att söka sig till vård-
            och omsorgsyrkena behöver statusen för dessa yrken höjas. Om det
            finns en möjlighet att utvecklas och utbilda sig och därmed höja
            sin lön blir yrket också mer attraktivt.
          </note>
          <note>
            År 2011 startades Omvårdnadslyftet, som är en kompetensreform
            för anställda inom äldreomsorgen för att öka kunskapen och förståelsen
            kring äldres situation. Utöver den uppenbara kunskapshöjning som
            reformen för med sig är syftet också att ge personalen fler karriärvägar
            genom att de kan växa och utvecklas i sina yrkesroller. En nischad
            undersköterska med specialkompetens står bättre rustad på arbetsmarknaden
            än ett mindre erfaret vårdbiträde.
          </note>
          <note>
            Herr talman! Politiker i denna kammare har under lång tid skjutit
            över ansvaret för dessa frågor till kommunerna, och med facit
            i hand kan vi konstatera att det inte fungerat. Därför tar vi,
            som tidigare år, initiativ till att lösa problemet på riksnivå
            i denna församling.
          </note>
          <note>
            Regeringen distribuerar 7 miljarder till kommunerna för att täcka
            upp för den misslyckade invandringspolitiken. Sverigedemokraterna
            väljer att göra en annan prioritering. Vi behöver bättre arbetsvillkor
            inom välfärden, och det behövs fler händer som kan öka livskvaliteten
            för våra sjuka och gamla.
          </note>
          <note>
            Vi avvisar därför regeringens 7 flyktingmiljarder och gör i stället
            om dem till 7 välfärdsmiljarder. Fler än hundra tusen ofrivilligt
            deltidsanställda kommer att kunna gå upp till heltid. Vi satsar
            på att förbättra offentliganställdas situation och arbetsvillkor,
            och vi nystartar Omvårdnadslyftet.
          </note>
          <note>
            Jag yrkar bifall till Sverigedemokraternas reservation 1.
          </note>
          <note>
            I detta anförande instämde Heidi Karlsson och Crister Spets (båda
            SD).
          </note>
          <note type="speaker">
            Anf. 183 NIKLAS KARLSSON (S) replik:
          </note>
          <note>
            Herr talman! Vi ser att Sverigedemokraterna i sitt budgetalternativ
            för 2017 väljer att dra ned med över 30 miljarder på kommunsektorn.
            Även om man skulle tro på alla de beräkningar som finns i Sverigedemokraternas
            budgetalternativ, framför allt deras uppskruvade förväntningar
            på höjda skatteinkomster, skulle det innebära att kommunerna i
            Sverige får över 10 miljarder mindre i ekonomiska resurser än
            med det förslag som regeringen har lagt fram.
          </note>
          <note>
            Dessa 10 miljarder motsvarar över 20 000 undersköterskor. Det
            mot ­ svarar 7 000 vårdplatser eller kostnaden för att driva en
            av tio skolor i hela Sverige. Av dessa resurser motsvarar 26 miljarder
            det kommunalekono ­ miska utjämningssystemet, som man helt plötsligt
            bara lyfter ut. Det är resurser som man fördelar beroende på de
            förutsättningar som finns runt om i vårt land, så att välfärden
            ska kunna levereras och kvaliteten ska vara densamma oavsett var
            i landet m änniskor väljer att leva.
          </note>
          <note>
            Det förslag som Sverigedemokraterna nu lägger fram är ett direkt
            slag mot Landsbygdssverige. Det är ett direkt slag mot kommuner
            som har sämre ekonomiska förutsättningar. Det är en omfördelning
            av enorma mått utifrån en omvänd Robin Hood-effekt.
          </note>
          <note>
            Jag undrar, Dennis Dioukarev, vilken rättvisa du ser i detta.
            Varför är det rimligt att Hagfors och Höör ska ges sämre förutsättningar
            att bedriva en vård, omsorg, skola och barnomsorg som är likvärdig
            med andra kommuner runt om i vårt land?
          </note>
          <note type="speaker">
            Anf. 184 DENNIS DIOUKAREV (SD) replik:
          </note>
          <note>
            Herr talman! Det var ett väldigt ohederligt och märkligt sätt
            att läsa en budget på, får jag ändå säga. När man läser en budget
            får man kolla på helheten. I vårt budgetalternativ får vi kraftigt
            ökade skatteintäkter på grund av de skattereformer som vi genomför,
            och vi får kraftigt minskade utgifter på grund av en ansvarsfull
            invandringspolitik. Effekterna av detta på det stora blir att
            vi har exakt samma finansiella sparande som regering ­ en.
          </note>
          <note>
            Detta ger mig två sätt att tolka Niklas Karlssons anförande.
            Antingen kan han inte läsa en budget, vilket jag betvivlar, eller
            så misstolkar och vilseleder han medvetet svenska folket som ett
            led i Socialdemokraternas retoriska spel. Man är ett trött parti
            som saknar riktiga lösningar på reella problem, och det tror jag
            kommer att straffa sig i nästa val.
          </note>
          <note type="speaker">
            Anf. 185 NIKLAS KARLSSON (S) replik:
          </note>
          <note>
            Herr talman! Om det beror på min bristande kunskap eller på min
            retoriska förmåga är upp till andra att avgöra. Men om vi försöker
            hålla detta på någon form av intellektuell nivå kan vi väl börja
            bena ut detta.
          </note>
          <note>
            Det kommunalekonomiska utjämningssystemet bygger på att man ska
            ges förutsättningar att bedriva en likvärdig välfärd i hela landet.
            Det innebär att systemet omfördelar.
          </note>
          <note>
            På sista raden kan det mycket väl vara så – även om man gör en
            välvillig tolkning av ert budgetförslag – att det finansiella
            sparandet är detsamma. Men förutsättningarna för våra kommuner
            blir annorlunda. De intäkter som Hagfors, Höör, Hörby och andra
            kommuner förlorar när ni tar pengarna ur systemet får de inte
            tillbaka när ni samtidigt höjer skattenivåerna, så att de får
            ökade intäkter genom kommunalskatten. Därför blir det en omfördelning.
          </note>
          <note>
            Vissa kommuner i vårt land, ofta landsbygdskommuner, barnrika
            kommuner och kommuner som har en åldersstruktur som medför stort
            vårdbehov och att välfärden är extra tung, ges inte förutsättningar
            att bedriva samma vård, omsorg, skola och barnomsorg som de rika
            kommunerna, som ofta är förortskommuner runt våra storstäder.
            Det finansiella sparandet är nog detsamma, men vi omfördelar resurser
            från Landsbygdssverige till lite rikare kommuner runt våra storstäder.
          </note>
          <note>
            Jag frågar igen: Varför är detta rättvist? Var är det rimliga
            i att göra detta? Hur ser den sverigedemokratiska rättvisan egentligen
            ut?
          </note>
          <note type="speaker">
            Anf. 186 DENNIS DIOUKAREV (SD) replik:
          </note>
          <note>
            Herr talman! Återigen: Om man läser vårt budgetalternativ ordentligt
            ser man att vi till skillnad från er öronmärker bidrag till kommunerna
            som ska gå till välfärdens kärnverksamhet i stället för att fördela
            dem exempelvis genom en anslagspost som heter Stöd med anledning
            av flyktingsitua ­ tionen. Vi öronmärker våra anslag till välfärdens
            kärnverksamhet. De ska gå till sjukvård, skola och omsorg, ingenting
            annat. Så enkelt är det.
          </note>
          <note type="speaker">
            Anf. 187 HÅKAN SVENNELING (V) replik:
          </note>
          <note>
            Herr talman! Dennis Dioukarev inleder med att tala om jämställdhet
            och ofrivillig deltid. Jag måste säga att jag är lite förvånad.
            Det var lite oväntat. Men jag ska ändå ta tillfället i akt att
            säga att oavsett vilket parti man representerar välkomnar jag
            att man lyfter fram frågor om jämställdhet, även Sverigedemokraterna.
          </note>
          <note>
            Jag tror dock inte att vi har riktigt samma syn på hur vi ska
            nå jämställdhet. Dennis Dioukarev tog själv upp frågan om kvotering.
            För mig är kvotering ett medel, inte ett mål. Det är viktigt att
            ha klart för sig att så länge vi har ett ojämställt samhälle behöver
            vi ibland fatta politiska beslut som leder till att vi får ett
            jämställt samhälle.
          </note>
          <note>
            Dennis Dioukarev tar upp frågan om deltid. Det verkar väldigt
            konstigt mot bakgrund av vad som hände här i kammaren för två
            veckor sedan, då vi debatterade offentlig upphandling. Det handlade
            om hur vi ska använda var femte skattekrona i Sverige och vilka
            krav vi ska kunna ställa. Då ville vi i Vänsterpartiet och regeringen
            ställa sociala krav. Det ville inte Sverigedemokraterna. Man ville
            inte att det skulle vara möjligt att på något sätt skydda dem
            som arbetar i verksamheter som upphandlas med offentliga villkor.
            Man ville inte ställa några sociala krav , och man såg till att
            det blev majoritet för detta i riksdagen. Jag menar att det var
            ett löftesbrott mot Sverigedemokraternas väljare. Det tyckte jag
            var väldigt märkligt.
          </note>
          <note>
            Då talade du inte om ofrivillig deltid, Dennis Dioukarev. Då
            pratade du om halalkött.
          </note>
          <note>
            De 10 välfärdsmiljarderna är en permanent höjning till välfärden.
            Vi har en fördelning på dem, så att det i början går mer pengar
            till de kommuner som tagit större ansvar för den flyktingsituation
            vi har haft i Sverige. Det tycker jag är en bra politik. Det visar
            att man ser att det har varit skillnader mellan olika kommuner
            i Sverige och att man har olika möjligheter att förbättra situationen.
            Därför tycker jag att det är rimligt att man gör den typen av
            prioritering. Det blir alltså en permanent höjning, som innebär
            att kommunsektorn får den största höjningen sedan det kommunala
            utjämningssystemet infördes.
          </note>
          <note type="speaker">
            Anf. 188 DENNIS DIOUKAREV (SD) replik:
          </note>
          <note>
            Herr talman! Det vore intressant att få veta hur man ska kvotera
            in till bolagsstyrelser. Är det på basis av det sociala könet,
            det juridiska könet eller det biologiska könet? Det är ett litet
            sidospår, men det vore intressant att höra Håkan Svennelings åsikt
            i den frågan.
          </note>
          <note>
            Med vår politik kommer en majoritet av dem som är i asylsystemet
            i dag att få avslag. Det kommer över huvud taget inte att bli
            någon belastning på välfärdssystemet, för vi knyter välfärdssystemets
            förmåner hårdare till det svenska medborgarskapet, för vi tror
            att det är en integrationspolitiskt bra satsning.
          </note>
          <note type="speaker">
            Anf. 189 HÅKAN SVENNELING (V) replik:
          </note>
          <note>
            Herr talman! Vi kan väl börja med att konstatera att Dennis Dioukarev
            sätter sig över lagar och regler och helt enkelt konstaterar att
            de som har sökt asyl i Sverige inte har asylrätt. Det är i sig
            skrämmande. Det säger ganska mycket om Sverigedemokraternas politik
            att man så kategoriskt kan säga att de kommer att få avslag och
            inte kommer att få vara en del av det svenska samhället, oavsett
            om de har flytt från krig och förtryck. Det tycker jag är allvarligt
            att ha som grundhållning.
          </note>
          <note>
            Jag tror inte att Dennis Dioukarev och jag kommer att bli överens
            om kvotering, och jag tänker inte gå in i en diskussion om vilket
            kön man ska utgå från. Jag tror dock att man kan se att pappamånaderna
            i föräldraförsäkringen har lett till att män har tagit ett större
            ansvar för föräldraskapet än tidigare.
          </note>
          <note>
            Vi kan se att i länder som har infört kvotering i bolagsstyrelser
            har det lett till att kvinnor får en större andel poster i bolagsstyrelser
            och kommer fram på ett bättre sätt, så att glastaket bryts. Men
            precis som Dennis Diou ­ karev mycket förtjänstfullt framhöll
            i sitt anförande har vi ett problem med att det ibland blir en
            väldigt elitistisk syn på jämställdhet när man bara diskuterar
            de kvinnor som sitter i bolagsstyrelser. Vi behöver till exempel
            tala om ofrivillig deltid. Då behöver vi ha krav på att heltid
            ska vara norm och deltid en möjlighet. Det är krav som Vänsterpartiet
            driver i kommuner och landsting på ett bra sätt. Vi driver också
            krav här i Sveriges riksdag för att nå dit.
          </note>
          <note>
            Skulle Sverigedemokraterna i praktiken driva den politiken skulle
            vi kanske se en annan arbetsmarknad i det här landet. Men tyvärr
            gör inte Sverigedemokraterna det. De säger en sak till sina väljare
            men röstar annorlunda när det är dags att rösta i riksdagen.
          </note>
          <note type="speaker">
            Anf. 190 DENNIS DIOUKAREV (SD) replik:
          </note>
          <note>
            Herr talman! Det är lite lustigt. Här står jag och talar om rätt
            till heltid, och så kommer Vänsterpartiet och börjar prata om
            Sverigedemokraternas invandringspolitik. Jag är glatt överraskad
            över att man vill tala om vår profilfråga. Det ska dock sägas
            att danska siffror visar på att majoriteten av de ensamkommande
            flyktingbarnen faktiskt ljög om sin ålder och visade sig vara
            vuxna.
          </note>
          <note>
            Med vår politik skulle människor som har ljugit sig till ett
            medborgarskap eller uppehållstillstånd få det återkallat. Vi har
            ännu ett exempel från EU:s gränsbyrå Frontex. 60 procent visade
            sig vara ekonomiska migranter och lyder alltså inte under FN:s
            flyktingkonvention. De skulle också få sina uppehållstillstånd
            återkallade om vår politik var gällande.
          </note>
          <note type="speaker">
            Anf. 191 PETER HELANDER (C):
          </note>
          <note>
            Herr talman! Utgiftsområde 25 Allmänna bidrag till kommunerna
            – det låter kanske inte som världens kioskvältare. Men som tidigare
            kommunalråd – det är även andra kommunalråd här – vet jag vilken
            betydelse denna budgetpost har för en stor del av Sveriges kommuner
            och landsting, kanske framför allt kommuner på landsbygd och i
            glesbygd, som redan i dag har svårt att få budgeten att gå ihop.
          </note>
          <note>
            När man läser regeringens budgetproposition får man intrycket
            av både texter och diagram att det går bra för Sveriges kommuner
            och att de har visat stora vinster de senaste tio åren. Jag har
            skrivit något som parentes i mitt manus: Det kanske är dags att
            införa vinstförbud i kommunerna.
          </note>
          <note>
            Det är sant att kommuner gör vinster, men bakom dessa texter
            och diagram döljer det sig en massa landsbygds- och glesbygdskommuner
            som har mycket svårt att få ihop en budget. De stora kommunala
            vinsterna har uppstått i storstadskommuner och i förortskommuner
            under de senaste tio åren.
          </note>
          <note>
            Statsbidragen finansierar ca 19 procent av de kommunala verksamheterna,
            men även om statsbidragen är viktiga för kommuner och landsting
            är förstås den största och viktigaste inkomstkällan kommunalskatten.
          </note>
          <note>
            Något som alltid störde mig under min tid som kommunalråd var
            alla de specialdestinerade bidrag som staten tillförde kommunerna
            och som ofta skapade suboptimeringar. Jag skulle önska att staten
            hade ett större förtroende för våra duktiga kommunala företrädare
            och lät dem själva avgöra var de statliga bidragen gör störst
            nytta för medborgarna.
          </note>
          <note>
            Herr talman! Sverige är ett land i förändring. De kommunala verksamheterna
            vård, skola och omsorg står inför stora utmaningar i framtiden.
            Men även om vi står inför stora utmaningar framöver vill jag framhålla
            att vi lever i ett av de bästa länderna i världen. Med bra politiska
            beslut som håller ihop hela landet och får människor i arbete
            kommer vi att klara av även framtidens utmaningar på samma sätt
            som vi har klarat av tidigare svårigheter och gjort Sverige framgångsrikt.
          </note>
          <note>
            Eftersom den kommunala sektorn får sina skatteintäkter utifrån
            arbetade timmar i kommunen måste våra politiska beslut i riksdagen
            vara inriktade på hur fler ska gå från bidragsberoende till arbete
            och därmed få makt över sitt eget liv. Vi behöver också premiera
            högre utbildning för att framtidens jobb ska skapas i våra kommuner
            runt om i Sverige.
          </note>
          <note>
            Herr talman! Centerpartiets politik är inriktad på att skapa
            förutsättningar för jobb och företagande. Det är inte lösningen
            på alla problem, men det skapar resurser för att ta hand om alla
            problem.
          </note>
          <note>
            Vi i Centerpartiet har i vår budgetmotion föreslagit ett alternativ
            till regeringens budgetproposition. I motionen föreslås stora
            och viktiga strukturreformer på arbetsmarknaden och bostadsmarknaden,
            omläggningar av skatten på arbete och företagens villkor samt
            en kraftfull grön skatteväxling, där sänkt skatt på arbete finansieras
            genom att förorenaren betalar för utsläpp. Målet är att frigöra
            alla de krafter som finns runt om i vårt land, så att nya initiativ
            och idéer belönas i stället för att bestraffas.
          </note>
          <note>
            Herr talman! Riksdagen har ställt sig bakom regeringens budgetproposition
            och de utgiftsramar och beräkningar av inkomster som föreslås
            där. Eftersom riksdagen har gett budgetpolitiken en annan inriktning
            än den jag och Centerpartiet önskar avstår vi från att delta i
            beslutet om anslagens fördelning, men jag står självklart bakom
            vårt särskilda yttrande i detta betänkande.
          </note>
          <note>
            Ansvaret för en stor del av de politiska viktiga frågorna ligger
            på kommuner och landsting. Det gäller till exempel skolan, sjukvården
            och kollektivtrafiken. Om Sverige ska fungera måste kommuner och
            landsting ges förutsättningar att också fungera. Politiker på
            nationell nivå – där också jag sedan den 11 januari, märkligt
            nog, inkluderas – är dock benägna att försöka detaljstyra lokalpolitiken,
            vilket ofta resulterar i förslag om riktade statsbidrag som bakbinder
            den lokala nivån. Centerpartiet arbetar därför efter principen
            att riktade statsbidrag i så stor utsträckning som möjligt ska
            omvandlas till generella statsbidrag. Det skapar också ett ökat
            utrymme för effektivisering.
          </note>
          <note>
            Herr talman! Mot bakgrund av detta står Centerpartiet bakom förslaget
            att permanenta den tillfälliga höjningen av de generella statsbidragen,
            som genomfördes inom ramen för migrationsöverenskommelsen, motsvarande
            ett årligt tillskott om 10 miljarder kronor till kommunerna. Men
            då vi tror på en närodlad politik där beslut fattas så nära medborgarna
            som möjligt avvisar Centerpartiet ett antal riktade statsbidrag
            och höjer i stället de generella statsbidragen med 2,5 miljarder
            kronor årligen, så att kommunerna själva kan avgöra vad statsbidragen
            ska gå till och var de gör störst nytta för medborgarna. Totalt
            förstärks alltså de generella statsbidragen med 12,5 miljarder
            kronor per år i vårt förslag.
          </note>
          <note>
            Det finns andra ändringar som påverkar de statliga bidragen till
            kommunerna. Vi vill ersätta särskilt anställningsstöd med utvecklade
            nystartsjobb. Vi vill införa en äldreboendegaranti. Vi vill införa
            så kallade ingångsavdrag, och vi vill höja förmånsvärdet för icke-miljöbilar.
          </note>
          <note>
            Herr talman! Jag vill avslutningsvis delge er den oro för framtida
            för ­ sämringar som Riksrevisionen, Konjunkturinstitutet och EU-kommis
            ­ sio ­ nen framför. Riksrevisionen skriver: ” Om regeringens
            prognos skulle rea ­ liseras kommer det att kräva betydande neddragningar
            i den kom ­ munala välfärden fram till 2020. Om kommunernas utgifter
            i stället ska kunna sva ­ ra mot hur befolkningsstorleken och
            ålderssammansättningen förändras behöver de öka med 50 miljarder
            kronor utöver vad som ligger i regering ­ ens prognos fram till
            2020. ”
          </note>
          <note>
            Trots dessa något beska piller vill jag slutligen önska talmannen,
            presidiet och mina kollegor en riktigt god jul.
          </note>
          <note type="speaker">
            Anf. 192 HÅKAN SVENNELING (V) replik:
          </note>
          <note>
            Herr talman! Ja, Vänsterpartiet har i förhandlingarna med regeringen
            fått igenom 10 miljarder för välfärden. Det är den största satsningen
            på kommunsektorn sedan statsbidragssystemet infördes. Det är vi,
            och många med oss, väldigt glada för.
          </note>
          <note>
            Centerpartiet har dock försökt bräcka oss. Jag tänkte att vi
            nu skulle diskutera hur centermatte fungerar. Centern har under
            hösten, bland annat i en artikel i Svenska Dagbladet den 4 oktober,
            sagt:
          </note>
          <note>
            ”Samtidigt lägger vi 50 miljarder de kommande fyra åren på att
            förstärka kommunernas ekonomi, 10 miljarder mer än regeringen.”
          </note>
          <note>
            Men Centerpartiet avvisar också förslagen om avgiftsfri öppenvård
            för äldre, avgiftsfria glasögon för barn, kostnadsfri mammografi
            för kvinnor och avgiftsfri tandvård för unga. Barndelen i riksnormen
            för försörjningsstöd avvisas, och lovskolan säger man nej till.
          </note>
          <note>
            Det man med den ena handen ger till kommunerna från Centerpartiets
            sida tar man tillbaka med den andra handen. Man ger mer generella
            statsbidrag, men man tar i ännu större utsträckning bort de riktade
            statsbidragen. Sammanlagt, Peter Helander, kan man säga att ni
            tar bort 8 ½ miljarder kronor per år från kommunsektorn, från
            vår gemensamma välfärd. Det är alltså raka motsatsen till det
            som ni påstår att ni gör.
          </note>
          <note>
            Jag vet inte om ni medvetet har fört medborgarna bakom ljuset
            eller om ni har räknat fel. Centermatte är i varje fall någonting
            vi borde undvika. Jag är glad över att det inte är Centerpartiets
            ekonomiska politik som styr Sverige.
          </note>
          <note type="speaker">
            Anf. 193 PETER HELANDER (C) replik:
          </note>
          <note>
            Herr talman! Tack, Håkan Svenneling, för repliken! Det är sant
            att vi väljer att ta bort de riktade statsbidragen. Det var en
            hel del i mitt anförande som förklarade just det. Vi tror att
            de kommunala företrädarna själva kan avgöra vilka hål det finns
            att stoppa pengar i.
          </note>
          <note>
            Håkan Svenneling och Vänsterpartiet pratar gärna om att det är
            de som ligger bakom de 10 miljarderna till kommunerna – jag hävdar
            att vi är flera som har varit med om den uppgörelsen. Vi lägger
            det på kommunerna. De får själva avgöra vad de vill använda pengarna
            till. Jag vet inte om Håkan Svenneling har varit kommunalråd.
            Då hade han kanske hållit med mig om att kommunerna själva klarar
            av att göra de här satsningarna.
          </note>
          <note>
            Jag kommer ihåg när Wärnerssonpengarna kom för länge sedan. Då
            fick vi riktade bidrag för att öka antalet lärare i skolan. Det
            hade vi gjort redan fem år tidigare. Men nu skulle vi öka antalet
            ännu mer för att få tillgång till riktade statsbidrag. Det är
            därför vi ska undvika de riktade statsbidragen så långt som möjligt.
          </note>
          <note>
            Jag skulle vilja ställa en fråga till Håkan Svenneling. Vi för
            en ansvars ­ full ekonomisk politik. Tycker Håkan Svenneling att
            den liggande budge ­ ten är långsiktigt hållbar, eller delar han
            Riksrevisionens, EU-kommis ­ sionens och Konjunkturinstitutets
            syn på budgeten? De anser att den inte är hållbar. Det fattas
            50 miljarder fram till 2020. Det är lätt att säga att man ska
            satsa på välfärdssektorn när det finns varningssignaler om att
            den kan rasa ihop, eftersom det inte finns täckning i budgeten
            för det som kommer framöver.
          </note>
          <note type="speaker">
            Anf. 194 HÅKAN SVENNELING (V) replik:
          </note>
          <note>
            Herr talman! Jag har tyvärr aldrig varit kommunalråd. Jag blev
            bara gruppledare i kommunen, i opposition, vilket ändå var lärorikt
            i fråga om hur det funkar i en kommun.
          </note>
          <note>
            Jag tror att det är bra att pendeln har svängt från väldigt många
            riktade statsbidrag till lite färre riktade statsbidrag och mer
            generella satsningar. Jag tror att alla kommunpolitiker är glada
            över att vi nu ser denna utveck ­ ling i Sveriges riksdag.
          </note>
          <note>
            Men jag tror ändå att de är gladare om de får riktade statsbidrag
            än om de får 8 ½ miljard mindre per år till sina kommuner. Detta
            gör att jag fortfarande tror att pengarna är mer avgörande än
            hur vi skickar dem, vilket i och för sig också kan vara avgörande.
          </note>
          <note>
            Precis som Peter Helander själv är inne på behövs det mer pengar
            framöver. Jag hoppas att vi får fler partier som ställer upp på
            en politik som handlar om att vi satsar mer pengar på vår gemensamma
            välfärd och på våra kommuner och landsting.
          </note>
          <note>
            Herr talman! Jag skulle också vilja lyfta upp en annan fråga
            som har debatterats hett. I valrörelsen 2010 hade Centerpartiet
            stora plakat där det stod att de var Alliansens gröna röst. De
            gröna frågorna är viktiga för Centerpartiet för att möta miljö-
            och klimathotet – till exempel har man tidigare talat om grön
            skatteväxling.
          </note>
          <note>
            Men nu verkar det som att pendeln i Centerpartiet har svängt.
            Nu satsar man på storstilade och dyra kampanjer mot olika skatter,
            till vilka det ännu inte ens finns förslag att diskutera. Vägslitageavgiften
            – eller, som Centerpartiet kallar den, kilometerskatten – är väl
            den som har varit mest i ropet. Men även det som man kallar flygskatt
            har fått väldigt hård kritik från Centerpartiet.
          </note>
          <note>
            Jag gjorde en liten beräkning av hur det skulle kunna gå för
            Peter Helander när han ska resa från Mora. Det tar lite längre
            tid att åka med tåg, men det är betydligt billigare jämfört med
            att ta flyget. Jag funderar på varför det skulle vara så hemskt
            om Peter Helander skulle behöva betala 80 kronor i flygskatt för
            att han har möjlighet att spara lite tid men samtidigt smutsar
            ned miljön. Det är ju faktiskt förorenaren som borde betala.
          </note>
          <note>
            Vad har hänt med Centerpartiet? När gick man från att vara ett
            grönt parti till att bli ett skattesänkarparti? Och hur ska vi
            finansiera vår gemensamma välfärd om vi inte har några skatter
            att möta klimathotet med?
          </note>
          <note type="speaker">
            Anf. 195 PETER HELANDER (C) replik :
          </note>
          <note>
            Herr talman! Jag tackar Håkan för frågan. Det gläder mig att
            Vänsterpartiet ansluter sig till Centerpartiets syn på generella
            statsbidrag.
          </note>
          <note>
            Vad är det som skapar välfärd? Vad är det som skapar pengar i
            kommunerna? Det vore ju fantastiskt om det vore så att det bara
            är statliga bidrag som räddar kommunerna. Detta är en liten del
            av kommunens bas för att kunna bedriva välfärd. Det stora behovet
            hos kommunerna är att det skapas jobb. Arbetade timmar i kommunen
            är det som skapar välfärd.
          </note>
          <note>
            Detta kanske är den ideologiska skillnaden mellan Vänsterpartiet
            och Centerpartiet. Vänsterpartiet tror att man kan rädda detta
            genom att höja skatten och skicka in bidrag till kommunerna. Jag
            tror att vi ska hjälpa kommunerna att skapa företagande och jobb
            och genom detta få större skatteintäkter så att de kan bedriva
            vård, skola och omsorg. Det är inte så att vård, skola och omsorg
            kommer att bedriva sig själva utan intäkter.
          </note>
          <note>
            Jag åker tåg till Stockholm, och jag är kanske den i riksdagen
            som har längst till Stockholm, tidsmässigt sett, fastän j ag bor
            i Dalarna. Det tar 3 timmar och 40 minuter att åka tåg. Trafikverket,
            som är den myndighet som är ansvarig för järnvägsunderhållet,
            säger att det kanske tar 40 minuter längre om några år eftersom
            underhållet inte fungerar. Dessutom tar det redan i dag 15 minuter
            längre än för tio år sedan.
          </note>
          <note>
            Men återigen: Vad är det som skapar välfärd , Håkan ? Du ville
            inte kommentera detta tidigare, men vad säger du om att Riksrevisionen,
            Konjunkturinstitutet och EU-kommissionen anser att den budget
            som ni har medverkat till inte är hållbar och att välfärden riskerar
            att rasa ihop?
          </note>
          <note type="speaker">
            Anf. 196 NIKLAS KARLSSON (S) replik:
          </note>
          <note>
            Herr talman! Jag noterar att Centerpartiets Peter Helander lyfter
            upp Riksrevisionens granskning av regeringens budgetproposition.
            Jag vill in ­ ledningsvis säga att det som Riksrevisionen ägnar
            sig åt i det här fallet är att bli en opinionsbildande part i
            debatten snarare än att syssla med revi ­ sion. Bortsett från
            vad de säger tror jag att detta är någonting som vi ska fundera
            över. Här har vi nog samma uppfattning: Riksrevisionen ska kan
            ­ ske ägna sig åt andra saker.
          </note>
          <note>
            Med detta sagt vill jag framhålla att deras argument mot regeringens
            budget dels är att regeringen har räknat f el, dels att budgeten
            saknar 50 miljarder kronor. I själva verket är det så att planen
            för statens budget är att vid 2020 ha ett plus på 78 miljarder.
          </note>
          <note>
            Saken är att Riksrevisionen och regeringen räknar på olika sätt.
            Riksrevisionen gör en bedömning av vilken politik som kan komma
            att föras. Detta är rimligen inte Riksrevisionens främsta paradgren;
            regeringen borde rimligen veta detta bättre.
          </note>
          <note>
            Jag ska inte orda mer om detta, även om det säkert finns mycket
            att säga, men jag ville ändå få det sagt.
          </note>
          <note>
            Min fråga till Peter Helander – eller mitt resonemang – är av
            mer principiell karaktär. Vi har i dessa debatter tidigare haft
            en del meningsutbyten som har handlat om synen på statsbidragen
            till kommuner och landsting. Vi har båda erfarenhet som kommunalråd
            och har jobbat länge hemma i kommunen. Vi vet vad det innebär
            när man får generella statsbidrag, och vi vet vad det innebär
            när man får specialdestinerade, riktade statsbidrag.
          </note>
          <note>
            Vi har tidigare haft e n ganska gemensam uppfattning att de generella
            statsbidragen är att föredra framför de riktade, specialdestinerade
            bidragen. Men när jag läser budgetarna från dina kollegor i den
            borgerliga alliansen ser jag att det är principen om riktade statsbidrag
            som har företräde, inte principen om generella statsbidrag.
          </note>
          <note>
            Min fråga till Peter Helander, och till Centerpartiet, är hur
            man ser på detta. Är det inte bättre att vi funderar på att göra
            en överenskommelse – i det här avseendet – mellan Centerpartiet
            och regeringen?
          </note>
          <note type="speaker">
            Anf. 197 PETER HELANDER (C) replik:
          </note>
          <note>
            Herr talman! Tack, Niklas, för frågorna!
          </note>
          <note>
            Jag förstår att Niklas Karlsson och regeringen inte vill lyssna
            på vad Riksrevisionen säger. Det är förklarligt att man tycker
            att de är en part, även om de inte är det. Detta kan man tycka,
            men vad tycker Niklas Karlsson om Konjunkturinstitutet? Är de
            också en part som är emot regeringen och som svartmålar den? Är
            EU-kommissionen en part som har fel?
          </note>
          <note>
            När tre sådana tunga instanser – och det finns fler – har synpunkter
            på hållbarheten i budgeten kanske man måste lyssna. Jag säger
            detta med all välvilja, för det vore en katastrof för Sverige
            om svensk välfärd ramlade ihop på grund av att vi inte har en
            budget som håller ihop och som man måste låna till.
          </note>
          <note>
            Vi har nu en högkonjunktur. Vem som har skapat den kan man diskutera,
            men det är en högkonjunktur, och i högkonjunktur borde vi spara
            pengar för att bygga skyddsvallar mot den lågkonjunktur som kommer,
            förr eller senare.
          </note>
          <note>
            Niklas inbjöd till att vi skulle samverka med regeringen och
            lämna Alliansen bakom oss. Jag tror att Sverige behöver ett nytt
            ledarskap. Sverige behöver en ny regering som befrämjar arbete,
            som håller i budgeten och som inte lovar mer än vad den kan leverera
            över tid. Detta är mitt svar till Niklas.
          </note>
          <note type="speaker">
            Anf. 198 NIKLAS KARLSSON (S) replik:
          </note>
          <note>
            Herr talman! Jag får nästan intrycket att Centerpartiet och Peter
            Helander inte har funderat över denna frågeställning, trots att
            vi diskuterade den för mindre än ett år sedan. Jag trodde ändå
            att tanken på vad detta skulle innebära hade funnits hos Centerpartiet.
          </note>
          <note>
            Priset för Centerpartiets retorik när man talar om nytt ledarskap
            och att Sverige behöver en alliansregering är ju att Centerpartiet
            får mindre av sin politik genomförd. Under åtta år av alliansstyre
            är det inte de generella statsbidragen som har varit de ledande.
            Där har folkrörelsecentern fått ta ett steg tillbaka för att det
            i stället ska vara riktade, specialdestinerade statsbidrag som
            skickas till kommuner och landsting.
          </note>
          <note>
            Min fråga är ärlig, liksom min inställning. Om Centerpartiet
            nu tycker att det är generellt stöd till Sveriges kommuner och
            landsting som är det viktiga och det bästa borde man väl fundera
            på att göra upp med de andra partier som har den inställningen.
            Borde man inte göra detta i stället för att låsa sig vid gamla
            lösningar och göra uppoffringar som innebär att man får igenom
            mindre av sin politik än vad man – i det här fallet – skulle få
            om man valde att göra upp med regeringen?
          </note>
          <note type="speaker">
            Anf. 199 PETER HELANDER (C) replik:
          </note>
          <note>
            Herr talman! Jag ska kommentera Niklas påstående att det skulle
            vara bättre för Centerpartiet att ansluta sig till regeringens
            ståndpunkter, vilket historiskt sett och även i dag vore en katastrof
            för Sverige.
          </note>
          <note>
            Svensk landsbygd och svensk glesbygd behöver ett parti som jobbar
            för småskalighet, som jobbar för att hela landet ska leva. Regeringen
            och Miljöpartiet med stöd av Vänstern vill i stället beskatta
            och straffa landsbygden genom avståndsbeskattning.
          </note>
          <note>
            Flyget är en förutsättning för att vi ska kunna behålla näringsliv,
            industri och jobb i Norrland. Sedan kan man säga att det handlar
            om så små pengar, att det är så lite, men det här är en droppe
            som får bägaren att rinna över. Avståndsskatten på landsbygden
            och det som ni kallar vägslitageskatt är någonting som slår stenhårt
            mot Norrland och landsbygden. Det är väl ingen politik som främjar
            små kommuner och landsbygden och som över huvud taget skulle stå
            upp för de värderingar som Centerpartiet har.
          </note>
          <note>
            Nej, det här landet behöver en ny regering som står upp för hela
            landet, som jobbar med småskalighet och som inte inför straffbeskattning
            av landsbygden.
          </note>
          <note>
            (Applåder)
          </note>
          <note type="speaker">
            Anf. 200 MATS PERSSON (L):
          </note>
          <note>
            Herr talman! Det vi diskuterar nu, som handlar om kommunernas,
            landstingens och regionernas ekonomi, är en grundbult för det
            svenska samhällskontraktet. Att människor känner tillit till att
            de får välfärd för sina barn, sig själv a eller sina gamla föräldrar
            är det som håller ihop det svenska samhället, och att vi i den
            här kammaren tydligt står upp för välfärdens kärna handlar om
            att vi står upp för det svenska samhällskontraktet.
          </note>
          <note>
            Från Liberalernas sida säger vi: Skolan först. En framgångsrik
            skola är avgörande för Sveriges framtid. Med goda kunskapsresultat
            stärks Sverige. Och i ett läge med många nyanlända i skolan krävs
            stora satsningar på skolan. Det handlar om höjda lärarlöner. Det
            handlar om fortbildning av lärarna. Det handlar om att förlänga
            skolplikten för nyanlända och halvera sommarlovet för att sätta
            fokus på att lära sig svenska språket. Det handlar om fler undervisningstimmar
            i grundskolan och fler matematiktimmar i högstadiet. Det handlar
            om att tydliggöra ordning och reda i skolan. Det handlar om att
            barn och ungdomar ska börja i skolan tidigare. Vi föreslår en
            tioårig grundskola.
          </note>
          <note>
            Liberalerna satsar 43 miljarder kronor på skolan under de kommande
            åren. Det är den enskilt största satsninge n på skolan någonsin.
            Det är 32 miljarder kronor mer än vad regeringen satsar på skolan.
            Det är en väldigt tydlig prioritering, herr talman, att Liberalerna
            sätter skolan först.
          </note>
          <note>
            Det handlar också om att värna sjukvården. Vi ser nu hur vårdköerna
            växer, hur människor får vänta allt längre innan de får sjukvård.
            Det är inte rimligt. Att regeringen i det läget väljer att slopa
            den så kallade kömiljarden – det bidrag som tidigare gavs till
            de regioner och landsting som gjorde riktade satsningar för bättre
            tillgänglighet – vittnar om att man inte tar den här frågan på
            allvar.
          </note>
          <note>
            Herr talman! Vi ser hur sjuksköterskor säger upp sig, hur missnöjet
            bland de anställda i vården blir allt tydligare och hur känslan
            av att man inte får göra det man är utbildad till på jobbet växer
            sig starkare. Allt detta gör att vården fungerar sämre. I det
            läget väljer regeringen att med ett tydligt alexanderhugg slopa
            det riktade statsbidraget till de landsting och re ­ gioner som
            satsar på att öka tillgängligheten. Snacka om dråpslag!
          </note>
          <note>
            Vi liberaler föreslår en ny kömiljard. Vi föreslår satsningar
            på fler vårdbiträden för att proffsen ska få vara proffs på jobbet.
            Vi föreslår en satsning på fler specialistsjuksköterskor för att
            öka kunskapen och kvaliteten i vården och på det sättet göra att
            förtroendet för och tillgängligheten till vården blir bättre.
          </note>
          <note>
            Herr talman! Liberalerna står upp för de funktionshindrade. En
            välfärdspolitik värd namnet handlar om att stå upp för dem som
            har det tuffast i vårt samhälle.
          </note>
          <note>
            Vi gör en prioritering av det vi kallar en LSS-miljard, som står
            i skarp kontrast till de neddragningar som regeringen och Vänsterpartiet
            nu på bred front runt om i landet gör mot samhällets svagaste
            och mest utsatta grupper.
          </note>
          <note>
            Vi märker en väldigt stor oro hos personer med funktionsnedsättning
            och deras anhöriga när de märker att de blir av med timmar med
            personlig assistent och när deras frihet och deras vardag beskärs.
            Regeringen och Vänsterpartiet bär det fulla ansvaret för denna
            politik. Vi väljer en annan väg för Sverige när vi prioriterar
            en särskild LSS-miljard. Vi menar att välfärdssamhället, om det
            ska fungera, måste värna dem som behöver stödet mest och som av
            någon anledning har ett funktionshinder.
          </note>
          <note>
            Herr talman! Regeringen väljer en annan väg än Liberalerna. När
            vi säger skolan först, att vi ska satsa på sjukvården och låta
            proffsen vara proffs och när vi säger att vi står upp för de funktionshindrade,
            då väljer regeringen en helt annan väg.
          </note>
          <note>
            Samtidigt för man en politik med ofinansierade bidragshöjningar
            och ökar underskotten i statens budget, vilket gör att vi i nästa
            lågkonjunktur står svagare och då inte kommer att kunna värna
            välfärden. Det äventyrar mycket av det samhällskontrakt som är
            så viktigt för Sverige. Man höjer också skatten på arbete, vilket
            gör att det blir mindre lönsamt för människor att arbeta. Rent
            logiskt betyder det att det över tid innebär mindre skatteintäkter
            ute i kommunerna och till välfärden. På det sätt et sipprar det
            långsamt ned en politik som gör att välfärden blir svagare.
          </note>
          <note>
            Herr talman! Vi står för en annan politik. Vi är tydliga med
            att skolan ska gå först och att sjukvården och de funktionshindrade
            ska prioriteras. Vi menar att det är detta som bygger Sverige
            starkt.
          </note>
          <note>
            Eftersom våra förslag till ramar föll – de som skulle innebära
            att svensk ekonomi och de offentliga finanserna skulle vara ännu
            starkare vid nästa finanskris – har vi inget yrkande i debatten.
            Men vi har ett särskilt yttrande som jag naturligtvis ställer
            mig bakom.
          </note>
          <note>
            (Applåder)
          </note>
          <note type="speaker">
            Anf. 201 HÅKAN SVENNELING (V) replik:
          </note>
          <note>
            Herr talman! Mats Persson pratar om samhällskontraktet. Mats
            Persson är ju 36 år gammal. Men jag funderar på om han inte kan
            vara Sveriges yngsta gubbe, om jag får vara lite fräck, för på
            Liberalernas Facebooksida och i en debattartikel säger Mats Persson
            att vi måste göra upp med ungdomars lathet.
          </note>
          <note>
            Redan de gamla grekerna gnällde på att ungdomarna var lata. Och
            genom historien har vi sett ett konstant hat mot ungdomars kultur,
            såsom dansbandsskatt, danstillstånd och Siewert Öholms avrättning
            av hårdrocken.
          </note>
          <note>
            Varje generation har utsatts för kritik av tidigare generationer
            för att inte bete sig på rätt sätt och för att vara lata. Denna
            långlivade tradition för nu den unga gubben Mats Persson vidare.
          </note>
          <note>
            Mats Persson säger att dagens ungdom är söndercurlade. Men Mats
            Persson har fått svar. Stella, som är bemanningsanställd, har
            svarat Mats Persson och undrar om han klarar ens ett halvår som
            bemanningsanställd. Och jag tror faktiskt att hon har en poäng.
          </note>
          <note>
            Om Mats Persson i stället hade varit springvikarie i hemtjänsten
            hade han fått leva med telefonens ringsignal, som betyder att
            man snabbast möjligt ska inställa sig för arbete, och saknat möjligheter
            att planera sitt liv. Till skillnad från mig och Mats vet man
            inte om det är julledigt nästa vecka eller om man över huvud taget
            kommer att ha semester.
          </note>
          <note>
            Jag tror att man kan läsa Aftonbladets artikelserie med helt
            andra ögon än vad Mats Persson gör och konstatera att det inte
            är fler låglönejobb för lata ungdomar som politiken behöver fixa,
            utan fler sjysta jobb där man blir en del av arbetslaget, där
            man får vara med på personalmöten och gå på vidareutbildningar
            och där man får en skälig lön så att man kan flytta hemifrån .
            Det behöver finn a s bostäder som man kan bo i.
          </note>
          <note>
            I reportaget får vi också läsa om företagare som vill ha mer
            och bättre kontakt med Arbetsförmedlingen och om arbetsförmedlare
            som vill ha bättre kontakt med företagen för att kunna matcha
            den kompetens de behöver. Men Mats Perssons lösning är att lägga
            ned Arbetsförmedlingen i stället. Arbetsförmedlingen har tidigare
            sagt att man ska lägga ned 100 kontor, men då reagerade Sveriges
            kommuner vilket gjorde att man fick dra tillbaka förslaget.
          </note>
          <note>
            Jag tror att Sverige behöver en politik där Arbetsförmedlingen
            kan syssla med sitt kärnuppdrag, att förmedla jobb, inte Liberalernas
            politik, där man ska kontrollera ungdomar.
          </note>
          <note type="speaker">
            Anf. 202 MATS PERSSON (L) replik:
          </note>
          <note>
            Herr talman! Jag kan lova Håkan Svenneling att jag är en cool
            gubbe, om jag nu är Sveriges yngsta gubbe.
          </note>
          <note>
            Det jag som denne coole gubbe har noterat när jag träffar företagare
            och arbetsgivare och när jag också tar del av företagarnas egna
            undersökningar – de gjorde nyligen en företagarbarometer – är
            att det har hänt någonting. Det har hänt någonting med synen på
            arbete. Det har hänt någonting med arbetsmoralen i vårt samhälle.
          </note>
          <note>
            De anekdotiska exempel som ofta lyfts fram i debatten handlar
            om människor som frågar sin chef om de ska begära sjukledigt eller
            ledighet för vård av barn när husdjuret är sjukt och man därmed
            inte vill jobba. Jag träffar så många företagare och arbetsgivare
            som bekräftar att de anekdotiska exemplen faktiskt vittnar om
            en ny syn på arbete.
          </note>
          <note>
            Det där hänger givetvis samman med hur skolan är utformad. Har
            vi förväntningar på människor? Har vi synen att man har skyldigheter
            och inte bara rättigheter i samhället?
          </note>
          <note>
            Jag tycker att man har skyldigheter och inte bara rättigheter
            i vårt samhälle. Samhällskontraktet är att man gör rätt för sig
            och att man om man har möjlighet att arbeta gör allt för att söka
            arbete. Det är basen för vårt samhälle. Hur ska den som går upp
            halv sex varje morgon och i fyrtio års tid har betalat skatt känna
            förtroende för samhällssystemet om inte han eller hon vet att
            den som för stunden inte kan arbeta ändå gör sitt yttersta för
            att återgå i arbete? Jag tror att detta är fundamentalt för vårt
            samhälle.
          </note>
          <note>
            Det här är gamla klassiska värderingar som har präglat den svenska
            arbetarrörelsen genom historien. Men jag noterar i debatten att
            de inte längre genomsyrar samma arbetarrörelse. Kritiken kommer
            nämligen alltid från vänster. Kritiken kommer alltid från Socialdemokraterna
            när jag lyfter fram vikten av att man tar eget ansvar och faktiskt
            kommer i tid till jobbet och gör det man har sagt att man ska
            göra. Det är att stå upp för samhällskontraktet.
          </note>
          <note type="speaker">
            Anf. 203 HÅKAN SVENNELING (V) replik:
          </note>
          <note>
            Herr talman! Det är bra att du är orolig för samhällskontraktet,
            Mats Persson. Jag tror dock att vi är oroliga på lite olika sätt,
            vilket gör att det finns politiska skillnader.
          </note>
          <note>
            Jag är orolig för att vi hamnar i ett läge där människor känner
            att de inte är en del av samhället utan står utanför och att de
            inte heller får vara en del av samhället utan hela tiden hålls
            utanför.
          </note>
          <note>
            Jag träffar en hel del människor som har hamnat i olika cykler
            där de inte lyckas ta sig tillbaka till arbete. Det är fruktansvärt
            att se dessa människoöden.
          </note>
          <note>
            Många gånger handlar det om att unga människor som lämnar gymnasieskolan
            med helt okej betyg inte får en chans på svensk arbetsmarknad
            och att de villkor de ställs för är ganska osjysta. Politiken
            handlar mycket om att de har för hög lön trots att de knappt kan
            leva på sin lön. De är hänvisade till ofrivillig deltid, som vi
            diskuterade tidigare, eller arbetsvillkor där de inte har en fast
            anställning.
          </note>
          <note>
            Sverige behöver ett samhällskontrakt där vi inte sänker lönen
            och höjer hyrorna, vilket Liberalerna vill. Sverige behöver ett
            samhällskontrakt där vi politiker tar ansvar och bygger de där
            700 000 bostäderna som behövs, vilket är den största bostadssatsningen
            på 20 år och finns i denna budget. Vi måste också säga att det
            inte är politikens ansvar att försämra villkoren utan att förbättra
            villkoren.
          </note>
          <note>
            Därför var det viktigt att vi röstade igenom lagen om offentlig
            upphandling och att det ställs sociala krav i den.
          </note>
          <note>
            Denna politik ställer Liberalerna inte upp på. Det beror nog
            på att vi har lite olika syn på hur vi ska nå samhällskontraktet
            och vilken politik som leder dit.
          </note>
          <note type="speaker">
            Anf. 204 MATS PERSSON (L) replik:
          </note>
          <note>
            Herr talman! Det blir tydligt i debatten att det finns två vägval
            för svenska folket och att det finns två olika synsätt på vart
            Sverige är på väg.
          </note>
          <note>
            Å ena sidan har vi Håkan Svennelings syn på att företagare är
            usla och vill suga ut människor och erbjuda dåliga villkor i varje
            läge. Det handlar inte om eget ansvar, utan förslag om medborgarlön
            blossar upp i debatten. Människor ska få lön av samhället, staten
            och skattebetalarna utan att behöva utföra någon form av arbete.
            Det är den politik som Håkan Svenneling, Miljöpartiet och delar
            av Socialdemokraterna företräder. Jag menar att det är helt fel
            väg för Sverige att gå.
          </note>
          <note>
            Vi kan fråga såväl privata som offentliga arbetsgivare – en rektor
            på en skola, en förskolechef eller en föreståndare på ett särskilt
            boende – om det har hänt något med arbetsmoralen. Det samstämmiga
            svaret är ja. Det har hänt något med synen på det egna ansvaret
            för att komma i tid till jobbet, för att göra det lilla extra
            på arbetsplatsen, för att inte sjukskriva sig på måndagen och
            så vidare.
          </note>
          <note>
            Jag hittar inte på detta, utan man har frågat 5 000 småföretagare
            och offentliga arbetsgivare vad de uppfattar som det största problemet
            när det gäller att växa och bedriva en bra verksamhet. Jo, det
            är att något har hänt med samhällsmoralen och arbetsmoralen.
          </note>
          <note>
            Detta om något är en politisk uppgift att tydliggöra. Det handlar
            om motprestation för att få försörjningsstöd och om att ha tydliga
            förväntningar i arbetslöshetsförsäkringen. Det handlar om att
            från politiskt håll sända en tydlig signal att det alltid ska
            löna sig bättre att arbeta än att leva på bidrag. Det är en framtidsinriktad
            politik, och det är så vi bygger Sverige starkt.
          </note>
          <note type="speaker">
            Anf. 205 LARRY SÖDER (KD):
          </note>
          <note>
            Herr talman! Vi kristdemokrater är hängivna anhängare av det
            kommunala självstyret. Kommuner ser olika ut och bör hitta lösningar
            på kommunala problem just kommunalt. Kommunerna har inte bara
            rättigheten att utforma sina verksamheter på det sätt som passar
            bäst utan även ansvaret att finansiera sina åtaganden.
          </note>
          <note>
            Riksdagen är ibland klåfingrig och vill putta kommunerna i en
            viss riktning med riktade statsbidrag. Men dessa bidrag ska ses
            som signaler i en riktning och inte ta bort ansvaret från de kommunala
            politikerna. Det är på lokal nivå man kan finna lösningar på många
            av framtidsutmaningarna, ibland tillsammans med statliga regelförändringar.
          </note>
          <note>
            Kommunerna saknar inte utmaningar. De har stor brist på bostäder
            och en äldreomsorg, skola och socialtjänst som är i behov av utbildad
            arbetskraft nu och i framtiden. Att vara kommunpolitiker betyder,
            precis som för oss här i kammaren, att prioritera.
          </note>
          <note>
            Att ta bort momentet att prioritera och säga att man ger allt
            till alla kan ge dåliga och ineffektiva lösningar som inte är
            noga genomarbetade. Det är den strategin som regeringen har gått
            in för. Om man bara öser in pengar i den kommunala sektorn löser
            sig allt.
          </note>
          <note>
            Det som är mest betydelsefullt för att kommuner och landsting
            ska kunna uppehålla och utveckla välfärden är skatteunderlagets
            utveckling. Hur antalet arbetade timmar utvecklas är därför av
            avgörande vikt för att välfärdsuppdraget i kommuner och landsting
            ska kunna fortsätta och säkerställas.
          </note>
          <note>
            Trots en gynnsam konjunktur, som inneburit att skatteunderlaget
            utvecklats positivt, finns det anledning till oro då regeringens
            politik inte främjar fler människor i arbete.
          </note>
          <note>
            SKL spår en svagare utveckling av skatteunderlaget redan under
            nästa år. Förändringarna i sjukförsäkringen, avsaknaden av reformer
            för att förbättra integrationen och höjda skatter kommer inte
            att leda till fler arbetade timmar. Regeringens budget är därmed
            långsiktigt problematisk för kommuner och landsting.
          </note>
          <note>
            Under Alliansens tid i regering visade vi att det går att sänka
            skatterna på jobb och samtidigt se till att resurser bibehålls
            eller förstärks – om man genomför rätt reformer. Alliansen s politik
            främjade välfärden och stärkte kommuner och landsting, och den
            skulle kunna göra så igen.
          </note>
          <note>
            Tittar vi på data från SCB ser vi att den genomsnittliga skattekraften,
            det vill säga skatteunderlaget per invånare, ökade med över 12
            procent under alliansregeringen, från 162 600 kronor år 2006 till
            185 800 kronor år 2014.
          </note>
          <note>
            Data från Ekonomistyrningsverket och SCB visar att kommunernas
            skatteintäkter ökade. Det gäller både utvecklingen i fasta priser
            med en ökning på nästan 19 procent och utvecklingen per capita
            med en ökning på nästan 13 procent.
          </note>
          <note>
            Tittar vi på data från SCB, Socialstyrelsen och Skolverket ser
            vi att resurserna till skola, sjukvård och omsorg ökade med mer
            än 100 miljarder i fasta priser, från 490 miljarder kronor år
            2006 till 596 miljarder kronor år 2014. Det visar att resurserna
            ökade per invånare, per elev och per slutenvårdspatient.
          </note>
          <note>
            Det absolut avgörande för kommunsektorns resurser till välfärden
            är sysselsättningen. Det säger inte bara allianspartierna utan
            även finansminister Magdalena Andersson. Då är det anmärkningsvärt
            att regeringens lösning för kommunerna inte är att genomföra jobbskapande
            reformer utan snarare att tillskjuta generella bidrag som inte
            kommer att lösa de långsiktiga välfärdsutmaningarna.
          </note>
          <note>
            Kristdemokraternas jobbförslag kommer att leda till fler arbetade
            timmar och en fortsatt god utveckling av skatteunderlaget, vilket
            främjar välfärden långsiktigt.
          </note>
          <note>
            Statsbidrag är givetvis viktiga för kommunsektorn, men med så
            kallade gratisreformer tenderar regeringens förslag att leda till
            underfinansierade tjänster, upptrappad löneutveckling och felprioritering
            av verksamhet.
          </note>
          <note>
            För kommunsektorn är det avgörande att statliga styrsystem främjar
            effektivitet och ändamålsenlighet. Exempel på sådan god statlig
            styrning är prestationsbaserade ersättningar som överlåter åt
            landsting och kommuner att själva välja lämpliga metoder för genomförandet.
            Ett konkret exempel är kömiljarden. Den tog regeringen bort, vilket
            fått till följd att köerna ökar igen.
          </note>
          <note>
            Kristdemokraterna genomför en ra d reformer för kommunsektorn.
            I vårt budgetförslag har vi välfärdssatsningar för vårdpersonal,
            äldreomsorg, sjukhusvård, skola och stöd till familjer. Tillsammans
            uppgår de till 7,1 miljarder 2017 och ökar till 9,5 miljarder
            2020.
          </note>
          <note>
            Exempel på sådana satsningar är vårdserviceteam för att avlasta
            den hårt belastade vårdpersonalen på landets sjukhus, i primärvården
            och inom äldreomsorgen. Vi satsar också stort på att ytterligare
            utveckla vårdpersonalens kompetens, genom Omvårdnadslyftet som
            ger möjlighet att vidareutbilda sig och skaffa specialistutbildning
            och genom ledarskapsutbildning för äldreomsorgens chefer.
          </note>
          <note>
            Vi inför en äldreboendegaranti och ett måltidslyft för att garantera
            att de äldre får den trygghet och den värdighet de förtjänar.
            Vi vill införa en elevhälsogaranti och ett speciallärarlyft i
            skolan. Vi vill säkerställa att familjer får rådgivning och stöd
            när de behöver det. Och vi gör ännu fler satsningar som kommer
            kommunerna och landstingen till del.
          </note>
          <note>
            Vi vill särskilt peka på kömiljarden, som bevisligen fungerade
            – köerna inom vården minskade. Nu när regeringen har tagit bort
            den ökar köerna igen. Denna besparing kan inte ha varit till förmån
            för medborgaren. I vår budget finns den med igen eftersom vi anser
            att det är viktigt att människor får vård så snart det är möjligt
            och inte får vänta av besparingsskäl.
          </note>
          <note>
            Jag menar att vår budget skapar en bättre möjlighet att klara
            välfärdsutmaningarna i framtiden för kommunerna. Fokus på något
            annat vore oansvarigt och kortsiktigt.
          </note>
          <note>
            (Applåder)
          </note>
          <note type="speaker">
            Anf. 206 NIKLAS KARLSSON (S):
          </note>
          <note>
            Herr talman! Kommunalekonomisk utjämning diskuterar vi i riksdagens
            kammare i kväll. Det handlar ytterst om att skapa goda och likvärdiga
            ekonomiska förutsättningar för Sveriges kommuner och landsting.
          </note>
          <note>
            När den ekonomiska utvecklingen varierar mellan enskilda kommuner
            och landsting , när kostnaderna inom den kommunala sektorn fortsätter
            att öka och när s trukturella förhållanden, såsom skillnader i
            kommuninvånarnas förvärvsinkomster, andel förvärvsarbetande och
            åldersstruktur, ser så olika ut spelar utjämningssystemet en avgörande
            roll för att hela landet ska leva.
          </note>
          <note>
            Utan utjämningssystemet skulle det för den kommun som har störst
            skattekraft räcka med 12 procent i kommunalskatt för att nå den
            genomsnittliga kommunala skatteintäkten. De invånare som bor i
            den kommun som har minst skattekraft skulle tvingas betala 28
            procent av sina inkomster för att nå upp till samma nivå. Om man
            lägger till landstingsskatten skulle skillnaden i skatteuttag
            hamna på mer än 35 000 kronor per år för en medelinkomsttagare.
          </note>
          <note>
            När Sverigedemokraterna i sitt budgetförslag föreslår en besparing
            på 26 miljarder i utjämningen är det ett direkt slag riktat mot
            Landsbygdssverige och de kommuner som har sämre ekonomiska förutsättningar.
            Det är i grunden en gigantisk omfördelning med omvänd Robin Hood-effekt,
            från de kommuner som har det lite tuffare till de kommuner som
            redan har ganska goda förutsättningar.
          </note>
          <note>
            Sverigedemokraterna visar tydligt att de är riksdagens absoluta
            högerparti. I denna tävling kommer Moderaterna på en god andraplats.
            De föreslår nedskärningar på 20 miljarder nästa år, varav 4 miljarder
            slår direkt mot kommuner och landsting.
          </note>
          <note>
            Det handlar om att skära ned på folkhälsa och psykiatri, minska
            antalet anställda i äldreomsorgen, försämra arbetsmiljön i välfärden
            och stoppa stora resurser till kommuner som bygger bostäder för
            alla unga som behöver flytta hemifrån.
          </note>
          <note>
            Jag har sagt det förut, men jag säger det igen: Jag tror inte
            att det finns många kommunalråd runt om i vårt land som håller
            med om att nedskärningar på flera miljarder stärker deras möjligheter
            att upprätthålla en god välfärd och en bra skola.
          </note>
          <note>
            Herr talman! De förslag på socialdemokratiska satsningar och
            borgerliga nedskärningar som vi debatterar här i dag ska alltså
            sättas i perspektivet att kommunsektorn som helhet förvisso haft
            positiva resultat sedan 2004.
          </note>
          <note>
            Utmaningarna och problemen framöver är desto större. Investeringsnivån
            i kommunsektorn är för närvarande hög, och den demografiska utvecklingen,
            mottagandet av asylsökande och nyanlända samt medborgarnas förväntningar
            på likvärdig service av god kvalitet är några av de utmaningar
            vi har framöver. Detta kommer att ställa krav på bland annat personal-
            och kompetensförsörjning och förmåga till innovation och helhetssyn
            men också effektiviseringar.
          </note>
          <note>
            Sett i det ljuset kan man med fog instämma i att de 10 välfärdsmiljarder
            som riksdagen har beslutat att tillföra de generella statsbidragen
            är ett mycket viktigt tillskott till kommunsektorn. Utan statsbidragen
            skulle färre kommuner och landsting klara av att balansera intäkter
            och kostnader, vilket skulle ge dem sämre förutsättningar att
            klara sitt välfärdsuppdrag.
          </note>
          <note>
            Det finns kanske en och annan som lyfter ett varningens finger
            och menar att ökade statsbidrag skapar förväntningar hos kommuner
            och landsting på att staten ska finnas där i svåra lägen. När
            vi skrapar på ytan ser vi ganska snabbt att dessa motiv är både
            dunkla och ideologiska.
          </note>
          <note>
            Herr talman! I en värld som är stadd i ständig förändring spelar
            en stark och jämlik välfärd roll för att man som individ ska våga
            utvecklas och möta det enda vi med säkerhet vet: att morgondagen
            ser helt annorlunda ut.
          </note>
          <note>
            Välfärden i kommuner och landsting påverkar människors vardag
            både konkret och direkt. Den skapar trygghet i ålderdomen, ger
            livschanser i ungdomen och ökar människor s frihet och förutsättningar
            att få ett rikt och meningsfullt liv.
          </note>
          <note>
            De förslag som nu ligger på riksdagens bord skapar goda förutsättning
            ­ ar för kommuner och landsting att bedriva viktiga välfärdstjänster
            som sjukvård, äldreomsorg och skola. Jag yrkar därför bifall till
            finansutskottets förslag.
          </note>
          <note>
            (Applåder)
          </note>
          <note type="speaker">
            Anf. 207 LARRY SÖDER (KD) replik:
          </note>
          <note>
            Herr talman! Det var ett vackert tal. Mycket av det kan man i
            förstone givetvis hålla med om. Vi hoppas att kommunerna får en
            gynnsam situa ­ tion framgent och går en ljus framtid till mötes.
          </note>
          <note>
            Problematiken är att regeringens budget inte ger en ljus framtid
            för alla människor. Regeringen har sänkt LSS-utgifterna i sin
            budget, vilket innebär att många människor går en mörk framtid
            till mötes. Människor vet inte vad morgondagen kommer att innebära
            och om de kommer att få det stöd och den hjälp att komma ut och
            kunna gå till affären eller annat som gör att de kan vara en del
            av samhället.
          </note>
          <note>
            Jag kan inte se att det var en riktig satsning att skära ned
            på dem som behöver hjälp av samhället – de som behöver oss. Det
            gör ni i er budget, Niklas Karlsson. I regleringsbrevet till Försäkringskassan
            talar ni dess ­ utom om att de ska skära ned antalet timmar. Är
            detta verkligen en budget som regeringen vill stå bakom – en budget
            som Socialdemokraterna vill stå bakom? Jag trodde att ni värnade
            om LSS-reformen och de människor som behöver hjälp från samhället.
          </note>
          <note type="speaker">
            Anf. 208 NIKLAS KARLSSON (S) replik:
          </note>
          <note>
            Herr talman! Det regeringen nu gör är att vända en utveckling
            där vi följer principen att man ska bära resurserna efter förmåga
            och att man ska få efter behov.
          </note>
          <note>
            Det vi dag, just nu, diskuterar i riksdagen är vilka förutsättningar
            kommuner och landsting ska ha de kommande åren. I de anföranden
            vi har hört av Larry Söder och Kristdemokraterna men också av
            andra borgerliga partier finns en ganska samstämmig bild av vilka
            utmaningar som finns för kommunsektorn.
          </note>
          <note>
            Samtidigt divergerar slutsatserna rätt mycket när det gäller
            vilka åtgärder vi ska vidta för att den nära välfärden, som är
            direkt och konkret för varje enskild individ ute i vårt samhälle
            – i kommuner och landsting – ska bli så bra som möjligt.
          </note>
          <note>
            Vi menar att de 10 välfärdsmiljarder som nu ligger på riksdagens
            bord och som vi vill skjuta till – 40 miljarder under en fyraårsperiod
            – är viktiga och nödvändiga. Kristdemokraterna och Larry Söder
            i sitt anförande säger att de inte spelar någon roll och inte
            har någon effekt. Jag delar inte den uppfattningen.
          </note>
          <note>
            Om dessa resurser inte ges kommer de utmaningar vi har talat
            om i alla våra anföranden att bli oerhört mycket större, och effekterna
            på de medborgare som bor i vårt land – i våra kommuner och landsting
            – kommer att bli mycket negativa. Denna fråga ska vi diskutera
            i dag. Därför svarar jag – till sista andetaget – att de 10 miljarderna
            är nödvändiga för att kommunsektorn ska klara sina uppdrag.
          </note>
          <note type="speaker">
            Anf. 209 LARRY SÖDER (KD) replik:
          </note>
          <note>
            Herr talman! Jag noterar att man inte på något sätt svarar på
            min fråga om LSS. Man är väldigt stolt över att man har öst ut
            10 miljarder över kommunerna, men de räckte tydligen inte till
            dem som behöver LSS.
          </note>
          <note>
            På något sätt är man stolt över att man kan se till att man vältrar
            över en hel del framtida kostnader på kommunerna. Det är faktiskt
            det som man gör när man inte ser till att jobb skapas och antalet
            arbetade timmar ökar för att man ska få en skattebas som gör att
            man kan betala dessa saker i framtiden.
          </note>
          <note>
            Men tydligen räckte inte Socialdemokraternas pengar till LSS.
            De skickar ett regleringsbrev till Försäkringskassan och säger
            att Försäkringskassan ska dra ned på detta. Är inte det att skära
            ned resurser från dem som faktiskt behöver samhällets tjänster
            mest? Jag kan inte förstå hur man i en regering kan undgå att
            se att detta är någonting som man behöver satsa pengar på.
          </note>
          <note>
            Jag tror tyvärr inte att jag får svar den här gången heller från
            dig, Niklas Karlsson. Detta är en viktig fråga. Vi kommer att
            jaga er med den ända tills ni ändrar er, eftersom detta är så
            viktigt för dessa människor. Jag kan inte förstå att ni inte kan
            se detta. Ni talar bara om era 10 miljarder, som för övrigt är
            lånade.
          </note>
          <note type="speaker">
            Anf. 210 NIKLAS KARLSSON (S) replik:
          </note>
          <note>
            Herr talman! Det finns anledning att upplysa och påminna riksdagens
            kammare om att det under de senaste två åren har växt till 120
            000 nya jobb. Arbetslösheten minskar och närmar sig en nivå på
            6 procent. Det är långt kvar till full sysselsättning, men utvecklingen
            går i rätt riktning.
          </note>
          <note>
            Bedömningen är att det de kommande å ren kommer att växa till
            87 000 nya jobb bara i kommunsektorn. Det är händer som är viktiga
            för att vi ska kunna stärka kvaliteten i äldreomsorgen, barnomsorgen
            och skolan. I detta perspektiv är regeringens budget en jobbudget.
            Det handlar om att skapa nya jobb, minska arbetslösheten och ge
            människor förutsättningar att försörja sig själva. Det kommer
            också att innebära att vi får ökade skatteintäkter. Min förhoppning
            är att de ska öka så mycket att vi ska klara av de utmaningar
            som vi har i kommuner och landsting de kommande åren. Men vi kan
            inte utesluta att staten genom det kommunalekonomiska utjämningssystemet
            måste göra ytterligare satsningar.
          </note>
          <note>
            Skillnaden mellan de förslag som ligger på riksdagens bord i
            dag är de 10 miljarderna. Kristdemokraterna och Larry Söder kastar
            lite vårdslöst ur sig att man har öst ut dessa pengar till kommuner
            och landsting. Det handlar inte om att ösa ut pengar till kommuner
            och landsting. Det är ett medvetet val för att se till att de
            åtaganden som finns ute i den nära välfärden ska kunna fungera.
          </note>
          <note>
            Med anledning av det som har sagts från Kristdemokraterna i denna
            debatt kan vi konstatera att med en borgerlig budget, där Kristdemokraterna
            hade haft ett avgörande inflytande, hade förutsättningarna att
            lyckas med dessa uppdrag varit betydligt sämre. Det beklagar jag.
          </note>
          <note>
            (Applåder)
          </note>
          <note type="speaker">
            Anf. 211 ANETTE ÅKESSON (M) replik:
          </note>
          <note>
            Herr talman! Som jag förutspådde blev det mycket diskussioner
            om de 10 miljarderna. Det visar sig att 7 miljarder går direkt
            till kompensation för flyktingar. Det är egentligen alltså 3 miljarder
            som går in i utjämningssystemet, och de ska räcka till att fler
            ska anställas, de ska kompensera för att regeringen har höjt arbetsgivaravgifterna
            för unga och äldre och de ska stärka vården, skolan och det ena
            och det andra.
          </note>
          <note>
            Min första fråga är därför: Vad ska dessa pengar egentligen användas
            till?
          </note>
          <note>
            När det gäller diskussionerna om de 10 miljarderna är det snarare
            3 miljarder som det handlar om. Jag vill gärna ha Niklas Karlsson
            s kommentar till detta.
          </note>
          <note type="speaker">
            Anf. 212 NIKLAS KARLSSON (S) replik:
          </note>
          <note>
            Herr talman! Den frågan är retorisk. Anette Åkesson och Moderaterna
            vet att det inte går att svara på den i detalj, och det är det
            som är poängen med de generella statsbidragen. Det ger också de
            bästa förutsättningarna för kommuner och landsting att bedriva
            sin verksamhet.
          </note>
          <note>
            I stället för att Anette Åkesson, jag och alla andra som sitter
            i den här kammaren talar om exakt vad resurserna ska användas
            till får kommunerna använda dem efter eget huvud för att klara
            sitt uppdrag.
          </note>
          <note>
            Vissa kommuner har enorma utmaningar med nyanlända men också
            med stora investeringsbehov och brister i välfärden. I grannkommunen
            bara någon mil därifrån kan förutsättningarna se helt annorlunda
            ut. Det vet Anette Åkesson. Vi kan jämföra våra kommuner. Det
            är fem sex mil mellan Båstad och Landskrona, men det är vitt skilda
            förutsättningar. Det blir inte bättre för att vi i Sveriges riksdag
            talar om hur dessa pengar ska användas. Det ska kommunalråden,
            kommunstyrelserna och budgetberedningarna själva få avgöra efter
            eget huvud.
          </note>
          <note>
            Sedan vet jag att Anette Åkesson förmodligen vill göra en poäng
            av att man säger att dessa pengar ska användas till allting och
            att de ska räcka till så mycket. De kommer naturligtvis inte att
            räcka till allt. Många kommuner kommer att forts ä tt a att ha
            stora utmaningar framöver. Därför är det viktigt att vi har en
            jobbskapande budget och att vi inte utesluter att nya resurser
            ska komma till kommunsektorn. Men kommunerna måste också ta sitt
            ansvar att effektivisera.
          </note>
          <note>
            Efter detta kokar ändå frågan ned till en sak. Vi föreslår 10
            miljarder i generella bidrag till kommunsektorn. Nettot av det
            som Moderaterna föreslår är 4 miljarder mindre. Hur kan det bli
            bättre för Sveriges kommuner och landsting?
          </note>
          <note type="speaker">
            Anf. 213 ANETTE ÅKESSON (M) replik:
          </note>
          <note>
            Herr talman! Vi har redan fastställt att det inte stämmer. Moderaterna
            lägger mer pengar netto.
          </note>
          <note>
            Jag reagerade också lite grann på det som sas om en jobbskapande
            budget. Det finns till och med personer externt som konstaterar
            att er budget inte bidrar till fler jobb utan tvärtom färre.
          </note>
          <note>
            Eftersom Moderaterna också lägger mer pengar till välfärden,
            och framför allt generella statsbidrag, är det stora problemet
            att staten vältrar över en massa kostnader på kommunerna. Sedan
            kan man ha generella bidrag som gör att kommunerna själva bestämmer
            utifrån lokala förutsättningar. Men om staten fortsätter att vältra
            över kostnader, som Niklas Karlsson känner till, samtidigt som
            Migrationsverket och andra statliga myndigheter inte betalar det
            som de är skyldiga kommunerna och låter kommunerna ta smällen
            vill jag ställa följande fråga till Niklas Karlsson: Vad tänker
            Socialdemokraterna och regeringen göra åt detta? Ämnar ni fortsätta
            att vältra över kostnaderna kvittar det egentligen hur mycket
            pengar som man bidrar med till kommunerna.
          </note>
          <note>
            Om man samtidigt gör den lilla fula affären med att dumpa kostnader
            på kommunerna som staten själv borde ta hand om är det inte riktigt
            sjyst. Vad tänker Niklas Karlsson göra om man dessutom, när man
            väl gör detta, inte ens betalar för sig som man har kommit överens
            om?
          </note>
          <note type="speaker">
            Anf. 214 NIKLAS KARLSSON (S) replik:
          </note>
          <note>
            Herr talman! Moderaterna och Anette Åkesson har väl vanan och
            fäblessen från alliansregeringen att så fort de uttalar sig säga
            vi, därför att de hade tolkningsföreträde även för de andra borgerliga
            partierna. I den här kammaren behöver ni inte göra det.
          </note>
          <note>
            Vi är inte överens. Och vi har inte fastställt att ni satsar
            mer pengar på kommunsektorn än vad regeringen gör, för det gör
            ni inte. Det kan man räkna ut. Ni talar bara om utgifter, men
            ni talar inte om nettot. Ni redovisar inte de besparingar och
            nedskärningar som ni gör. Då är det så, Anette Åkesson, att Moderaterna
            har 4 miljarder mindre till kommunsektorn än vad regeringen har.
          </note>
          <note>
            Det finns ändå anledning att bli smått imponerad över den nyvakna
            oron över att staten vältrar över kostnaderna på kommunsektorn
            som Anette Åkesson visar prov på. Under åtta år har vi levt med
            en borgerlig alliansregering som har gjort precis detta.
          </note>
          <note>
            Jag kan bara konstatera att vi nu har lagt fram en budget som
            innebär att nya jobb växer till och att arbetslösheten minskar.
            Sysselsättningen har ökat med 120 000 de senaste två åren, vi
            närmar oss 6 procents arbetslöshet och prognosen är att vi får
            87 000 fler arbetstillfällen i välfärden. Detta kommer naturligtvis
            att ge resultat.
          </note>
          <note>
            Men vi säger samtidigt att det är möjligt att detta inte kommer
            att räcka till för de utmaningar som finns i välfärdssektorn i
            kommuner och landsting. Då krävs det nya resurser och inte det
            som Moderaterna föreslår – nedskärningar och besparingar.
          </note>
          <note>
            (Applåder)
          </note>
          <note type="speaker">
            Anf. 215 PETER HELANDER (C) replik:
          </note>
          <note>
            Herr talman! Niklas Karlsson nämner många bra saker om att hela
            landet ska leva och om egenmakt. Alla här i kammaren delar uppfattningen
            att det är bra för Sverige och för alla om man kan få makt att
            styra över sitt eget liv.
          </note>
          <note>
            Inte med ett ord nämner Niklas Karlsson det som skapar förutsättningarna
            för kommunal välfärd, nämligen arbete och företagande. Det är
            grunden till att vi har en välfärd i landet.
          </note>
          <note>
            Tror Niklas Karlsson att det blir bättre för kommunerna på landsbygden
            och i Norrlands inland om man inför avståndsskatter, kilometerskatt
            och flygskatt? Kommer det att främja kommunernas situation i inlandet
            att göra på det sättet? Kommer det att främja situationen att
            ta bort Inlandsinnovation, som har ett särskilt riskkapital för
            kommunerna i Norrlands inland?
          </note>
          <note>
            Vi har problem över hela världen, och även i Sverige, med globalise
            ­ ring och tudelning av samhället. Jag tror att inte att det är
            bidrag Sveriges kommuner, framför allt på landsbygd och i glesbygd,
            egentligen behöver. Vi ska ha generella statsbidrag för att utjämna
            de olika förutsättningarna, men det kommuner vill ha är rättvisa
            förutsättningar för att skapa jobb ute på landsbygden. Man kan
            inte leva på landsbygden om det inte finns jobb där.
          </note>
          <note>
            Jag undrar därför vad Niklas Karlsson anser behöver göras. Skapar
            skatterna bättre förutsättningar? Och vad anser Niklas Karlsson
            om regio ­ nala skattebaser? Det har vi försökt lyfta fram som
            en möjlighet för kom ­ muner ute på landsbygden – där saker produceras
            – att ta del av de vinster som landsbygden ger.
          </note>
          <note type="speaker">
            Anf. 216 NIKLAS KARLSSON (S) replik:
          </note>
          <note>
            Herr talman! Efter de superlativ Peter Helander har förärat mig
            i denna debatt och de superlativ jag i mitt replikskifte förärat
            honom borde det finnas förutsättningar för oss att sitta ned och
            samtala.
          </note>
          <note>
            Jag uppfattar det som att det finns mycket i Centerpartiet –
            alltså folkrörelsecentern, med sin syn på de generella statsbidragen,
            satsningarna på kommunsektorn och vikten av att hela landet ska
            leva – och det man står för som sammanfaller med socialdemokratins
            och regeringens syn. Helander och Centerpartiet hittar fler beröringspunkter
            där än hos sin alliansregering, skulle jag vilja påstå. Det är
            väl en resa vi har att göra, och vi får återkomma till det.
          </note>
          <note>
            Med det sagt finns det kanske en del att säga om det Centerpartiet
            föreslår i sitt budgetalternativ. Jag var ganska snäll i ett tidigare
            replikskifte, men vi kan väl ta upp den tråden och resonera om
            det Peter Helander nu tar upp utöver det som redan är sagt.
          </note>
          <note>
            Jag vill påstå att ni förstår vikten av kommunalt självbestämmande
            och de allmänna statsbidragen till kommunerna, Peter Helander.
            Men samtidigt som ni stöder regeringens välfärdsmiljarder vill
            ni slakta de riktade statsbidragen till kommunerna. Sjukvården
            tar en smäll genom att ni drar ned på bidrag till folkhälsa och
            sjukvård med 1,6 miljarder. Äldreomsorgen förlorar 2,3 miljarder
            i riktade statsbidrag, och skolan förlorar 1,4 miljarder i riktade
            bidrag. Våra snabbast växande kommuner förlorar 1,8 miljarder
            i utökade statsbidrag för att klara de initiala kostnader som
            är förknippade med en hög byggtakt.
          </note>
          <note>
            Totalt skär alltså Centern ned anslagen till kommunsektorn med
            över 8 miljarder netto. Och det är inte nog med det; samtidigt
            vill man börja utförsäkra människor ur sjukförsäkringen. Det är
            en, som vi vet, tidigare prövad politik som får konsekvensen att
            stora grupper förflyttas från den statligt finansierade sjukförsäkringen
            till det kommunala försörjningsstödet. Med Centerns politik ska
            alltså kommunerna ta över en större del av trygghetssystemen men
            samtidigt få mindre stöd av staten. Det känns, efter Anette Åkessons
            anförande, som att Moderaterna och Centern har en del att tala
            om.
          </note>
          <note type="speaker">
            Anf. 217 PETER HELANDER (C) replik:
          </note>
          <note>
            Herr talman! Talet om att skära ned är klassisk retorik. På grund
            av att vi inte går med på era höjningar i budgeten heter det att
            vi skär ned. Vi lägger pengar på jobb och företagande – det som
            skapar långsiktig hållbarhet för hela landet, även landsbygd och
            glesbygd. Det är så man skapar långsiktig hållbarhet.
          </note>
          <note>
            Jag skulle vilja återkomma till de rapporter från Riksrevisionen,
            EU-kommissionen och Konjunkturinstitutet som var en partsinlaga.
            Man skriver att regeringens prognos kräver betydande neddragningar
            i den kommunala välfärden fram till 2020 och att det, om regeringens
            egen prognos realiseras, kommer att bli betydande neddragningar
            i välfärden fram till 2020. Riksrevisionen och även andra institut
            ställer frågan vad vi har att välja mellan. Är det stora skattehöjningar
            eller statsbidrag, eller – förstås – det tredje alternativet,
            som är neddragningar i välfärden? Vilket av alternativen väljer
            Socialdemokraterna och Niklas Karlsson?
          </note>
          <note>
            Den sista frågan jag har gäller detta med att arbetslösheten
            faller. Det är helt korrekt. Niklas Karlsson vet säkert också
            hur tudelningen av den kurvan ser ut. För vilka faller arbetslösheten?
            Jo, den faller för gubbar som jag – vita äldre män som alltid
            får jobb. För dem utan gymnasieutbildning, för de äldre och för
            dem med utländsk bakgrund faller ingenting, utan där ökar arbetslösheten.
            Den tudelningen måste man ta tag i. Hur gör man då det? Jo, det
            gör man genom att skapa förutsättningar för att få fram mer jobb
            i Sverige.
          </note>
          <note>
            Det var två frågor till Niklas Karlsson.
          </note>
          <note type="speaker">
            Anf. 218 NIKLAS KARLSSON (S) replik:
          </note>
          <note>
            Herr talman! Om jag inte riktigt svarar på frågorna beror det
            inte på ovilja utan på att jag uppfattar dem som lite otydliga.
            Jag ska trots det göra ett försök.
          </note>
          <note>
            Låt mig börja med Riksrevisionen, Peter Helander, eftersom du
            håller fast vid det. Det finns olika myndigheter som har olika
            uppdrag. Konjunk ­ turinstitutet har ett tydligt uppdrag att bedöma
            konjunkturen, och där finns både den ekonomiska utvecklingen och
            arbetslösheten med. Riksrevi ­ sio ­ nen har ett lite annat uppdrag,
            och jag tycker att det har gått ut över detta när man tidigare
            har gjort en bedömning av statens budget. Bortsett från vad man
            kommer fram till tror jag att vi som partier ska diskutera om
            det är rimligt. Jag tror inte att Peter Helander heller hade velat
            ha den ord ­ ningen om vi hade haft en centerpartistisk regering.
            Det kan vi dock tala om sedan.
          </note>
          <note>
            När det gäller om vi ska behöva välja hur kommunsektorn ska möta
            sina utmaningar under de kommande åren ställer Peter Helander
            den smått retoriska frågan: Är det genom effektiviseringar, ökade
            statsbidrag eller jobbtillväxt genom skatteintäkter? Svaret på
            det borde rimligen vara all of the above. Alla tre saker kommer
            att behövas, men i vilken storleksordning och i vilka kvantiteter
            är det nog svårt att säga i dag.
          </note>
          <note>
            Det första är naturligtvis att se till att jobben växer till.
            Det handlar om att nå målet om full sysselsättning och ge människor
            förmåga och möjlighet att försörja sig själva – och därmed bidra
            till välfärden genom att betala skatt. Det är den första delen
            i det samhällskontrakt vi har talat om tidigare i denna kammare.
          </note>
          <note>
            Samtidigt har staten naturligtvis ett ansvar för att kommunerna
            och landstingen klarar av att leverera välfärd av god kvalitet.
            Där finns statsbidragen som en viktig faktor, inte minst när det
            gäller kommunalekonomisk utjämning. Det handlar om att göra välfärden
            likvärdig och att människor ska känna trygghet oavsett var i landet
            de bor – i Peter Helanders hemkommun i Dalarna eller i min hemkommun
            Landskrona i Skåne.
          </note>
          <note>
            Det tredje är att kommunsektorn naturligtvis hela tiden måste
            fundera på hur den använder sina resurser och jobba med effektivisering.
          </note>
          <note>
            (Applåder)
          </note>
          <note type="speaker">
            Anf. 219 HÅKAN SVENNELING (V):
          </note>
          <note>
            Herr talman! Sveriges ekonomi går bra, men det är långt ifrån
            alla som får ta del av det. Under lång tid har klyftorna ökat.
            Det har aldrig funnits fler svenska miljardärer än i dag, och
            de är dessutom rikare än någonsin.
          </note>
          <note>
            Vi är många runt om i Sverige som vill ha en ekonomisk politik
            som är till för alla och som gör upp med ojämlikheten. Det är
            med detta i ryggen vi i Vänsterpartiet har gått in i budgetförhandlingar
            med regeringen, och vi har fått igenom reform efter reform som
            gör livet bättre för vanliga medborgare. Vi höjer underhållsstödet
            för ensamstående föräldrar, och vi gör det billigare för äldre
            att gå till tandläkaren. För barn har vi infört gratis medicin
            och bidrag till glasögon. Ingen ska behöva se dåligt bara för
            att ens föräldrar har det tufft ekonomiskt. Det är ett exempel.
          </note>
          <note>
            Som vänsterpartist är jag stolt över de fina jämlikhetsreformer
            vi har fått igenom, men vi behöver bli fler som trycker på för
            att ta tag i den stora ojämlikheten. Det behövs en politik som
            på allvar tar tag i problemen med de ekonomiska klyftorna. Sverige
            behöver en ekonomisk politik för alla, inte bara de rikaste.
          </note>
          <note>
            Den 23 februari skrev Vänsterpartiet på DN D ebatt att vi krävde
            10 miljarder till välfärden . Vårt krav var och är att det ä r
            dags att höja ambitionsnivån. Med 10 nya miljarder till kommuner
            och landsting skulle man kunna anställa fler i vården, omsorgen
            och skolan. Pengarna räcker till ungefär 7 000 socialsekreterare,
            8 000 förskollärare och 8 000 undersköterskor. Det m otsvarar
            alltså omkring 25 000 fl er tjänster i välfärden.
          </note>
          <note>
            Välfärden har i dag stora eftersatta behov. Barngrupperna i förskolan
            är för stora, kunskapsskillnaderna i skolan växer och personalen
            inom vård och omsorg är i många fall överbelastad. Från och med
            2017 får kommun- och landstingssektorn 10 miljarder kronor i ökade
            anslag. Tillskottet är permanent, och det är det största tillskott
            et till de generella statsbidragen sedan de infördes 1993. Det
            ger möjligheter att anställa fler inom skolväsendet, vården och
            omsorgen. Under de första åren kommer de kommuner och landsting
            som har tagit emot flest asylsökande och nyanlända att få lite
            mer pengar än de andra.
          </note>
          <note>
            Med 10 nya välfärdsmiljarder till kommuner och landsting kan
            man anställa fler. Fler anställda är A och O om man ska syssla
            med kvalitetsförbättringar. Ett stort problem i dag är att många
            utbildade lärare och socialsekreterare lämnar sina yrken för att
            de inte anser sig kunna göra ett bra jobb med dagens arbetsvillkor.
            Med fler anställda blir arbetsvillkoren bättre.
          </note>
          <note>
            För att lösa det enorma rekryteringsbehov som välfärden står
            inför under de närmaste decennierna behöver vi höja lönerna för
            undersköterskor och andra yrkesgrupper. Men lönen är inte den
            enda faktorn som är viktig för att man ska trivas på jobbet. Det
            är minst lika viktigt att man kan känna sig stolt över sin arbetsinsats.
            Den som kroknar under en orimlig arbetsbörda går sällan hem från
            jobbet uppfylld av just yrkesstolthet.
          </note>
          <note>
            Satsningen med 10 miljarder till välfärden fanns inte med vid
            förhandlingsbordet när regeringen mötte Vänsterpartiet. Men den
            4 april presenterade vi att vi var överens med regeringen. Det
            är därför som Vänsterpartiet är ett ansvarstagande oppositionsparti
            som samarbetar och gör skillnad.
          </note>
          <note>
            För Vänsterpartiet är det inte möjligt att stödja en budget utan
            satsningar på välfärd och investeringar. Det är långt ifrån självklart
            att vi alltid lyckas komma överens med regeringen i förhandlingsrummet
            . Allt handlar om hur mycket omfördelningspolitik och välfärdssatsningar
            som vi lyckas pressa fram. Det gör helt enkelt välfärden i Sverige
            bättre.
          </note>
          <note>
            Reinfeldts regering dränerade välfärden på resurser. På något
            sätt mås ­ te 140 miljarder i skattesänkningar finansieras. Under
            den borgerliga rege - ringens tid urholkades stödet till kommuner
            och landsting. År 2007 – 2014 minskade de generella statsbidragen
            i fasta priser med en halv miljard – detta samtidigt som befolkningen
            växte mycket kraftigt. Denna utveckling kan jämföras med perioden
            innan , 2000 – 2007 , då de generella statsbidragen i fasta priser
            ökade med 17 miljarder kronor. Det är alltså skillnad på höger
            och vänster i svensk politik.
          </note>
          <note>
            Alltmer i den svenska välfärden styrs av privata företag som
            är där för att göra vinst. I stället för omtanke om elever och
            äldre blir det jakten på pengar som styr. Resultatet av det kan
            vi se varje dag omkring oss. Vänsterpartiet säger nej till vinster
            i välfärden. Det är dags att befria skolan, vården och omsorgen
            från vinstintresset så att vi får en välfärd som vi kan lita på.
          </note>
          <note>
            I dag går flera miljarder av det vi betalar i skatt till välfärden
            i stället till privata vinster. Inte sällan går vinsterna dessutom
            till riskkapitalbolag som själva gör sitt bästa för att smita
            undan skatt. När ägarna plockar ut vinster samtidigt som förskolebarnen
            får vatten och hårt bröd visar det vad vinstjakten leder till.
            Om verksamheten en dag inte är lönsam kan ägaren låta den gå i
            konkurs. Sådana konkurser drabbar redan tiotusentals elever.
          </note>
          <note>
            Det som kostar mest pengar i välfärden är personalen. Därför
            är det inte konstigt att det oftast är personalen företagen sparar
            in på för att göra sin vinst. Till exempel har privat äldreomsorg
            10 procent färre i personalen än vad den kommunala har. I gymnasieskolorna
            har de privata gymnasierna 17 procent läg re lärartäthet än de
            kommunala. Det blir mindre tid för de äldre och mindre tid för
            eleverna som effekt. Det leder ibland också till att personalen
            får sämre lön och är mindre utbildad jämfört med sina kollegor.
          </note>
          <note>
            Lägre personaltäthet ökar dessutom stressen för de anställda.
            Det är färre heltider och färre fasta anställningar i det privata
            jämfört med offentlig sektor. Undersökningar bland Kommunals medlemmar
            visar att bland dem som ha de arbetat både i privat och i offentligt
            driven äldreomsorg var det ungefär dubbelt så många som föredrog
            villkoren i det offentliga jämfört med i det privata.
          </note>
          <note>
            Frågan om vinster i välfärden är också en fråga om hur vi ser
            på var ­ andra och på samhället. När vi går till vårdcentralen
            vill vi vara trygga i att vi bemöts utifrån vad vi behöver, inte
            utifrån hur lönsamma vi är. När våra barn börjar i skolan vill
            vi att de möts som elever, inte som kunder eller i värsta fall
            som vinstmöjligheter. Där vinsttänkandet styr påverkas våra relationer
            till varandra. Välfärden ska vara en fristad från sådant.
          </note>
          <note>
            Nu har Ilmar Reepalu överlämnat en utredning på 850 sidor som
            heter Ordning och reda i välfärden och som har landat på regeringens
            bord. Utredningen föreslår att tillståndsplikt införs för alla
            juridiska personer som ska bedriva offentligt finansierad välfärdsverksamhet
            och att en reglering införs som syftar till att offentliga medel
            ska användas till den verksamhet som de är avsedda för. Eventuella
            vinster ska återinvesteras i verksamheten.
          </note>
          <note>
            Det innebär att vi kommer att ha många olika utförare att välja
            på men samtidigt slipper jakten på vinster. Vi vill också att
            det alltid ska göras noggranna bedömningar och fattas demokratiska
            beslut när verksamheter ska startas för skattepengar. Så är det
            inte i dag. Därför hoppas jag och Vänsterpartiet att vi snart
            kan se till att välfärden inte är till salu så att vi kan få en
            välfärd som man kan lita på.
          </note>
          <note>
            Jag yrkar bifall till förslaget , som också innebär bifall till
            de 10 vänstermiljarderna.
          </note>
          <note type="speaker">
            Anf. 220 LARRY SÖDER (KD) replik:
          </note>
          <note>
            Herr talman! Det var ett innehållsrikt tal med mycket som man
            kan hålla med om och många fina ord: en politik för alla, och
            en välfärd vi kan lita på. Jag noterar att Vänsterpartiet inte
            i några ord eller någon mening diskuterar LSS-verksamheten. Nu
            när vi bara är du och jag här i denna kammare så här sent på kvällen
            vill jag säga några ord om det.
          </note>
          <note>
            Vi vet om att i den gemensamma budgeten som Miljöpartiet, Socialdemokraterna
            och Vänsterpartiet har gjort har ma n sänkt uppräkningen av LSS
            på u tgiftsområde 25. Vi som kristdemokrater avvisar det och vill
            lägga mer pengar på det, 150 miljoner kronor.
          </note>
          <note>
            Jag har den synen att människor kan göra fel. De kan förbise
            saker, misstolka saker och hamna i situationer som de inte riktigt
            tycker är till fyllest. Jag vill nog tro att Vänsterpartiet har
            hamnat i en situation när det gäller LSS där det faktiskt inte
            vill vara.
          </note>
          <note>
            I LSS står det om rätten till insatser för att f å hjälp med
            sin livsföring. De som är beroende av LSS vill nog också att vi
            ska ha en politik för alla. De vill nog också att vi ska ha en
            välfärd som vi kan lita på.
          </note>
          <note>
            Jag kan köpa om Vänsterpartiet här och nu säger: Det här var
            fel. Vi krokar arm med Alliansen och talar om att det var alldeles
            fel och gör någonting åt detta. Vi ser till att regeringen får
            jobba om den här delen.
          </note>
          <note>
            Det vore en politik för alla. Det vore en välfärd vi kan lita
            på och även de som använder LSS. Är du beredd att ta den utsträckta
            handen är jag väldigt glad. Då kan vi gå på julledighet med vetskapen
            om att de andra som behöver LSS också kan vara trygga.
          </note>
          <note type="speaker">
            Anf. 221 HÅKAN SVENNELING (V) replik:
          </note>
          <note>
            Herr talman! Tack så mycket för frågan, Larry Söder! Det är en
            väldigt viktig fråga. Det är helt riktigt att jag kanske borde
            ha lyft upp de tta i mitt anförande.
          </note>
          <note>
            Man kan säga så här: Hade inte Vänsterpartiet varit med i budgetförhandlingarna
            hade det varit värre. Då hade det varit ännu sämre för dem som
            har stöd enligt LSS. Vänsterpartiet har under lång tid stått upp
            för LSS som en rättighet och kommer att göra det under lång tid
            framöver.
          </note>
          <note>
            Vi har tagit utskottsinitiativ i socialutskottet för att man
            ska ändra det regleringsbrev som regeringen har skickat till Försäkringskassan
            där det står att man ska minska kostnaderna för LSS. Vi har deltagit
            i en aktuell debatt om LSS-frågan, som jag tror att det var Kristdemokraterna
            som begärde, och vi har skrivit debattartiklar och på andra sätt
            deltagit aktivt i debatten.
          </note>
          <note>
            Det är uppenbart att det finns stora likheter i vilken syn man
            har på LSS hos Kristdemokraterna, Vänsterpartiet och även Liberalerna.
            Det delas tyvärr inte på samma sätt av andra partier i denna kammare.
            När vi gjorde ett utskottsinitiativ och hade en möjlighet att
            få en majoritet i socialutskottet backade Moderaterna ut. De kände
            sig så rädda för att stödja ett vänsterpartistiskt förslag. Dagen
            efter kom de med att de vill göra någonting åt det.
          </note>
          <note>
            Vi ser också hur regeringen beskriver LSS som kostnader snarare
            än som den rättighetsreform den är. Detta måste vi kämpa för tillsammans
            varje dag i denna kammare och i alla andra forum. Jag tycker att
            det är bra att Larry Söder lyfter upp de här frågorna. Jag vet
            att han har ett bra stöd från Vänsterpartiets talesperson i frågorna.
          </note>
          <note>
            Vi kommer inte att ge oss. LSS är en rättighetsreform, och den
            ska också fortsätta att vara det. Jag ser med stor oro på den
            utveckling vi har. Vi kommer att kämpa för att LSS ska vara en
            rättighet.
          </note>
          <note type="speaker">
            Anf. 222 LARRY SÖDER (KD) replik:
          </note>
          <note>
            Herr talman! Man kan konstatera att det regleringsbrev som har
            gått ut kommer att skapa ett problem i nästa års budget. Man kommer
            att göra uppräkningen på en utgift som är lägre än vad den var
            under detta år. Det betyder att man urholkar LSS-stödet på ett
            ofördelaktigt sätt för dem som behöver hjälp i sin livsföring,
            som det står. De är väldigt bra att Vänsterpartiet på ett så tydligt
            sätt lyfter fram att det är emot denna del.
          </note>
          <note>
            Vän av ordning blir väldigt nyfiken på hur Vänsterpartiet i diskus
            ­ sionen med regeringen om budgeten gjorde förändringar i detta
            avseende som gjorde att det blev mindre illa än vad det såg ut
            från början. Det skulle jag gärna vilja ha svar på. Här är det
            uppenbart att Vänsterpartiet har missat i sin förhandling och
            att man inte kunde se att det kunde få denna effekt för dem som
            behöver LSS.
          </note>
          <note>
            Dessa människor får oftast hjälp av kommuner som tar stora kostnader.
            Jag tycker att staten också ska vara med och ta en del av kostnaderna.
            Det måste vi se till även i nästa års budget.
          </note>
          <note>
            Jag skulle gärna vilja att Vänsterpartiet på ett tydligt sätt
            talar om vad det var i förhandlingen som ni tog bort och som gör
            att detta är mindre ont för dem som får LSS nästa år än hur det
            annars kunde ha sett ut.
          </note>
          <note>
            För dem som har rätt till insatser för att få hjälp med sin livsföring
            är detta ett slag i ansiktet.
          </note>
          <note type="speaker">
            Anf. 223 HÅKAN SVENNELING (V) replik:
          </note>
          <note>
            Herr talman! Jag skulle gärna vilja svara på Larry Söders fråga,
            men vi berättar tyvärr inte om hur våra förhandlingar går till
            och vad som sker i dem. Vi har gjort så gott vi har kunnat. Vi
            har kämpat hårt, och vi har slagits för LSS. Det är en viktig
            fråga för oss i Vänsterpartiet, precis som det är för Kristdemokraterna.
          </note>
          <note>
            Vi skriver dock inte regleringsbrev. Det gör regeringen. Det
            är Socialdemokraternas och Miljöpartiets ansvar, och det är de
            som ska ställas till svars för de meningar som står där.
          </note>
          <note>
            Jag håller med om att det är viktigt att staten tar sitt ansvar.
            Om man har rätt till mer än 20 timmar LSS är det ett statligt
            ansvar; om man har färr e timmar är det ett kommunalt ansvar.
            Vi ser att denna typ av problematik även finns på andra områden
            där stat och kommun delvis delar på kostnader och helt enkelt
            skjuter kostnader mellan sig. Det är någonting som vi som politiker
            måste ta lite mer helhetsansvar för och kolla över. Ska det verkligen
            vara på det här sättet? Är det rimligt att människor på olika
            sätt hamnar i kläm och får beslut som blir avgörande för dem när
            det handlar om få timmar? Det är någonting jag tycker att vi behöver
            se på framöver.
          </note>
          <note>
            Jag hoppas att vi håller trycket upp i frågan nu när vi har fått
            fart på den. Framför allt har vi fått tryck i den efter det att
            budgeten lades på riksdagens bord. Vi behöver hålla i detta hela
            våren, hela hösten och hela mandatperioden om så krävs. Det hoppas
            jag att Vänsterpartiet och Kristdemokraterna kan hjälpas åt med.
          </note>
          <note type="speaker">
            Anf. 224 ANETTE ÅKESSON (M) replik:
          </note>
          <note>
            Herr talman! Håkan Svenneling brukar ta upp det här med skatteintäk
            ­ terna under allianstiden. Jag tänkte passa på att informera
            Håkan Sven ­ neling och eventuella lyssnare om att enligt Skatteverket
            ökade skattein ­ täkterna i Sverige totalt sett varje år under
            alliansregeringen bortsett från år 2009, som präglades av den
            globala finanskrisen. När det gäller kom ­ munalskatten, det vill
            säga de intäkter som går direkt till kommunerna och landstingen,
            ökade skatteintäkterna varje år utan undantag. Det är ju kom ­
            munerna och landstingen som bedriver de viktiga verksamheter som
            tradi ­ tionellt betecknas som välfärd, det vill säga skola, vård
            och omsorg. Det betyder att under Alliansens tid ökade skatteintäkterna
            till välfärden varje år, och detta enligt Skatteverket.
          </note>
          <note>
            Vänsterpartiet har en unik situation i svensk politik som man
            vet att utnyttja på alla möjliga sätt. Man är både i opposition
            och delaktig i budgeten, vilket även betyder att man får ta ansvar
            för budgeten. Den budget som nu ligger och ska upp för beslut
            är enligt externa aktörer och olika personer jobb- och tillväxtfientlig.
            Det har nämnts i olika sammanhang.
          </note>
          <note>
            Frågan är: Hur tänker sig Vänsterpartiet och Håkan Svenneling
            att antalet jobb ska öka, eller rättare sagt fortsätta att öka?
            Det är ju tack vare inte minst alliansreformer och konjunkturen
            som jobbtillväxten redan är ett faktum. Men hur tänker sig Vänsterpartiet
            att det hela ska gå till för att kommunerna ska få fortsatt ökande
            skatteintäkter som ska bidra med finansiering?
          </note>
          <note type="speaker">
            Anf. 225 HÅKAN SVENNELING (V) replik:
          </note>
          <note>
            Herr talman! Jag talade om statsbidragen och inte om skatteintäkterna.
            Det är riktigt, det som Anette Åkesson säger: Skatteintäkterna
            ökade under den period som regeringen Reinfeldt satt vid makten,
            och det gjorde även inflationen. Däremot räknade man inte upp
            statsbidragen. Det gör , som Anette Åkesson sa, att de 3 eller
            10 miljarderna är ett sätt att kompensera för tidigare uppräkningar
            som har saknats. Det är stor skillnad på att över huvud taget
            ha uppräkning för inflation och att tillsätta 10 miljarder till
            välfärden. Jag tycker att det är en tydlig skiljelinje i svensk
            politik.
          </note>
          <note>
            Jag måste säga att jag är glad över att Moderaterna och Centerpartiet
            i någon mening ändå accepterar de 10 miljarderna till välfärden
            och ser att de behövs. Det gör inte alla borgerliga partier på
            samma sätt.
          </note>
          <note>
            Vänsterpartiet är ett oppositionsparti som är tydligt. Vi riktar
            mycket kritik mot regeringen. Precis före detta replikskifte diskuterade
            jag LSS med Larry. Det är ett område där vi har varit kritiska
            mot regeringens sätt att hantera frågan. Det finns också många
            andra politiska områden där vi inte är överens med regeringen.
            Men vi förhandlar och samarbetar med regeringen, för vi vill göra
            det bättre för enskilda människor i deras vardag. Därför betyder
            det mycket för oss att vi får igenom reform efter reform som gör
            skillnad.
          </note>
          <note>
            Men vi gör inte en budget med regeringen som på något sätt är
            tillväxtfientlig. Jag debatterade näringslivet tidigare här i
            veckan. Borgerliga företrädare var såklart oroliga; det är det
            som är oppositionens roll. Men budgeten är inte på något sätt
            tillväxtfientlig. Vi ser att sysselsättningen ökar och att arbetslösheten
            är på väg ned.
          </note>
          <note>
            Senast i måndags fattades ett beslut av Billerud Korsnäs att
            investera 5,7 miljarder i en ny kartongpappersmaskin i Grums i
            Värmland. Det är den största investering som Värmland har fått
            del av på väldigt länge. Det kommer att säkra jobb, och det kommer
            att säkra konkurrenskraft under lång tid. Jag har träffat platschefen
            för Gruvöns bruk i Grums. Det är inte så att de går runt och oroar
            sig för vilken politik vi för i budgeten, och det gäller också
            andra företagare. Det är inte det de oroar sig för.
          </note>
          <note type="speaker">
            Anf. 226 ANETTE ÅKESSON (M) replik:
          </note>
          <note>
            Herr talman! Jag vill börja med att göra det som jag har missat
            hittills under både anförande och tidigare repliker: Jag vill
            ställa mig bakom det moderata särskilda yttrandet.
          </note>
          <note>
            Moderaterna lägger till och med mer än regeringen och Vänsterpartiet
            på kommunerna och välfärden. Vi är samtidigt oroliga över att
            kostnader vältras över på staten. Låt oss se på de här 10 miljarderna.
            Jag var inne på detta lite grann tidigare. Konkret är det som
            Håkan Svenneling säger: Man talar mycket om 10 miljarder, men
            rent konkret är det 3 miljarder som går in i utjämningssystemet
            och 7 miljarder som ska täcka de ökade kostnaderna för flyktingsituationen.
            Men på samma gång är man inne på alla möjliga områden: Det ska
            anställas fler personer, som jag var inne på tidigare. Man ska
            kompensera för höjda arbetsgivaravgifter. Sjukkostnaderna har
            öka t , vilket olika politiska beslut har bidragit till. Man ska
            använda pengar till att förbättra arbetsmiljön.
          </note>
          <note>
            Dessa, konkret sagt, 3 miljarder ska alltså användas till väldigt
            många olika saker. Niklas Karlsson var tidigare inne på att det
            är kommunerna som bestämmer eftersom detta är generella statsbidrag.
            Men det upplevs ändå mer som att det är mycket prat och att det
            i slutändan inte kommer att bli så mycket konkret. Pengarna fördelas
            till mycket och ska räcka till mycket.
          </note>
          <note>
            Hur ställer sig Håkan Svenneling och Vänsterpartiet till detta?
          </note>
          <note type="speaker">
            Anf. 227 HÅKAN SVENNELING (V) replik:
          </note>
          <note>
            Herr talman! Det är 10 miljarder och inga 3 miljarder. De kommuner
            som har tagit ett större ansvar för flyktingar får ta del av de
            7 miljarderna i större utsträckning. Vi ser moderatstyrda kommuner
            som inte vill ta ansvar för de flyktingar som har kommit utan
            som i stället vill skydda sig själva och låter bli att bygga bostäder
            och inte gör någonting alls.
          </note>
          <note>
            Vi har en fördelning som gör att man får mer pengar om man tar
            ett större ansvar, och det gynnar kommuner som har en pressad
            ekonomi på en del håll. Det första året tror jag att det är 7
            miljarder. Sedan minskar det till 5, och sedan minskar det till
            3 miljarder. Det är en sådan trappa, men det kommer att bli en
            permanent höjning av statsbidragen med 10 miljarder till välfärden.
          </note>
          <note>
            Ansvaret för att bestämma vad de här pengarna ska gå till ligger
            inte hos mig eller hos Anette Åkesson. Det ligger hos de kommun-
            och landstingspolitiker vi har runt om i Sverige. Det är deras
            ansvar att bestämma vad prioriteringen är. Detta är ingen riktad
            satsning som ska gå till saker som jag kan stå här och peka ut.
            Det är en generell satsning på välfärden. Det är 10 miljarder
            som går rakt in i välfärden.
          </note>
          <note>
            Anette Åkesson oroar sig för övervältring. Jag var kommunpolitiker
            under de åtta år som Fredrik Reinfeldt var statsminister och vi
            hade en borgerlig regering. Då hade vi sjukförsäkringarna, som
            var en av de största övervältringar vi har sett i modern tid.
            Staten v ältrade över kostnader för sjuka människor på kommunerna.
          </note>
          <note>
            Det inneb a r att vår kostnad i Karlstad s kommun för försörjningsstöd
            steg från 60 miljoner till 90 miljoner och toppade uppe på 100
            miljoner. Vi fick också mycket annan konstig övervältring. Vi
            fick till exempel en flygplats. Staten sa: Vi är nog bara ansvariga
            för den här flygplatsen till 75 procent. 25 procent är nog ert
            ansvar. Det innebar att vi fick ta pengar från vinst i andra kommunala
            bolag, som annars skulle ha gått tillbaka till välfärden, till
            att finansiera en flygplats eftersom staten inte ansåg att det
            var dess uppdrag trots att flygplatserna som helhet gick med vinst.
            Det var moderat politik när man övervältrade kostnader.
          </note>
          <note>
            Så vill inte jag ha politiken. Därför ska vi alltid vara försiktiga
            med att v ältra över kostnader på kommunerna.
          </note>
          <note type="speaker">
            Anf. 228 RASMUS LING (MP):
          </note>
          <note>
            Herr talman! Vi debatterar här i kväll allmänna bidrag till kommunerna,
            utgiftsområde 25. Det är ett av de viktigaste områden som vi har
            i budgeten. Sveriges kommuner och landsting och den verksamhet
            som bedrivs för invånarna utgör kärnan i den svenska välfärdsmodellen.
            Det är mycket av det som ger oss trygghet och som gör oss stolta
            över att vara medborgare i vårt land. Här ser vi till befolkningens
            behov och möts i ett gemensamt ansvarstagande.
          </note>
          <note>
            Det handlar om utbildning, om skola och förskola där barnen ska
            tillbringa många timmar och lära för resten av livet.
          </note>
          <note>
            Det handlar om äldreomsorgen, som ska ta hand om alla dem som
            byggde upp Sverige och göra det på ett värdigt sätt varje dag.
          </note>
          <note>
            Det handlar om sjukvården, om kvalitet och tillgänglighet, om
            att den som blir akut sjuk får den vård som den behöver.
          </note>
          <note>
            Det handlar om kollektivtrafik, som ger oss hållbarhet så att
            vi kan transportera oss på ett miljövänligt sätt, och många andra
            viktiga verksamheter.
          </note>
          <note>
            Allt det här styrs från kommun- och landstingsnivå, och vilket
            fantastiskt jobb alla anställda i verksamheterna gör varje dag!
            Det gäller a lla politiker, lokala fritidspolitiker, som försöker
            få de knappa resurser som finns att räcka till så mycket som möjligt
            när de gör budgetar. Det gäller a lla lärare och vårdare, som
            i kontakten med elever och brukare gör så mycket de bara kan med
            de resurser som finns. Alla de insatser som görs av alla som arbetar
            i välfärdssektorn är helt fantastiska.
          </note>
          <note>
            Men just för att kommuner och landsting utgör kärnan i välfärden
            är utmaningarna för dem alltid stora. Statens arbete i det här
            handlar om att ge så goda förutsättningar som möjligt, att värna
            kommunernas och landstingens möjligheter att göra sitt jobb på
            ett bra sätt och ge dem de resurser de behöver för att klara välfärdsutmaningen.
          </note>
          <note>
            Jag tror att de allra flesta är överens om att kommunsektorn
            står inför stora utmaningar, bland annat som följd av den demografiska
            utvecklingen och det mottagande av nyanlända som vi haft. Då är
            det otroligt viktigt att kommuner och landsting har de grundläggande
            förutsättningar och den kapacitet som krävs för att hantera det
            de st älls inför. Fungerande personal ‑ och kompetensförsörjning
            är en av nyckelfaktorerna för att hantera utmaningarna som finns
            inom många verksamheter.
          </note>
          <note>
            Därför är beskedet till kommunerna som ges i den här budgeten
            så viktigt. Sverige ska ha välfärd av hög kvalitet som vi alla
            kan lita på, och de 10 miljarder årligen som nu tillförs som en
            permanent höjning av statsbidragen ger förutsättningar att långsiktigt
            utveckla välfärden utifrån de behov som man har lokalt. Det skapar
            möjligheter för kommuner och landsting att anställa fler och stärka
            vården, skolan och omsorgen.
          </note>
          <note>
            Vi ser vad personalen gör runt om i landet. Vi ser vad personalen
            vill, och regeringen vill ge förutsättningar för att klara arbetet.
            Därför levereras nu miljarder till kommuner och landsting för
            att Sverige också i fortsättningen ska kunna ge god samhällsservice
            till sina medborgare.
          </note>
          <note type="speaker">
            Anf. 229 LARRY SÖDER (KD) replik:
          </note>
          <note>
            Herr talman! Tack så mycket, Rasmus Ling! Det var många fina
            ord. Ni vill ha en budget som ser till befolkningens behov. Ni
            vill ha välfärd av hög kvalitet som man kan lita på.
          </note>
          <note>
            Jag försökte ställa en fråga till Socialdemokraterna om LSS.
            Vänsterpartiet, som jag frågade, talade om att det är regeringen
            själv som har kommit på försämringarna som drabbar människor som
            faktiskt är i behov av LSS. Jag vill påstå att de också vill ha
            en välfärd man kan lita på. De vill ha rätten till insatser för
            att få hjälp med sin livsföring.
          </note>
          <note>
            Ni har i regleringsbrev till Försäkringskassan talat om att man
            ska minska antalet timmar. Ni har inte räknat upp utgiftsområdet
            för LSS i den omfattning man brukar.
          </note>
          <note>
            Jag frågar Rasmus Ling: Tycker regeringen att dessa människor
            inte är i behov av välfärd av hög kvalitet?
          </note>
          <note type="speaker">
            Anf. 230 RASMUS LING (MP) replik:
          </note>
          <note>
            Herr talman! LSS är en av de rättighetslagstiftningar vi har
            i det här landet som vi ska vara stolta över och värna om, också
            långsiktigt.
          </note>
          <note>
            Det här är en jätteviktig men också svår diskussion. Om vi ska
            kunna värna det här systemet långsiktigt måste vi också se över
            hur det fungerar över tid. Vi har sett att kostnaden för LSS har
            fördubblats den senaste tioårsperioden. För att värna systemet
            måste vi se hur det kan bli hållbart också långsiktigt.
          </note>
          <note>
            Det har tillsatts en utredning som Larry Söders partikamrat Désirée
            Pethrus leder för att se över hur LSS ska fungera. Det arbetet
            är otroligt viktigt. Vi behöver se hur det här systemet ska kunna
            fungera för att alla som har behovet ska kunna få det tillgodosett.
          </note>
          <note>
            Samtidigt har vi sett att man behöver göra en mer strikt bedömning.
            Det har funnits problem i det här – felaktiga incitament för de
            vårdbolag som har utfört LSS. Mot den bakgrunden har vi, för att
            värna systemet, behövt göra en sådan översyn.
          </note>
          <note type="speaker">
            Anf. 231 LARRY SÖDER (KD) replik:
          </note>
          <note>
            Herr talman! Jag har respekt för att man tillsätter en utredning
            för att se över en del av lagstiftningen som man kanske känner
            att man behöver ha extra koll på.
          </note>
          <note>
            Det jag inte har respekt för är att man egentligen går före själva
            utredningen och gör förändringar innan utredningen är färdig,
            vilket man faktiskt har gjort i detta fall. Man har talat om för
            Försäkringskassan att den betalar ut för många timmar i LSS. Man
            har dragit ned kostnaderna i budgeten innan man har fått reda
            på vad utredningen egentligen säger.
          </note>
          <note>
            Vore det inte respektfullt mot utredningen att backa? Borde inte
            reger ­ ingen säga ”Nej, vi gjorde fel här. Vi måste först se
            vad utredningen säger. Sedan gör vi de åtgärder som ska göras”
            i stället för att slänga ut människor i en orolig tid och säga
            att man inte kan lita på välfärden?
          </note>
          <note>
            Är det verkligen Miljöpartiets uppfattning att man ska göra så
            här med människor som behöver stöd och hjälp med sin livsföring?
            Kan det vara möjligt, Rasmus Ling?
          </note>
          <note type="speaker">
            Anf. 232 RASMUS LING (MP) replik:
          </note>
          <note>
            Herr talman! Regeringen har inte gjort några regeländringar i
            lagen om särskilt stöd och service. Det vi har gjort är att tillsätta
            en utredning.
          </note>
          <note>
            Vi har också sagt att antalet timmar ska minska mot bakgrund
            av att vi har haft en kraftig ökning över lång tid som inte kommer
            att vara hållbar. För att systemet ska fungera på längre sikt
            måste vi bryta den utveckling med väldigt mycket högre kostnader
            som vi har haft. Men vi har inte gjort några lagändringar i LSS.
          </note>
          <note>
            Vi kan också se att det nuvarande systemet har gett felaktiga
            incitament för de privata vårdbolag som har utfört det här. Man
            har många gånger haft jurister anställda för att driva på, inte
            utifrån brukarens behov utan för att man har velat få upp intäkterna
            till utförarbolaget. Det är inte så systemet ska fungera, och
            därför behöver det göras förändringar.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 15 december.)
          </note>
          <note>
            § 11 Kompletterande bestämmelser till EU:s förordning om europeiska
            långsiktiga investeringsfonder
          </note>
          <note>
            Finansutskottets betänkande 2016/17:FiU13
          </note>
          <note>
            Kompletterande bestämmelser till EU:s förordning om europeiska
            långsiktiga investeringsfonder (prop. 2016/17:3)
          </note>
          <note>
            föredrogs.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut skulle fattas den 15 december.)
          </note>
          <note>
            § 12 Effektiv bekämpning av marknadsmissbruk
          </note>
          <note>
            Finansutskottets betänkande 2016/17:FiU14
          </note>
          <note>
            Effektiv bekämpning av marknadsmissbruk (prop. 2016/17:22)
          </note>
          <note>
            föredrogs.
          </note>
          <note type="speaker">
            Anf. 233 BÖRJE VESTLUND (S):
          </note>
          <note>
            Herr talman! Man kan ju tycka att det är lite underligt att någon
            går upp ensam i en debatt så här. Jag bara undrar om kammaren
            är medveten om inom vilket område de absolut mest förekommande
            ärendena ligger.
          </note>
          <note>
            Det är inte budgeten, även om det är långa och hårda debatter
            om budgeten. Det är inte penningpolitiken, även om den diskuteras
            ganska ofta här i kammaren. Det är just finansmarknadsfrågor som
            ä r den största delen. Det är all a de där ärendena under en votering
            där det bara finns ett yrkande, där man yrkar bifall till propositionen.
            Ibland bör man dock ta upp dem.
          </note>
          <note>
            När det gäller finansmarknadsfrågor generellt sett finns ju allting
            en knapptryckning bort, och det är därför nödvändigt med gemensamma
            regler på EU-nivå och faktiskt också på internationell nivå.
          </note>
          <note>
            Just nu diskuterar man ett nytt sådant regelverk, som benämns
            Basel 3. Detta är viktigt, och vi är här i kammaren så gott som
            alltid överens om att det är bra att dessa frågor ligger på EU-nivå.
            De är väl diskuterade när de kommer till Sverige.
          </note>
          <note>
            Ibland får vi väldigt stora, genomgripande rege lverk. När man
            till exempel hade haft mycket problem med bankerna ute i Europa
            kom ett nytt regelverk som hanterades vid denna tid förra året:
            krishanteringsdirektivet. Det har inneburit att banker och andra
            finansföretag har fått ta ett större ansvar för sina egna affärer
            än man gjorde tidigare. En stat kan inte automatiskt gå in och
            betala för en bank, utan det krävs några steg dessförinnan.
          </note>
          <note>
            Detta är ett viktigt ärende på sitt sätt. Vi talar ibland om
            sjysta villkor – när det gäller arbetstagare, djurhållning eller
            kanske andra saker. Men detta handlar verkligen om sjysta villkor.
            När man handlar med värdepapper ska man veta att det sker på just
            sjysta villkor. Det ska inte finnas någon väg som vissa har gått
            för att de haft lite mer information. Därför har vi ända sedan
            70-talet haft ett regelverk som gäller insiderhandel, och det
            är just det som detta handlar om.
          </note>
          <note>
            Det är egentligen några olika regelverk man tittar på. Det gäller
            insiderhandel, otillbörlig marknadspåverkan och obehörigt röjande
            av insiderinformation. Men har vi inte en lag om detta? Varför
            skulle vi behöva en ny?
          </note>
          <note>
            Jo, det finns en lag om detta, men den riktar bara in sig på
            det straffrättsliga. Om åklagaren finner att inget insiderbrott
            har begåtts men att något fuffens uppenbarligen har förekommit
            kan man inte göra ett enda dugg. Det är därför man har tagit fram
            det nya regelverket, och man gör som i många andra regelverk som
            gäller finansmarknaden: Man inför sanktioner.
          </note>
          <note>
            Till att börja med är det en helt ny straffrättslig lagstiftning.
            Den stora, viktiga saken är att man ändrar straffen; maximistraffet
            höjs från fyra till sex år. Det är den stora förändringen, och
            det är en anpassning till det regelverk som finns på EU-nivå.
          </note>
          <note>
            Det andra är just detta med sanktioner. I de fall där det inte
            finns uppsåt till insiderbrott kan sanktioner nu tas till. Det
            kan röra sig om att man inte får sitta i en styrelse för ett värdepappersföretag,
            inte får handla med ett visst slags värdepapper under en period
            eller måste återbetala antingen den vinst man gjort eller den
            förlust man undvikit på grund av att man haft insiderinformation.
            Man kan också få sanktionsavgifter, och i lindriga fall kan man
            få göra rättelse.
          </note>
          <note>
            Detta är naturligtvis ett regelverk vi ska slå vakt om. Det innebär
            också en möjlighet – vi äger ju nästan alla olika mängder värdepapper,
            inte minst via våra pensioner och genom att vi blir rekommenderade
            av våra banker att placera i fonder. Därför är detta ett viktigt
            regelverk, herr talman, som jag varmt vill yrka bifall till.
          </note>
          <note>
            Varför gick jag då inte upp i det ärende jag nu visar upp, Kompletterande
            bestämmelser till EU:s förordning om europeiska långsiktiga investeringsfonder
            ? Jo, för det handlade enbart om en enda sak, nämligen den så
            kallade Eltif-förordningen – att Finansinspektionen sk a övervaka
            detta. Det var det som hände, men det var inte lika viktigt. Detta
            var dock viktigt, så jag yrkar bifall till förslaget.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 15 december.)
          </note>
          <note>
            § 13 Ekonomisk trygghet vid ålderdom
          </note>
          <note>
            Socialförsäkringsutskottets betänkande 2016/17:SfU2
          </note>
          <note>
            Utgiftsområde 11 Ekonomisk trygghet vid ålderdom (prop. 2016/17:1
            delvis)
          </note>
          <note>
            föredrogs.
          </note>
          <note type="speaker">
            Anf. 234 LARS-ARNE STAXÄNG (M):
          </note>
          <note>
            Herr talman! Först vill jag ställa mig bakom Moderaternas motion
            2016/17:2351 samt i övrigt hänvisa till vårt särskilda yttrande.
          </note>
          <note>
            Det finns en oro ute i världen. Vi har flyktingströmmar på över
            70 miljoner människor runt om på vår jord och olika typer av instabilitet.
            Det finns också en oro för att de ekonomiska obalanserna ska medföra
            en nedgång i världsekonomin. Vi frågar oss med förundran och kanske
            ängslan vilken politik man kommer att föra i det nya USA och hur
            detta kommer att tas emot av världen. Vi behöver faktiskt inte
            gå längre än till Europa för att se stora frågetecken i många
            stater. Framför allt gäller det också öster om Europa, i Mellanöstern.
            Allt detta kommer att påverka Sverige med stor kraft, eftersom
            vi är så exportberoende.
          </note>
          <note>
            Vårt pensionssystem är starkt bundet till ekonomin och hur många
            arbetade timmar vi kan få fram i Sverige. Vårt nya pensionssystem,
            som infördes i början av 2000-talet och konsoliderades på 1990-talet,
            är mycket mer kopplat till just arbete. Man tjänar in sina pensionspoäng
            och får sina pensionsrätter, krona för krona, upp till en maximinivå.
            Dessutom finns det inte längre någon undre eller övre gräns för
            under hur många år man kan tjäna in till en bättre pension.
          </note>
          <note>
            Men en sak måste poängteras mer än en gång, eftersom många fortfarande
            inte har klart för sig hur pensionssystemet fungerar: Dagens arbetstagare
            betalar genom pensionsavgifter dagens pensioner, och framtidens
            arbetstagare betalar framtidens pensioner. Det är det vi kallar
            generationskontraktet. Vi förutsätter att våra barn och barnbarn
            kommer att betala in pensionsavgifter för oss när vi går i pension.
            Det är fortfarande alltför många som tror att deras pensionsavgifter
            har betalats in till några AP-fonder där pengarna ligger och väntar
            på dem tills de går i pension.
          </note>
          <note>
            För att kommande generationer ska få respekt för inbetalningen
            av pensionsavgifter är det synnerligen viktigt att varje generation
            betalar för sig och inte vältrar över skuldbördor på kommande
            arbetstagare; systemet måste upplevas som rättvist. Det gäller
            avgifter till pensionssystemet och kommande pensionsåldrar men
            också ändringar i premiepensionssystemet.
          </note>
          <note>
            Även om vårt pensionssystem är så konstruerat att det håller
            för olika obalanser behöver det förstärkas för att inte riskera
            att hamna i balanse ­ ringar vid vanliga ekonomiska tillbakagångar.
            Det är därför de olika reger ­ ingarna och Pensionsgruppen har
            tillsatt ett antal utredningar som alla ska stärka, klargöra och
            förenkla pensionssystemet.
          </note>
          <note>
            Vi har ett antal faktorer att ta hänsyn till. Det kommer att
            bli färre som arbetar i framtiden i förhållande till dem som är
            pensionärer. Pensionen ska räcka längre, eftersom vi blir allt
            äldre. Vi måste stärka tillgångssidan i pensionssystemet. Därför
            har Pensionsgruppen ett antal utmaningar framåt när det gäller
            hur vi ska förvalta och stärka systemet. Pensionsgruppen har dessutom
            tillsatt en utredning som ska titta på hur vi kan få mer jämställda
            pensioner, vilket är viktigt.
          </note>
          <note>
            Herr talman! Det är viktigt att poängtera att det bara finns
            en sak som kan betala pensioner och ge systemet stabilitet under
            överskådlig tid: arbete. Fler i arbete både tidigare och senare
            i livet ger bättre pensioner.
          </note>
          <note>
            40-talsgenerationen har nu till stora delar gått i pension, och
            det gör att det redan fattas människor på många arbetsplatser,
            inte minst i vården. Nu går det tre arbetstagare på varje pensionär.
            Redan om 20–25 år kommer den siffran att vara närmare två arbetstagare
            på varje pensionär, om inte villkoren ändras innan dess.
          </note>
          <note>
            Vårt svenska pensionssystem tål och är konstruerat för denna
            typ av förändringar, men pensionsnivån riskerar att bli alltför
            låg för många – framför allt för dem som inte har tillräckligt
            med tjänstepension eller började arbeta i tidiga åldrar. Vi måste
            därför i framtiden få till ett flexiblare system för vid vilken
            ålder man blir pensionär på heltid.
          </note>
          <note>
            Herr talman! Det viktigaste bidrag vi kan göra för att få upp
            pensionsnivåerna är att införa pensionsåldersutredningens förslag
            och principer, med andra ord: att de flesta får möjligheten att
            arbeta några år till. Detta höjer pensionerna rejält, förutom
            att människor får några år till med riktig lön. Dessutom behöver
            Sverige varje arbetstagare som orkar och kan göra en insats. För
            att i övrigt förtydliga detta kan vi se vilken skillnad det nu
            är på de ungdomar som är på väg in i arbetslivet. Man är många
            gånger närmare 30 år innan man har sitt första heltidsjobb, medan
            för 40 år sedan började de flesta arbeta redan som 16-, 18- eller
            19-åringar. Det gör skillnad.
          </note>
          <note>
            Herr talman! Vi har en stabil majoritet för vårt svenska pensionssystem.
            Det är i dag sex partier över blockgränserna som ansvarar för
            att Sverige har ett stabilt system som ska klara olika påfrestningar
            från demografi, ökningar av medelåldern och kraftiga konjunkturväxlingar.
          </note>
          <note>
            Då kommer min första fråga till i första hand Vänstern. Ni har
            sedan det nya pensionssystemet infördes ofta kritiserat detta
            retoriskt, även i debattartiklar i dag, och sagt att man borde
            införa ett helt nytt system. Trots högtravande ord har ni inte
            lagt till några nya pengar till pensioner i den här budgeten.
            Med andra ord är det inga riktiga löften till pensionärerna utan
            bara en massa ord utan innehåll.
          </note>
          <note>
            Om jag har förstått rätt klagar ni på nivåerna i pensionssystemet
            och vill ha tillbaka ett förmånsbestämt sys tem som kan ge mellan
            65 och 70 procent av slutlönen. Det låter väl bra, om man inte
            tittar på vilka konsekvenser det skulle få ekonomiskt. Det skulle
            innebära att pensionssystemet måste förstärkas med flera tusen
            miljarder om alla människor skulle omfattas nu och i framtiden.
            Vet ni om det? Jag förstår att det är ett välvilligt önsketänkande,
            men om ni är ett seriöst parti så måste ni titta på konsekvenserna
            innan ni uttalar ett sådant förslag. Var ska ni ta dessa pengar?
            Ska skatten höjas till 60 procent för alla, inklusive pensionärer?
          </note>
          <note>
            Jag skulle också vilja fråga Sverigedemokraterna något. Jag noterar
            att ni även i år har gjort en kraftig satsning på garantipensionärerna
            i ert budgetförslag. Det låter välvilligt och bra för denna grupp,
            något som säkert alla skulle vilja få till stånd. Men jag förstår
            fortfarande inte hur ni får ihop ekvationen i praktiken. Alla
            som sysslar med pensionsfrågor vet att skillnaden i pension och
            bostadstillägg mellan dem som enbart har garantipension och dem
            som har låg inkomstpension är mycket liten. Det rör sig ibland
            bara om hundringar eller någon tusenlapp. Om man bara skulle höja
            garantipensionen, som ni föreslår, blir konsekvensen att nettopensionen
            blir högre för en garantipensionär än för en lågbetald inkomstpensionär.
            Hur tänkte ni där? Eller tänkte ni inte?
          </note>
          <note>
            Herr talman! Jag kan också konstatera att från och med årsskiftet
            2017 kommer pensionsnivåerna att gå upp för de flesta grupperna.
            Både tilläggs- och inkomstpensionen ökar med 2,8 procent. Det
            ger en ålders ­ pen ­ sionär som har 14 000 i pension 362 kronor
            mer i månaden före skatt eller 4 300 kronor per år. En pensionär
            s om har 16 000 i pension får 412 kronor före skatt. Detta är
            en konsekvens av att det gick hyggligt för Sverige för ett par
            år sedan, eftersom det är ett par års eftersläpning. Garan ­ tipensionen
            höjs med ungefär 100 kronor, eftersom det är prisbasbeloppet som
            styr uppräkningen här.
          </note>
          <note>
            Jag vill också informera om att den statliga delen av pensionssystemet
            nästa år som det är planerat omsätter 34 774 miljoner. Därtill
            kommer inkomstpensionssystemet, som beräknas omsätta drygt 300
            miljarder kronor. Sammanlagt omsätter det system som ligger vid
            sidan av och det statliga systemet hela 335 miljarder. Det är
            den största enskilda posten i vår svenska statsbudget.
          </note>
          <note>
            Jag skulle vilja avsluta mitt anförande med följande tre saker
            som är jätteviktiga för pensionssystemet och avgör framtida pensioner:
            ja till stabila statsfinanser, ja till fortsatt arbetslinje och
            ja till ett fortsatt stabilt och uthålligt pensionssystem.
          </note>
          <note>
            (Applåder)
          </note>
          <note type="speaker">
            Anf. 235 LINUS BYLUND (SD):
          </note>
          <note>
            Herr talman! Vi debatterar i dag socialförsäkringsutskottets
            betänkande SfU2 Ekonomisk trygghet vid ålderdom .
          </note>
          <note>
            Jag tyckte att det var kul att gå hit till riksdagen i dag. Politik
            är roligt.
          </note>
          <note>
            Att inför debatter gå igenom såväl våra egna förslag som regeringens
            och oppositionens är ofta givande och stimulerande. Det råder
            ju samsyn kring ganska många grundförutsättningar inom detta utgiftsområde.
            Då menar jag inte att vi i sak tycker lika, för det gör vi inte,
            gudskelov. Jag menar att det sällan är svårt att förstå eller
            till och med ibland dela respektive partis utgångspunkt i många
            av dessa frågor. Det är en bra grund för konstruktiva debatter.
            Men det är också väldigt allvarligt och ansvarstyngt med politik,
            inte minst när vi talar om de äldres situation.
          </note>
          <note>
            Även om det är kul med politik är det inte alltid lika kul att
            titta på verkligheten, den verklighet som måste utgöra grund för
            allt beslutsfattande, här såväl som överallt annars.
          </note>
          <note>
            Herr talman! Det som ligger på bordet i den här frågan är ingen
            munter syn. Förutsättningarna för vårt lands välfärd är inte de
            bästa. Och jag är rädd att det tyvärr kommer att bli ännu sämre
            en tid innan det förhoppningsvis, med rätt prioriteringar, blir
            bättre. I dag lever närmare en kvarts miljon äldre under ekonomiska
            förutsättningar som EU betraktar som fattigdom – en kvarts miljon.
            Lägg till det en övrig välfärd som i stora stycken inte håller
            måttet. Lägg till det vårdköer, vanvård, matransonering i äldreomsorgen,
            allmän otrygghet och så vidare. Det ska f-n bli gammal i det här
            landet, höll jag på att säga.
          </note>
          <note>
            Sverigedemokraterna har måhända en lite speciell syn på Sveriges
            äldre. Vi ser bortom det konventionella plus- och minustänkandet
            i budgeten. Vi ser de äldre som en grupp människor som vi faktiskt
            är skyldiga något. Det har vi pratat om här förut. De har skapat
            detta land och vår relativa välfärd åt oss. De har gett oss möjligheten
            att överhuvudtaget stå här och tala om hur vi ska fördela våra
            gemensamma resurser.
          </note>
          <note>
            De har gett oss vårt land – vår arvejord, om ni så vill – för
            oss att ärva. Och utan att i alltför hög utsträckning glida in
            på andra politikområden så är det rimligt att här nämna att det
            finns väldigt många andra välfärdskonsumenter som inte kan stoltsera
            med att ha gett oss vårt land.
          </note>
          <note>
            Förutom att även Sverigedemokraterna naturligtvis delar uppfattningen
            att alla svenskar ska ha rätt till en rimlig lägstanivå för överlevnad
            förtjänar våra äldre faktiskt mer än så. De förtjänar såväl goda
            ekonomiska förutsättningar som aktning och respekt. Det är vi
            skyldiga dem.
          </note>
          <note>
            Herr talman! Även om det inte ligger under detta utskott vill
            jag ta tillfället i akt att återigen lyfta fram det orättfärdiga
            i att pensionärer fortfarande betalar högre skatt än de som arbetar.
            Pensionen och pensionspoängen är ju också ett slags lön för arbete,
            även om själva arbetet utfördes för länge sedan, i arbetslivet
            eller i hemmet.
          </note>
          <note>
            Nuvarande ordning är orimlig, av flera skäl, och i ett teoretiskt
            scenario där övriga partier i denna kammare hade valt att rösta
            på vår budget för en tid sedan hade skatteskillnaden mellan löntagare
            och pensionär varit 0 procent om två och en halv vecka, den 1
            januari 2017. Det hade gjort skillnad för Sveriges pensionärer.
          </note>
          <note>
            Den andra riktigt stora satsning vi gör för äldre är ett ordentligt
            lyft för våra garantipensionärer. Garantipensionärer är äldre
            som av någon anledning inte förvärvsarbetat i en grad som ger
            dem rätt till vanlig pension. En typisk garantipensionär är en
            kvinna som har arbetat oavlönat med hem och barn under stora delar
            av sitt liv. Vi menar att arbete i hemmet var en viktig del, ja
            till och med en förutsättning, för Sveriges sociala och ekonomiska
            framgångar under förra seklet.
          </note>
          <note>
            Sverigedemokraterna anser att de kvinnorna, och i förekommande
            fall naturligtvis även männen, är värda en bättre ekonomisk situation
            på ålderns höst. Vi vill därför anslå medel för att höja garantipensionen
            ordentligt. Det är helt enkelt ett effektivt sätt att nå en grupp
            som vi vet har det särskilt knapert i dag. Med vår satsning på
            ca 3 miljarder per år skulle en garantipensionär, beroende på
            civilstånd, få 700–800 kronor mer i plånboken per månad.
          </note>
          <note>
            Ja, vi i Sverigedemokraterna har valt att lägga väldigt stora
            resurser på gruppen äldre i vår budget. Det handlar om principer
            – heder, respekt och så vidare – men också om att vi faktiskt
            tror att det är någonting som på sikt gynnar oss alla.
          </note>
          <note>
            Jag hör ibland invändningar mot detta synsätt. Inte minst ser
            jag ett motstånd mot detta synsätt i regeringens och även andra
            partiers budgetar. Det är vid första anblicken en ren kostnad
            att genomföra sådana här reformer. Därför avstår man. Vi sverigedemokrater
            ser det inte riktigt så. Vi vet att människor med små ekonomiska
            marginaler i hög utsträckning använder eventuella ekonomiska tillskott
            för konsumtion – det är en konsumtion som gynnar både sysselsättning
            och tillväxt. Men vi tror också att ett samhälle som tar hand
            om de äldre på ett värdigt sätt är ett bättre samhälle. Det är
            ett samhälle som mår bättre.
          </note>
          <note>
            Jag kan redan nu säga att situationen för i synnerhet den kvarts
            miljon äldre som med EU-termer lever i fattigdom kommer att vara
            en väldigt viktig fråga för oss sverigedemokrater i valrörelsen
            och inför kommande regeringsbildning om mindre än två år från
            i dag.
          </note>
          <note>
            Herr talman! Jag vill avsluta med att yrka bifall till reservation
            2.
          </note>
          <note>
            I detta anförande instämde Heidi Karlsson (SD).
          </note>
          <note type="speaker">
            Anf. 236 LARS-ARNE STAXÄNG (M) replik:
          </note>
          <note>
            Herr talman! Jag lyssnade länge på Linus Bylunds inlägg och väntade
            lite grann på att han skulle förklara för mig hur Sverigedemokraterna
            tänker. Alla vet att vi har ett stort pensionssystem som är fristående
            och som går efter pensionsrätter. Det är så det nya pensionssystemet
            är upplagt. I många andra stater har man ett gemensamt system.
            Det är ett helt statligt system – det är det vanliga. Men i Sverige
            har vi valt att göra så här.
          </note>
          <note>
            Ni väljer att lägga pengar på garantipensionen, som är den statliga
            delen, den lilla delen. Hur får ni ihop det om ni höjer detta?
            Jag har naturligtvis respekt för det. Detta vill egentligen alla
            partier som ingår i Pensionsgruppen och så vidare. Vi lever med
            att försöka höja garantipensionen , o ch bostadstillägg höjer
            man undan för undan.
          </note>
          <note>
            Men du måste förklara för mig hur ni har tänkt när det gäller
            inkomstpensionärerna, som vad jag förstår inte får en höjning
            i ert förslag. Ska garantipensionärerna ha högre pension än de
            som har slitit som undersköterskor hela livet?
          </note>
          <note type="speaker">
            Anf. 237 LINUS BYLUND (SD) replik:
          </note>
          <note>
            Herr talman! Först och främst tror jag inte att det finns särskilt
            många sådana fall. Vi har pratat om detta förut, och jag tvivlar
            absolut inte på att det förekommer. Men jag tror inte att överlappningen
            är så stor som man vill göra gällande.
          </note>
          <note>
            Naturligtvis behöver man titta närmare på hur människor som lever
            under sådana förhållanden, trots att de så att säga har en riktig
            pension, kan få det bättre.
          </note>
          <note>
            Men man får inte glömma att mycket av tillskottet – vi lägger
            6 miljarder på detta – återkommer i form av att människor inte
            längre är berättigade till exempelvis bostadsbidrag och annat.
            Det gör att summan kanske är ungefär 3 miljarder varje år.
          </note>
          <note>
            Vi har som sagt pratat om detta tidigare. Jag har tittat närmare
            på det. Jag upplever inte att den potentiella överlappningen skulle
            vara så stor att det är ett problem som inte går att lösa. Men
            jag är naturligtvis öppen för att ha den diskussionen i ett längre
            sammanhang för att riktigt förstå vad du menar, Lars-Arne Staxäng
          </note>
          <note type="speaker">
            Anf. 238 LARS-ARNE STAXÄNG (M) replik:
          </note>
          <note>
            Herr talman! Då var det precis som jag befarade. Man har inte
            gjort sin läxa ordentligt. Man har inte tänkt igenom konsekvenserna.
            Då kan jag upplysa herr Bylund om att de rena garantipensionärerna
            nu är ungefär 68 000. Det är alltså den grupp som kanske aldrig
            har varit ute i arbetslivet. Det är en ganska stor grupp som har
            både garantipension och lite inkomstpension. Det är en riktigt
            stor grupp. Den största gruppen är naturligtvis den som lever
            på inkomstpension.
          </note>
          <note>
            Jag kan upplysa herr Bylund om hur det skulle bli om förslaget
            från Sverigedemokraterna går igenom. Då skulle en stor grupp –
            om vi räknar in bostadstillägget, som många har rätt till i den
            här gruppen, framför allt kvinnliga pensionärer som har tjänat
            dåligt – få en lägre pension än de som har garantipension.
          </note>
          <note>
            Jag tror att det sista som Linus Bylund sa var bra, nämligen
            att han ska gå hem och göra läxan och komma igen och göra rätt.
          </note>
          <note type="speaker">
            Anf. 239 LINUS BYLUND (SD) replik:
          </note>
          <note>
            Herr talman! Vi ska göra läxan tillsammans, Lars-Arne Staxäng
            och jag. Men jag måste ändå påpeka något om det nu är så viktigt
            för Moderaterna att stärka garantipensionärerna. Jag tycker att
            det lyser väldigt myck ­ et med sin frånvaro i er budget och i
            era förslag. Det rimmar inte riktigt, tycker jag.
          </note>
          <note type="speaker">
            Anf. 240 SOLVEIG ZANDER (C):
          </note>
          <note>
            Herr talman! Jag tänkte börja med det som rör regeringens resultatredovisning
            i detta budgetförslag, för där förmedlar man vad man menar med
            informationsgivning till pensionsspararna. Att ge information
            till våra pen ­ sionssparare är oerhört viktigt. I det sammanhanget
            har Pensionsmyndigheten verkligen gjort ett bra jobb. Det är viktigt.
            Men vi behöver göra mycket mer. Det är nämligen viktigt för vårt
            pensionssystem, för trovärdigheten och för aktiviteten bland våra
            pensionssparare att man känner till hur vårt pensionssystem fungerar.
          </note>
          <note>
            Vi i Centerpartiet är oerhört måna om detta. Vi menar att man
            måste börja informera på många olika plan. Det gäller bland annat
            i mödravården. Då kan man undra: Vad har föräldraförsäkringen
            och barnafödande med pensioner att göra? Vårt pensionssystem bygger
            på att vi ska ha en arbetsinkomst för att kunna få en pension.
            Det betyder att tjänstepensionen och premiepensionen framöver
            är väldigt viktiga för att vi ska få pengar när vi blir pensionärer.
            Med andra ord är det viktigt att nyanställda frågar sina arbetsgivare:
            Betalar ni in till tjänstepensionen? Vi måste också se till att
            de med de lägsta pensionerna i dag får en högre pension.
          </note>
          <note>
            Vilka är det då som har de låga pensionerna? Ja, det kan man
            undra. Jag kan upplysa om det. Ni vet att föräldraledigheten fördelas
            väldigt olika. Då förstår ni alla vilka som förlorar på det. Det
            finns ungdomar i dag som inte kommer in på arbetsmarknaden. Det
            finns nyanlända som får vänta oerhört länge på att få sitt första
            arbete. De är förlorarna. De har de lägsta pensionerna. Därför
            säger vi i Centerpartiet: Det är viktigt att man snabbt kommer
            in på arbetsmarknaden. Det sa också Lars-Arne Staxäng från Moderaterna.
          </note>
          <note>
            Det handlar om att man som nyanländ ska börja jobba första dagen
            man är här. Det ska finnas ingångsjobb för ungdomar och nyanlända
            och ingångsföretag för nyanlända, så att de kan börja tjäna pengar
            direkt. Det är viktigt.
          </note>
          <note>
            Det räcker inte att bara höja pensionsåldern, som vi i Pensionsgruppen
            nu föreslår. Men det är någonting som är väldigt viktigt. Jag
            och Centerpartiet vill att vi snabbt ska fatta beslut om att höja
            pensionsåldern.
          </note>
          <note>
            Herr talman! Vi i Pensionsgruppen arbetar också med andra angelägna
            frågor, och dessa frågor rör jämställdheten.
          </note>
          <note>
            Pensionsgruppen arbetar med att vi ska få jämställda pensioner.
            Kvinnorna är i dag de som förlorar mest i pensionssystemet och
            som har de lägsta inkomsterna. Detta måste vi ändra på, för det
            här är ett jämställdhetsproblem.
          </note>
          <note>
            Vi har tillsatt nio olika utredningar som har tittat på olika
            delar för att se vad som påverkar jämställdheten och förutsättningarna
            för att ge kvinnor en högre pension. Jag kan här avslöja att vi
            i Centerpartiet, bland annat, vill ta fasta på några av dessa
            förslag. Detta innefattar att dela pensionsrätterna, att minska
            följsamhetsindexet och att göra en delning av premiepensionen
            obligatorisk – den är i dag frivillig.
          </note>
          <note>
            Nu har jag avslöjat det som vi gärna tar med i förhandlingarna
            i Pen ­ sionsgruppen. Det är viktigt att få detta klargjort.
          </note>
          <note>
            Och sist men inte minst: Alla de förslag som jag nu har nämnt
            är faktiskt bara kosmetika i pensionssystemet. De egentliga problemen,
            skulle jag vilja säga, är tre stycken: a tt höja lönen för de
            kvinnodominerade yrkena, att möjliggöra för invandrare och ungdomar
            att snabbt komma in på arbetsmarknaden och att dela föräldraförsäkringen
            och föräldraledigheten.
          </note>
          <note>
            Herr talman! Vi måste ju dock göra något åt dagens pensionärer
            också, för det andra handlar ju om morgondagens. Där vill vi från
            Centerpartiet att garantipensionärerna ska få en högre pension.
            Det handlar inte bara om utgifter för den inkomst man har, utan
            det handlar också om att titta på vad pensionärerna betalar för
            sin pension.
          </note>
          <note>
            Där vet vi i dag att kommunerna tar ut olika avgifter för hemtjänst,
            färdtjänst, matdistribution och allt det som hör ihop med att
            man ska klara sig själv så länge som möjligt när man är pensionär.
            Det skiljer flera hundra kronor vad gäller olika utgifter i kommunerna.
            Detta måste vi titta på och rätta till.
          </note>
          <note>
            Herr talman! Jag yrkar, givetvis, avslag på regeringens budget
            men ställer mig bakom Centerpartiets budgetmotion. Jag yrkar bifall
            till reservation 1 under punkt 2 och hänvisar till Centerpartiets
            särskilda yttrande.
          </note>
          <note type="speaker">
            Anf. 241 ROSSANA DINAMARCA (V):
          </note>
          <note>
            Herr talman! Nästan en kvarts miljon pensionärer i Sverige lever
            under EU:s fattigdomsgräns på 10 800 kronor, enligt Pensionsmyndigheten.
            Merparten av dem är kvinnor, de flesta med endast en mycket låg
            garantipension. Bland pensionärerna uppger en större andel kvinnor
            dessutom att de är kvar i en relation inte av kärlek utan främst
            av ekonomiska skäl.
          </note>
          <note>
            Att det ser ut så här beror till viss del på att kvinnor i större
            utsträckning arbetar deltid och att kvinnors arbete inte värderas
            lika högt som mäns, och att de därmed inte får betalt för hela
            sitt arbete, men det beror också på att kvinnorna har tagit större
            ansvar för hem och barn.
          </note>
          <note>
            De flesta ser fram emot att sluta jobba, speciellt om de har
            haft ett hårt och fysiskt jobb. Tricket är att överleva på sin
            pension. Dagens pensionssystem klarar inte av att ge människor
            anständiga pensioner. Därför menar Vänsterpartiet att det bör
            utredas hur underfinansieringen ska åtgärdas, men det är också
            viktigt att bedriva en politik för full sysselsättning.
          </note>
          <note>
            Vänsterpartiet sitter, som bekant, inte med i Pensionsgruppen
            som har gett oss det pensionssystem som vi diskuterar här och
            nu. Vi har därför inget ansvar för dagens situation, där varannan
            kvinna inte kommer att kunna att leva på sin pension. Men vi är
            beredda att ta ansvar och hitta olika typer av lösningar.
          </note>
          <note>
            Pensionen blir lägre för människor som arbetar deltid, som har
            perioder med sjukdom och arbetslöshet eller som, när de blir äldre,
            inte orkar jobba till 65 eller 67 års ålder. Detta är specifikt
            en klassfråga.
          </note>
          <note>
            Den stora skillnaden i livsinkomst gör att de ekonomiska klyftorna
            växer bland pensionärerna. Dagens kvinnliga pensionärer får i
            snitt bara 65 procent av männens pension. Detta är ett system
            som har skapat fattig ­ pensionärer, som bidrar till växande klyftor
            och som bygger på spekula ­ tion.
          </note>
          <note>
            Vänsterpartiet vill ta bort premiepensionssystemet. Det är en
            dålig idé att låta människor spekulera bort sina pensionspengar
            på börsen. Detta är dessutom ett dyrt system som kostar massor
            av pengar i förvaltningsavgif ­ ter. Om avgiften till PPM på 2,5
            procent hade tillförts inkomstpensions ­ systemet redan från början
            hade minskningen av pensionerna – eller det man brukar kalla bromsen
            – de senaste åren kunnat undvikas. Avgiften till premiepensionssystemet
            bör därför tillföras inkomstpensionssystemet.
          </note>
          <note>
            Vänsterpartiet vill ta bort den så kallade bromsen i pensionssystemet.
            Bromsen är den automatiska balansering som handlar om att pensions
            ­ systemets skulder inte får bli större än systemets tillgångar.
            Detta innebär att när det går dåligt på börsen får det effekt
            på inkomstpensionens storlek. När det här pensionssystemet lanserades
            försäkrade man att bromsen bara skulle slå till i extremfall,
            men faktum är att den redan har aktiverats tre gånger sedan 2010.
            Kort sagt: Om pengarna i potten inte räcker sänks pen ­ sionerna,
            och det är detta scenario som benämns bromsen.
          </note>
          <note>
            Pensionsgruppen har förvisso justerat bromsen i pensionssystemet
            något, och gruppens ordförande, socialförsäkringsminister Annika
            Strandhäll, har förklarat att de därmed har skapat ett robustare
            pensionssystem. Vänsterpartiet menar att systemet inte är robust
            förrän bromsen är borta helt.
          </note>
          <note>
            Det är självklart att pensionerna borde följa löntagarnas löneutveckling
            i stället för börsutvecklingen. Vi är ganska unika i Sverige,
            där vi satsar pensionspengarna på börsen. De som har tunga och
            slitsamma arbeten ska garanteras en anständig pension. Kvinnor
            ska inte missgynnas. Dessutom måste pensionssystemet bli mer förutsägbart;
            med dagens system är det svårt att förstå i förväg hur mycket
            man kommer att få i pension.
          </note>
          <note>
            Herr talman! Trots det jag nu nämnt försöker Vänsterpartiet att
            göra saker som förbättrar ekonomin för pensionärerna, inte minst
            för dem som har lägst inkomster.
          </note>
          <note>
            Vänsterpartiet vill att alla, oavsett inkomsttyp, ska betala
            lika mycket i skatt. Vi har sänkt skatten för pensionärer två
            gånger, tillsammans med regeringen, mest för dem som har lägst
            pension. Vi har höjt bostadstillägget för pensionärer. Vi har
            skjutit till 2 miljarder till fler anställda i äldreomsorgen.
            Vi har fått igenom 10 miljarder kronor årligen till kommunerna
            för bättre välfärd. Vi har fått till en budgetsatsning på kompetenshöjning
            inom äldreomsorgen.
          </note>
          <note>
            Från den 1 juli nästa år införs avgiftsfri öppen hälso- och sjukvård
            från 85 års ålder. Då införs också en höjning av det allmänna
            tandvårdsbidraget för personer som är 65–74 år gamla.
          </note>
          <note>
            Vi har försökt att få regeringen att höja garantipensionen men
            tyvärr inte lyckats, i alla fall inte den här gången.
          </note>
          <note>
            Vi behöver skapa ett långsiktigt, hållbart och pålitligt pensionssystem.
            Vänsterpartiet vill ha ett pensionssystem som är tryggt och solidariskt
            och som förvaltas kostnadseffektivt.
          </note>
          <note>
            Vi vill ha en parlamentarisk utredning om pensionerna med uppdrag
            att skapa ett stabilt, förutsägbart, jämlikt och jämställt pensionssystem.
            Därmed vill vi ge tillbaka makten över pensionsfrågan till riksdagen.
            Den nuvarande ordningen är odemokratisk, eftersom insynen i gruppens
            arbete är minst sagt bristfällig och bestäms av Pensionsgruppen
            själv. Därför yrkar jag bifall till reservation 6.
          </note>
          <note type="speaker">
            Anf. 242 LARS-ARNE STAXÄNG (M) replik:
          </note>
          <note>
            Herr talman! Som jag sa i mitt anförande misstänker jag, och
            jag har hört det förut, att man har en lång önskelista, en riktig
            jultomtelista, med förbättringar i pensionssystemet som kostar
            pensionssystemet flera tusen miljarder om alla dessa saker skulle
            bli verklighet. Jag skrev upp något. Man skulle fullt ut kompensera
            dem som jobbar deltid, man skulle ta ansvar, man skulle kompensera
            dem som inte orkar jobba ända fram till 65, pensionärerna skulle
            ha 60–70 procent av sin tidigare lön och man skulle även ta bort
            premiepensionssystemet.
          </note>
          <note>
            Allt detta kostar pengar, men det får också en annan konsekvens
            som jag tror att ni inte har funderat på. Premiepensionssystemet
            kostar i avgifter, men det är en liten del. Det avkastar nämligen
            betydligt mer än det vanliga inkomstpensionssystemet. Det vanliga
            inkomstpensionssystemet har avkastat ungefär 2,5 procent, medan
            premiepensionssystemet hittills har avkastat 6,3 procent.
          </note>
          <note>
            Vad betyder det? Jo, det betyder i praktiken att alla ungdomar,
            exempelvis de som är födda på 70-, 80- och 90-talen, skulle få
            en pension som enligt Pensionsmyndighet en är 2 000–3 000 lägre
            om vi skulle rasera premiepensionssystemet. Det blir konsekvensen.
            Du tar pengar av kommande generationer. Det blir konsekvensen
            om vi skulle ta bort premiepensionssystemet.
          </note>
          <note>
            Om vi tar bort bromsen är det någon som ska betala detta. Pengarna
            får du antagligen ta in skattevägen, och då får vi kraftigt höjda
            skatter. Den typen av system som ni lovar är konkursekonomi.
          </note>
          <note type="speaker">
            Anf. 243 ROSSANA DINAMARCA (V) replik:
          </note>
          <note>
            Herr talman! När man lyssnar på Lars-Arne Staxäng är det nästan
            så att man tror att vi alltid har haft det här pensionssystemet.
            Så är det inte. Vi har ju haft ett annat pensionssystem som var
            betydligt mer förutsägbart, så man kunde veta vad man skulle få
            i pension när man slutade arbeta.
          </note>
          <note>
            Det är det system som vi har nu som har skapat allt fler fattigpensionärer
            och ökat klyftorna än mer. Som jag sa i mitt anförande är en av
            de saker som har störst betydelse att kvinnor har fått ta ett
            mycket större ansvar för hem och barn. Därför har Vänsterpartiet
            haft förslag om en individualiserad föräldraförsäkring.
          </note>
          <note>
            Kristdemokraterna har valt en annan väg, nämligen en politik
            som ska hålla kvinnor hemma i ännu större utsträckning. Vad tror
            Lars-Arne Stax ­ äng att det får för konsekvenser för kvinnors
            pensioner i framtiden?
          </note>
          <note type="speaker">
            Anf. 244 LARS-ARNE STAXÄNG (M) replik:
          </note>
          <note>
            Herr talman! Det blir så inkonsekvent här, därför att Vänsterpartiet
            inte har gett en enda krona mer i budgeten till pensioner. Ändå
            låtsas man att man kan göra både det ena och det andra, och skulle
            man få egen majoritet skulle man kunna lägga hur många tusen miljarder
            som helst – något som man naturligtvis kan önska sig men som inte
            går.
          </note>
          <note>
            Den borgerliga alliansregeringen sänkte faktiskt skatten fem
            gånger. Skatten var 16,4 miljarder högre 2006 än den var när vi
            avgick 2014, så den är faktiskt lägre.
          </note>
          <note>
            Om vi skulle införa allt det som Rossana Dinamarca säger skulle
            det påverka arbetsmarknad, ekonomi och annat. Jag vill inte jämföra
            med andra länder, men det finns ett stort antal länder runt om
            i världen som har förverkligat den här typen av politik. Där har
            löntagarna inte ens råd att köpa mat just nu – jag tänker framför
            allt på Sydamerika.
          </note>
          <note>
            Det gäller att sköta ekonomin. Det är det bästa sättet för pensionärerna
            att få långsiktiga pensioner.
          </note>
          <note>
            När det gäller att det inte ska bli försämringar i framtiden
            har vi i Pen ­ sionsgruppen ett antal förslag som vi arbetar med,
            bland annat pensionsåldersutredningen men också andra saker som
            gör att man ska kunna få bättre pensioner. Vi tar också frågan
            om jämställda pensioner på största allvar. Det är faktiskt en
            av våra huvudpunkter på dagordningen.
          </note>
          <note type="speaker">
            Anf. 245 ROSSANA DINAMARCA (V) replik:
          </note>
          <note>
            Herr talman! Lars-Arne Staxäng säger att Vänsterpartiet inte
            lägger en enda krona i budgeten för det system som vi önskar oss.
          </note>
          <note>
            Nu är det så att det finns en pensionsgrupp. I den ingår inte
            Vänsterpartiet. Vi är i betydande minoritet i det här fallet.
            Däremot har vi, som jag sa i mitt inlägg, gjort en mängd saker
            för att förbättra för pensionärer.
          </note>
          <note>
            Lars-Arne Staxäng företrädde en borgerlig regering som höjde
            skatterna för pensionärerna och som gjorde skillnad på pensionärerna
            och dem som arbetar. Det håller vi på att rätta till. Det är därför
            som vi har sänkt skatten för de allra fattigaste pensionärerna
            i två omgångar nu.
          </note>
          <note>
            Ni lät pensionärerna betala högre skatt samtidigt som ni sänkte
            skatten med 140 miljarder kronor, vilket framför allt gynnade
            högavlönade män.
          </note>
          <note>
            Det finns en stor skillnad mellan er och vår politik. Och jag
            tror att det är ganska tydligt för de flesta att orden från KD
            om att göra någonting för pensionärerna är just bara tomma ord.
          </note>
          <note type="speaker">
            Anf. 246 BARBRO WESTERHOLM (L):
          </note>
          <note>
            Herr talman! Liberalernas rambudget har ju fallit i en tidigare
            omröstning. Därmed kommer vi att avstå från att yrka i omröstningen
            om den här delen av budgeten.
          </note>
          <note>
            När det gäller trygghet för pensionärer betyder det mycket vad
            vi fattar för beslut inom andra utgiftsområden. Liberalerna vill
            satsa mer på skola och utbildning som rustar människor för att
            få jobb. Jobben är ju avgörande för att vi ska klara detta med
            pensioner. Då är det andra utgiftsområden som är aktuella, och
            dessa ska jag inte gå in på här.
          </note>
          <note>
            Det här handlar om ekonomisk trygghet för äldre. Det är också
            en del av äldrepolitiken, en politik för årsrika. Det ska man
            också ha i minnet när man diskuterar. I morgon kommer vi att debattera
            utgiftsområde 9, som faktiskt krokar arm med en del av det som
            vi säger under det här utgiftsområdet, och det komplicerar debatten
            lite grann.
          </note>
          <note>
            Jag är stolt över det pensionssyste m vi skapade under början
            av 90 ‑ talet. Vi fattade ett principbeslut 1994 här i riksdagen,
            och 1999 fattade vi det definitiva beslutet, för vi hade inte
            råd med ATP-systemet. Det var på väg att haverera. Det insåg man
            redan under 80-talet. Men det var först i början av 90-talet som
            Alliansen och Socialdemokraterna insåg att här och nu måste vi
            fatta ett beslut om ett pensionssystem som vi har råd med, och
            det är finansiellt stabilt för samhället.
          </note>
          <note>
            Jag instämmer i att det finns problem i det, för det känns ju
            inte så stabilt för den enskilde, i och med de fluktuationer som
            vi då inte kunde förutse skulle komma så snart i systemet. Vi
            förutsåg en mer positiv ekonomisk utveckling för Sverige än den
            som blev verkligheten. Det är det som vi har att hantera nu. Det
            som Pensionsgruppen arbetar med är att göra det mer förutsägbart
            och att det blir en jämnare pensionsutveckling.
          </note>
          <note>
            I det här sammanhanget är det väldigt viktigt att allmänheten,
            de som berörs, får en begriplig information om systemet så att
            man kan planera för sin livsresa, så att säga.
          </note>
          <note>
            Solveig Zander var inne på detta med mödrahälsovården. Ja, vi
            ska använda alla tillfällen när vi möter människor att ta upp
            frågan om hur viktigt det är att man ser på sin livsresa arbetsmässigt.
            Pensionen bygger ju på livsinkomsten. Då blir det viktigt vad
            man väljer för utbildning, hur man planerar sin föräldraledighet,
            hur man som föräldrar delar den och så vidare, men också att man
            funderar över hur länge man kan finnas kvar på arbetsmarknaden.
          </note>
          <note>
            Man kanske trivs jättebra med sitt låglönejobb men funderar i
            40–50-årsåldern på en karriärstege. Då kommer vi in på fortbildning
            och utbildning, som ligger på ett annat utskott, och hur vi kan
            skapa möjligheter för människor att mitt i livet byta spår så
            att de kan orka arbeta högre upp i åldrarna.
          </note>
          <note>
            Det är ju nödvändigt att vi arbetar högre upp i åldrarna. Vi
            har glädjande nog en klart ökat livslängd, vilket man inte kunde
            förutse 1913 när man började med pensionssystem och inte heller
            förutsåg i mitten av 70 ‑ talet när man sänkte åldern för rätten
            att vara kvar i arbetslivet.
          </note>
          <note>
            Vi har en grupp människor med mycket låga pensioner. En del säger
            250 000 medan andra säger 350 000. Det är i det häradet, och det
            är främst kvinnor.
          </note>
          <note>
            Pensionsgruppen ska se vilka möjligheter som finns att ändra
            i pen ­ sionssystemet, men att ändra i ett sådant här system tar
            tid. Vad kan man då göra mer kortsiktigt? Man kan titta på vilka
            utgifter denna grupp har. Här är bostadstillägget viktigt, och
            därför vill Liberalerna höja taket från 5 000 till 7 000 fram
            till 2020 med 500 kronor per år och höja den pro ­ centuella delen
            som man får finansierad från 95 procent till 96 procent. Det är
            det bästa sättet att förbättra ekonomin för denna grupp.
          </note>
          <note>
            Det finns annat som inte hör till detta utskott. Det gäller till
            exempel tandvård. Det är jättedyrt att få implantat. Vi får i
            ett annat sammanhang titta på hur man kan rikta tandvårdsstödet
            bättre. Tandvårdsstödet har ökat för denna generation. Det är
            150 kronor om året för åldersgruppen 65–74 år. Det är 100 miljoner.
            Kanske hade det v arit bättre att satsa dessa 100 miljoner på
            den grupp som ligger under fattigdomsgränsen.
          </note>
          <note>
            Herr talman! Jag hänvisar till Liberalernas yttrande i betänkandet.
            Vi har inga reservationer.
          </note>
          <note>
            (Applåder)
          </note>
          <note type="speaker">
            Anf. 247 ARON MODIG (KD):
          </note>
          <note>
            Herr talman! Ett välfärdssamhälle kan i hög grad bedömas utifrån
            kriterier som respekt, tillvaratagande och omsorg om den äldre
            generationen. Att kunna åldras med bibehållen värdighet måste
            vi kunna garantera varje människa. Men många äldre känner i dag
            oro inför de sista åren av livet.
          </note>
          <note>
            Kristdemokraterna ser flera angelägna reformer som på såväl kort
            som lång sikt stärker äldres ekonomiska ställning. Det bör dock
            tydligt framhållas att en viktig grund för detta är den pensionsreform
            som trädde i kraft 2003. Den garanterar pensionssystemets finansiella
            stabilitet och är något som Kristdemokraterna värnar.
          </note>
          <note>
            Herr talman! Sveriges befolkning lever glädjande nog i genomsnitt
            allt längre. Men det innebär också utmaningar kopplade till att
            den så kallade försörjningskvoten växer. Den andel av befolkningen
            som är i arbetsför ålder blir allt mindre i förhållande till övriga
            åldersgrupper, med resultatet att försörjningsbördan för dem som
            arbetar ökar.
          </note>
          <note>
            Denna demografiska utmaning innebär i sin tur stora utmaningar
            för hela samhällsekonomin. Det medför ansträngningar för såväl
            finansieringen av vår gemensamma välfärd som pensionernas utveckling
            och äld ­ res välstånd.
          </note>
          <note>
            För att möta detta krävs till att börja med en generell ekonomisk
            politik som främjar innovationer, risktagande, arbete och en välfungerande
            matchning på arbetsmarknaden – kort sagt en politik för en starkare
            konkurrenskraft och en högre ekonomisk tillväxt.
          </note>
          <note>
            Därutöver behövs också drivkrafter för ett längre arbetsliv.
            I takt med att medellivslängden stiger ser KD det som naturligt
            att också pensionsåldern justeras uppåt. Vi vill därför inom ramen
            för pensionsöverenskommelsen öka de regelmässiga drivkrafterna
            för ett längre arbetsliv.
          </note>
          <note>
            Herr talman! Kristdemokraterna vill också stärka de ekonomiska
            incitamenten och möjligheterna för äldre att stanna kvar längre
            på arbetsmarknaden. I dag får den som har fyllt 65 år men fortfarande
            arbetar ett fördubblat jobbskatteavdrag som gör att man får behålla
            mer av sin lön efter skatt jämfört med en person som inte uppnått
            denna ålder.
          </note>
          <note>
            I vårt budgetalternativ sänker vi den åldersgränsen till 64 år.
            Då hinner fler upptäcka det ekonomiskt lönsamma i att stanna kvar
            lite längre i arbetslivet, innan de fattar beslutet om den egna
            pensionsavgången. Vi slopar också den särskilda löneskatten för
            äldre som infördes av regeringen vid årsskiftet och gör det på
            så sätt billigare för arbetsgivare att anställa just personer
            äldre än 65.
          </note>
          <note>
            Att äldre arbetar längre upp i åldrarna kan dock inte vara det
            enda svaret på den demografiska utmaningen. Sannolikt finns minst
            lika goda möjligheter att förlänga arbetslivet genom att sänka
            den genomsnittliga åldern för när unga gör entré på arbetsmarknaden.
            Enligt SCB har etableringsåldern under 2000-talet pendlat mellan
            26 och 29 år för män och 29 och 32 år för kvinnor. Vi vet också
            att svenska studenter tar examen sent jämfört med studenter i
            övriga länder i OECD.
          </note>
          <note>
            Varje år vi kan sänka etableringsåldern med är viktigt för såväl
            samhället som pensionssystemet och den enskildes framtida pension.
            Utöver att en tidigare etablering på arbetsmarknaden innebär en
            högre livsinkomst är det ett faktum att den pensionskrona som
            betalas in tidigt får fler år på sig att växa med ränta-på-ränta-effekten
            än den pensionskrona som betalas in sent.
          </note>
          <note>
            För att stimulera en tidigare etablering på arbetsmarknaden föreslår
            vi dels ett fördubblat jobbskatteavdrag för personer yngre än
            25 år, dels en examensbonus för personer som tar ut en akademisk
            examen innan de fyl ­ ler 25.
          </note>
          <note>
            Sammantaget använder vi i budgeten för nästa år 4,6 miljarder
            kronor för att stärka incitamenten för ett längre arbetsliv. Vi
            ser att det är en investering som är lönsam på både kort och lång
            sikt.
          </note>
          <note>
            Avslutningsvis vill jag påminna om att Kristdemokraterna länge
            har varit drivande för att sänka skatten för pensionärerna. När
            vi satt i regering förhandlade vi fram hela fem sänkningar av
            skatten på pension och därutöver tre höjningar av bostadstillägget
            för pensionärer. Det har inneburit historiska förbättringar av
            pensionärernas ekonomiska situation.
          </note>
          <note>
            Nu går vi vidare, i och med vår skuggbudget, med ytterligare
            förstärkningar av de nuvarande pensionärernas ekonomi.
          </note>
          <note>
            Vi sänker skatten så att skillnaden i beskattning på lön och
            pension är helt borttagen för månadsinkomster upp till 14 000
            kronor. Det innebär 200 kronor mer i plånboken varje månad för
            en genomsnittlig pensionär.
          </note>
          <note>
            Vidare höjer vi bostadstillägget för pensionärer, och det är
            något som kommer de pensionärer som har det sämst ställt till
            del.
          </note>
          <note>
            Sammantaget lägger Kristdemokraterna för nästa år 3,5 miljarder
            kronor på att stärka pensionärernas ekonomi.
          </note>
          <note>
            De äldres situation har länge varit och är alltjämt ett högt
            prioriterat område för Kristdemokraterna.
          </note>
          <note>
            Herr talman! Jag står givetvis bakom vår motion för utgiftsområde
            11 och vårt särskilda yttrande i betänkandet. Jag yrkar bifall
            till reservation 7.
          </note>
          <note>
            (Applåder)
          </note>
          <note type="speaker">
            Anf. 248 FREDRIK LUNDH SAMMELI (S):
          </note>
          <note>
            Herr talman! Att investera i det svenska samhällsbygget med fler
            jobb, en bättre utveckling inom skolan och en stärkt välfärd är
            förutsättningen för att Sverige i framtiden ska vara ett hållbart
            samhälle, där ingen lämnas efter och där ingen heller hålls tillbaka.
            Att som regeringen gör prioritera angelägna investeringar före
            stora skattesänkningar är helt rätt väg att gå.
          </note>
          <note>
            Jag yrkar bifall till utskottets förslag och vill samtidigt vara
            tydlig med att det enda sättet att säkra framtidens pensioner
            är att skapa fler jobb och bekämpa arbetslösheten. Det är därför
            vårt mål om Europas lägsta arbetslöshet är så viktigt för såväl
            dagens som morgondagens pensionärer.
          </note>
          <note>
            Herr talman! Allt fler blir allt äldre. Det är en stor framgång
            för vår välfärdsnation och något vi ska vara stolta över. Bara
            under denna debatt har medellivslängden i landet ökat med sju
            minuter hittills. Så fort går det.
          </note>
          <note>
            Pensionering kommer efter ett långt arbetsliv, där man under
            åren har satt av delar av lönen till pension. Många pensionärer
            har det väldigt bra, men långt ifrån alla. Orättvisorna, ojämlikheten
            och ojämställdheten i vårt samhälle avspeglar sig också i våra
            pensionskuvert.
          </note>
          <note>
            Det är samma jobb till lägre lön. Det är lägre lön, sämre karriär
            och därmed sämre pension, livet ut. Det är största delen av föräldraledigheten
            och närapå varenda vab-dag. Man är sönderstressad, slutkörd, utsliten,
            sjukskriven, utbränd och utförsäkrad. Det är långt ifrån halva
            makten och hela lönen. Det är kamp för heltid för att sedan gå
            ned i tid, först för småbarn och sedan för äldre föräldrar.
          </note>
          <note>
            Utöver arbetslösheten är ojämställdheten det stora samhällsproblem
            vi måste diskutera. Inget parti kan med trovärdighet diskutera
            trygghet vid ålderdom om man inte också levererar på jämställdhetsområdet.
            I dag har kvinnor i snitt 70 procent av mäns pensioner. Det är
            oacceptabelt och en utveckling vi alla har ett ansvar för att
            bryta.
          </note>
          <note>
            För mig som socialdemokrat är målet att alla pensionärer ska
            kunna leva på sin pension. Vi ska ha ett samhälle som håller ihop.
            Det är en del av den svenska modellen och en klok inriktning på
            politiken.
          </note>
          <note>
            Herr talman! Vi har kommit till halvtid i denna mandatperiod,
            och jag kan se tillbaka på hur vi på område efter område har levererat
            viktiga förbättringar för landets pensionärer. I år räknades pensi
            onerna upp med 4,2 procent – den högsta nivån sedan det nya pensionssystemet
            infördes. Samtidigt levererade vi rödgröna vårt vallöfte att avskaffa
            den orättvisa pensionärsskatten för dem med lägst pensioner.
          </note>
          <note>
            Vi har också gjort ett flertal andra förbättringar för gruppen
            äldre, bland annat ett stort investeringsstöd till äldreboenden,
            en kunskapssatsning inom omsorgen, ökad bemanning inom äldreomsorgen,
            höjda bostadstillägg för pensionärer samt förbättrade sjukvårds-
            och tandvårdsförmåner. Detta är viktiga reformer som gör skillnad.
          </note>
          <note>
            Även om jag med stolthet kan se hur vi har levererat hittills
            ser jag också samhällsproblem som måste lösas. Grundtryggheten
            för dem med allra lägst pensioner är en av dessa utmaningar.
          </note>
          <note>
            Tryggheten måste stärkas, men jag tycker samtidigt att vi ska
            vara ärliga med att lösningen inte är så enkel som att bara tillskjuta
            lite pengar till garantipensionerna. Det är inte att hantera frågan
            helt seriöst.
          </note>
          <note>
            I ett system där arbete ska vara en av drivkrafterna är det ett
            problem att skillnaden mellan den som inte har arbetat och den
            som har arbetat med låg lön många gånger kan handla om några hundralappar.
            Grundskyddet måste vara så pass starkt att det går att leva på,
            och samtidigt måste det märkas på pensionen för den som har jobbat
            under hela sitt liv.
          </note>
          <note>
            Vi socialdemokrater är beredda att ta ansvar för dagens pensioner
            bland annat genom att minska arbetslösheten, och för morgondagens
            pensioner, genom att medverka till nödvändiga förändringar i pensionssystemet
            och driva på för ett mer jämställt samhälle.
          </note>
          <note>
            Vi behöver diskutera hur vi, för att stärka pensionerna, får
            fler arbetade timmar i den svenska ekonomin och ett längre och
            mer hållbart arbetsliv.
          </note>
          <note>
            Samtidigt som vi hittar modeller för hur vi ska förbättra för
            de mest utsatta är det, som några av de föregående talarna var
            inne på, viktigt att stå upp för pensionssystemets grundbultar
            i form av arbetslinjen, där varje intjänad hundralapp gör skillnad
            och där den finansiella och politiska stabiliteten är något som
            gör att världens länder riktar blickarna mot Sverige för att lära
            sig mer.
          </note>
          <note>
            Vi väljer att utveckla den svenska modellen och den generella
            välfärden. Det är en förutsättning för att alla ska kunna känna
            trygghet och framtidstro.
          </note>
          <note>
            (Applåder)
          </note>
          <note type="speaker">
            Anf. 249 RICKARD PERSSON (MP):
          </note>
          <note>
            Herr talman! Under ett antal år har frågan om hur vi ska få pengarna
            att räcka till pensionerna i framtiden kanske inte varit den mest
            framträdande i samhällsdebatten. Men inte minst det senaste året
            har frågan blivit mer aktuell, och vi har kunnat se i medierna
            – i form av artiklar, ledare, insändare och debatter – att pensioner
            är något som rör och berör väldigt många människor, inte bara
            de m som är pensionärer i dag.
          </note>
          <note>
            Det finns undersökningar som visar att ungefär var tredje blivande
            pensionär är orolig över sin framtida ekonomiska situation som
            pensionär, och ett antal som redan är pensionärer är oroliga nästan
            hela tiden för hur pengarna ska räcka till det nödvändigaste.
          </note>
          <note>
            Var och en bör naturligtvis vara medveten om hur olika livsval
            påverkar pensionen, men jag tycker faktiskt inte det är rimligt
            att så många går och är oroliga över sitt liv som pensionär. Det
            är vår uppgift som politiker, inte minst vi som sitter i den parlamentariska
            pensionsgruppen, att försöka mildra denna oro – ja, ibland till
            och med pensionsångest.
          </note>
          <note>
            Det är inte lätt att överblicka pensionssystemets alla delar.
            Det är en del av förklaringen till den nämnda oron, och här har
            våra myndigheter, främst Pensionsmyndigheten, en viktig roll att
            spela. Nu vet vi att Pen ­ sionsmyndigheten redan i dag har många
            och bra informationsinsatser.
          </note>
          <note>
            En översyn av premiepensionssystemet pågår. Generellt är det
            Miljöpartiets mening att systemet måste bli mer begripligt och
            överskådligt för den enskilde.
          </note>
          <note>
            Nu när vi talar om pensioner måste jag i detta sammanhang säga,
            här och nu, mot bakgrund av turbulensen med några fonder på premiepen
            ­ sionssystemets fondtorg – jag tänker närmast på Falcon Funds
            – att det är statens absoluta ansvar att med varje till buds stående
            medel föregripa situationer så att premiepensionsspararnas pengar
            inte utsätts för skojare och kriminella verksamheter. Pensionsspararna
            måste känna sig trygga i detta.
          </note>
          <note>
            Nu vet jag att regeringen handlar snabbt. Man kommer att vidta
            ett antal åtgärder och uppdra åt Pensionsmyndigheten att agera
            på olika sätt. Detta är verkligen något som måste till.
          </note>
          <note>
            Miljöpartiet har hela tiden tyckt att det ska finnas tillräckligt
            med pengar i pensionssystemet både för kommande generationer och
            för dagens pensionärer, så att en rimlig ekonomisk standard kan
            garanteras. Sedan kan man alltid diskutera vad som är en rimlig
            nivå på denna standard – det är sådant som Pensionsgruppen både
            analyserar och diskuterar.
          </note>
          <note>
            Analyserna visar att den absoluta fattigdomen bland kvinnor och
            män över 65 år är mycket låg. Men andelen pensionärer med låg
            ekonomisk standard – den relativa fattigdomen – har ökat under
            de senaste tio åren. Både nivån och ökningen är störst för ensamstående
            äldre kvinnor.
          </note>
          <note>
            Det finns också en ganska stor grupp som ligger mycket nära gränsen
            för låg ekonomisk standard, och även där är det mest kvinnor.
            Avståndet är litet och krympande. Pensionsgruppen har startat
            ett särskilt projekt som har fokus på att få mer jämställda pensioner
            och som mer eller mindre är i sin slutfas. Jag tycker att det
            är bra och att arbetet har skötts med styrka och snabbhet.
          </note>
          <note>
            Jag har uppfattat det så att alla partier i Pensionsgruppen är
            öppna för att göra förändringar i pensionssystemet som på något
            sätt kan förbättra situationen för de ekonomiskt mest utsatta
            pensionärerna.
          </note>
          <note>
            Vi ser nu att Alliansen vill höja bostadstillägget. Även om en
            sådan reform är träffsäker i sig och även om vi kanske alla landar
            i detta så småningom är det ingen absolut patentlösning. Detta
            måste sättas i en kontext där man analyserar vad olika åtgärder
            i systemet får för total effekt, inte bara för dem som har det
            sämst utan också i relation mellan dem som har arbetat ett helt
            arbetsliv och dem som inte har gjort det.
          </note>
          <note>
            Nu diskuteras också ett förlängt arbetsliv med höjd pensionsålder
            utifrån det faktum att medellivslängden ökar. Ett förlängt arbetsliv
            ställer krav på att arbetet inte skapar ohälsa. Jag vill här påminna
            om regeringens åtgärdsprogram för ökad hälsa och minskad sjukfrånvaro.
            Men det kräver enligt min uppfattning också ett flexibelt arbetsliv,
            där man i olika skeden av arbetslivet deltar i olika omfattning
            och där man vid behov ges möjlighet till omställning och karriärbyte
            för att orka hela vägen till pensionen och utan att riskera ett
            alltför stort ekonomiskt tapp.
          </note>
          <note>
            Det är Miljöpartiets bestämda åsikt att våra pensionspengar ska
            place ­ ras på ett etiskt och miljömässigt hållbart sätt. Pensionsfonderna
            har kommit en bra bit i detta avseende, och de har gemensamt ett
            etiskt råd som hjälper och vägleder i detta arbete. Jag tycker
            att det trots allt återstår en del att göra, och politiken måste
            inte bara hänga med utan också pusha på. Det är viktigt. Därför
            hoppas jag att det förslag om hållbara invester ­ ingar som ligger
            färdigt kan läggas fram och att vi kan ta beslut om det här i
            riksdagen. Att rädda vår planet står inte i konflikt med att göra
            ekonomisk vinst. Det är snarare en grundläggande förutsättning
            för framtida hög av ­ kastning. Det förslag som finns om hur AP-fonderna
            får placera är därför inte bra bara för kommande generationer,
            som också är framtidens pensio ­ närer, utan även för miljön och
            klimatet.
          </note>
          <note>
            Herr talman! Jag yrkar bifall till förslaget i utskottets betänkande.
          </note>
          <note type="speaker">
            Anf. 250 Socialförsäkringsminister ANNIKA STRANDHÄLL (S):
          </note>
          <note>
            Herr talman! Tack för att jag får möjlighet att komma hit och
            tala om ett så viktigt ämne som pensioner och hur vi ska säkra
            ekonomisk trygghet för våra äldre.
          </note>
          <note>
            I Sverige finns det över 2 miljoner pensionärer och snart 8 miljoner
            framtida pensionärer. Pensioner är därför någonting som berör
            oss alla. De berör dig, ditt syskon, din mamma och din pappa,
            din mormor och din morfar, din farmor och din farfar.
          </note>
          <note>
            I Sverige lever vi allt längre och lägger allt fler friska år
            till livet. Faktum är att medellivslängde n i Sverige ökar med
            ungefär tre och en halv timme varje dygn. Den kommer att ha ökat
            med en knapp minut under mitt korta anförande här i kammaren i
            dag. Det är en fantastisk utveckling och en enorm framgång för
            politiken. Men det sätter naturligtvis också vårt pensionssystem
            under press. V i behöver tillsammans i P ensionsgruppen och i
            riksdagen arbeta vidare med hur vi adresserar detta gemensamt.
          </note>
          <note>
            Pensionen finns till för att ge trygghet under ålderdomen för
            dem som har varit med och byggt upp vårt land och med sitt arbete
            lagt grunden för vår gemensamma välfärd.
          </note>
          <note>
            En förutsättning för att vi ska kunna ge den tryggheten är att
            vi har ett stabilt pensionssystem, finansiellt och politiskt.
            Många länder i vår omvärld brottas med pensionssystem som går
            på knäna. Detta problem har vi inte i Sverige. Vi har ett finansiellt
            hållbart och avgiftsbestämt pensionssystem, där varje intjänad
            krona ger pensionsrätt. Det är en viktig princip som gör att det
            finns en tydlig koppling till arbete. Därför är också en väl fungerande
            arbetsmarknad med en låg arbetslöshet en viktig förutsättning
            för goda pensioner.
          </note>
          <note>
            För mig som har en bakgrund i den fackliga världen är det också
            mycket tydligt att det finns många fördelar med att långsiktigt
            arbeta tillsammans med dessa frågor. Det gör vi i riksdagens pensionsgrupp,
            och regeringen sätter ett mycket stort värde i att värna den blocköverskridande
            överenskommelse som pensionssystemet bygger på. Att den inkomstgrundande
            ålderspensionen ligger utanför statsbudgeten och att en bred blocköverskridande
            överenskommelse står bakom pensionssystemet är viktigt, både för
            Sveriges ekonomi och för medborgarnas långsiktiga tilltro till
            ett av våra absolut viktigaste trygghetssystem.
          </note>
          <note>
            Jag brukar för er som lyssnar på mig emellanåt dra historien
            om hur jag som nytillträdd socialförsäkringsminister fick avskaffa
            sjömanspen ­ sionen som infördes 1864. Det är perspektiven som
            man behöver ha med sig i dessa frågor.
          </note>
          <note>
            Som flera har sagt betyder inte detta att systemet inte behöver
            förbättras. Grundprinciperna i pensionssystemet är riktiga. Men
            vi måste naturligtvis också våga utveckla och modernisera systemet
            för att möta de utmaningar som olika demografiska och samhälleliga
            förändringar medför.
          </note>
          <note>
            En sådan utmaning, som har nämnts av flera här i dag, är skillnaden
            mellan mäns och kvinnors pensioner. I dag har kvinnor i snitt
            en pension som är ungefär 30 procent lägre än mäns. D et motsvarar
            i genomsnitt 6 000 kronor mindre i månaden i plånboken för kvinnliga
            pensionärer – 6 000 kronor.
          </note>
          <note>
            Samtidigt måste man komma ihåg att orsakerna till att det de
            facto ser ut så här finns utanför pensionssystemet. Roten till
            problemet med de ojämställda pensionerna finns på arbetsmarknaden
            och i hemmen. Det faktum att kvinnor alltjämt har lägre löner,
            i större utsträckning arbetar deltid, har större sjukfrånvaro
            och tar större ansvar för familj, barn och anhöriga visar sig
            i pensionen. Ojämställdheten samlas på hög under arbetslivet och
            visar sig koncentrerat i pensionskuvertet.
          </note>
          <note>
            För en feministisk regering är det naturligtvis inte acceptabelt
            med så ojämställda pensioner. För oss är ett mer jämställt arbets-
            och familjeliv därför oerhört prioriterat. Det är också därför
            som vi har infört en tredje reserverad månad i föräldraförsäkringen.
            Det är därför som vi vill att arbetsgivare ska göra årliga lönekartläggningar.
            Det är därför som vi vill inrätta en ny jämställdhetsmyndighet.
            Och det är därför som vi arbetar aktivt för att förbättra arbetsmiljön
            för kvinnor och få friskare arbetsplatser.
          </note>
          <note>
            Men det är också därför som vi tillsammans i riksdagens pensionsgrupp
            under snart ett och ett halvt år har arbetat intensivt med ett
            projekt kring jämställda pensioner. Vi sitter nu tillsammans på
            en mycket god kunskapsgrund för att kunna ta vidare konkreta förslag
            på lång och kort sikt för att minska pen sionsgapet. Alla sex
            partier i P ensionsgruppen är eniga om att detta är en viktig
            och prioriterad fråga.
          </note>
          <note>
            Sveriges ekonomi går bra. Den ökande sysselsättningen och den
            goda avkastningen i AP-fonderna gör att inkomst- och tilläggspensionerna
            höjs med 2,8 procent nästa år. Garantipensionerna kommer att öka
            med 1,1 procent. För Sveriges pensionärer kommer det att betyda
            i genomsnitt 280 kronor mer i plånboken i allmän pension varje
            månad. Det är bra.
          </note>
          <note>
            Samtidigt vet vi att många pensionärer har det tufft. Därför
            har regeringen prioriterat tydliga satsningar på Sveriges äldre.
            Vi har påbörjat arbetet med att återigen stärka vår gemensamma
            välfärd och utveckla den svenska modellen för ett samhälle som
            håller ihop. För en stark välfärd gör oss alla till vinnare.
          </note>
          <note>
            Vi har påbörjat avskaffandet av pensionärsskatten, vi har höjt
            bostadstillägget och vi har gjort stora satsningar på mer personal
            inom äldreomsorgen. Det är viktiga steg, även om vi vet att mycket
            finns kvar att göra.
          </note>
          <note>
            Regeringen kommer att fortsätta arbeta för att utveckla och stärka
            pensionssystemet för att se till att såväl nuvarande som kommande
            generationer ska kunna känna sig trygga med att få tillräckliga
            pensioner.
          </note>
          <note>
            (Applåder)
          </note>
          <note type="speaker">
            Anf. 251 BARBRO WESTERHOLM (L) replik:
          </note>
          <note>
            Herr talman! År 1981 föreslog Socialstyrelsen, där jag var chef,
            att åldern för att ha rätt att vara kvar i arbetslivet skulle
            höjas till 75 år, och i varje fall till 70 år. Det föreslogs för
            att vi såg en bekymmersam ohälsa bland dem som tvingades gå i
            pension tidigare. Men detta förslag var lika tokigt som Socialstyrelsens
            förslag om sex till åtta brödskivor om dagen. Det lades därför
            en våt filt över det.
          </note>
          <note>
            Detta var ju ganska länge sedan, men nu vid sekelskiftet blossade
            diskussionen återigen upp om möjligheten att, om man vill och
            kan, vara kvar längre i arbetslivet. Pensionsgruppen, där jag
            inte sitter med, diskuterar frågan. Min fråga till socialförsäkringsministern
            är hur länge till vi ska vänta. Det är ju 35 år sedan, eller något
            sådant, som det första förslaget om en höjning av pensionsåldern
            kom – och då föreslogs en betydligt högre ålder än den som diskuteras
            i dag, nämligen 69 år.
          </note>
          <note type="speaker">
            Anf. 252 Socialförsäkringsminister ANNIKA STRANDHÄLL (S) replik:
          </note>
          <note>
            Herr talman! Jag tackar Barbro Westerholm så mycket för frågan.
            Det pågår ett mycket intensivt arbete med denna fråga i Pensionsgruppen.
            Det som har varit väldigt glädjande under det senaste året är
            att vi har fört en intensiv dialog också med arbetsmarknadens
            parter. Man har från deras sida, både från fack och från arbetsgivare,
            gjort tydliga inspel kring vad man ser som viktiga frågor att
            få med för att vi ska kunna höja pensionsåldern.
          </note>
          <note>
            En sådan fråga var Barbro Westerholm själv inne på tidigare när
            hon resonerade kring möjligheten att ställa om under arbetslivet.
            I dag ser vi att det är till exempel den sortens incitament vi
            behöver öka på. Är man som undersköterska kanske slut i axlarna
            vid 50 behöver det nämligen finnas en annan väg för att kunna
            ställa om och arbeta längre.
          </note>
          <note>
            Jag tycker att den diskussion vi har haft med arbetsmarknadens
            parter under det senaste året har varit mycket bra. Den visar
            nämligen tydligt att vi å ena sidan har en grupp arbetstagare
            i Sverige som under lång tid har kanske både kunnat och velat
            bidra på arbetsmarknaden högre upp i åldern. Å andra sidan har
            vi grupper, inte minst bland kvinnodominerade yrken, där det finns
            en betydligt större ohälsa och där orsakerna till att man lämnar
            arbetsmarknaden i förtid många gånger är just att man inte orkar
            hela vägen.
          </note>
          <note>
            Att få ihop ett paket som faktiskt gör den här resan både trolig
            och möjlig för människor tror jag är helt nödvändigt. Men det
            är också nödvändigt att vi tar ansvar för pensionssystemet genom
            att inte vika undan ens för sådana frågor som kan upplevas som
            politiskt svåra. Vi måste våga ta i denna fråga tillsammans.
          </note>
          <note type="speaker">
            Anf. 253 BARBRO WESTERHOLM (L) replik:
          </note>
          <note>
            Herr talman! Detta är en viktig fråga även i ett vidare perspektiv,
            nämligen vad gäller den ålderism som Världshälsoorganisationen
            har funnit präglar många länder i världen. Den präglar länder
            na med bäst ekonomi – välfärdsländerna – mest, och Sverige utmärker
            sig som ett land där ålderism och dess konsekvens åldersdiskriminering
            är förhärskande. Om man då höjer pensionsåldern blir det en signal
            ut till samhället om att vi värdesätter denna generation och ser
            den som en resurs i samhället.
          </note>
          <note>
            Här finns en hel del underlag, som jag har läst, till Pensionsgruppen.
            De visar att årsrika människor kan vara en tillgång om förutsättningarna
            är rätt. Jag lyssnar alltså gärna till lite mer kommentarer kring
            just de underlag som pekar på hur denna generation kan synas mer
            ute i arbetslivet – och då som ett led i arbetet mot ålderismen.
          </note>
          <note type="speaker">
            Anf. 254 Socialförsäkringsminister ANNIKA STRANDHÄLL (S) replik:
          </note>
          <note>
            Herr talman! Jag delar till fullo den bild du ger uttryck för,
            Barbro Westerholm, det vill säga att vi när det gäller den äldre
            arbetskraften i Sverige i dag har en alltför förhärskande syn
            att man behöver lämna vid 65. Det är också många som faktiskt
            känner sig tvingade att lämna sin arbetsplats då, i stället för
            att vara kvar i arbetslivet.
          </note>
          <note>
            Det blir extra slående, skulle jag vilja säga, när vi dessutom
            befinner oss i en demografisk situation i Sverige där vi inte
            minst – vilket Lars-Arne Staxäng talade om – vet att vi inom flera
            sektorer på arbetsmarknaden och under många år framöver kommer
            att ha ett arbetskraftsbehov som överstiger tillgången på arbetskraft.
            Det innebär att vi som land verkligen inte heller har råd att
            inte låta äldre, erfarna människor som vill vara kvar och bidra
            till arbetslivet få en möjlighet att göra det.
          </note>
          <note>
            Jag tycker att vi har sett några spännande och tydliga exempel
            i samband med migrationskrisen förra hösten. Då såg vi såväl lärare
            som socialsekreterare och andra som faktiskt fick möjlighet att
            komma tillbaka in och återigen bidra. De lämnade sin pensionstillvaro
            för att stötta upp och hjälpa i ett krisläge.
          </note>
          <note>
            Jag tror också att den utveckling vi har i Sverige kommer att
            ge vid handen att vi inte kommer att ha råd att ha den här attityden
            gentemot äldre arbetskraft. Där har vi en gemensam uppgift från
            politikens sida, skulle jag vilja säga, att lyfta fram problematiken.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 15 december.)
          </note>
          <note>
            § 14 Ekonomisk trygghet för familjer och barn
          </note>
          <note>
            Socialförsäkringsutskottets betänkande 2016/17:SfU3
          </note>
          <note>
            Utgiftsområde 12 Ekonomisk trygghet för familjer och barn (prop.
            2016/17:1 delvis)
          </note>
          <note>
            föredrogs.
          </note>
          <note type="speaker">
            Anf. 255 TINA GHASEMI (M):
          </note>
          <note>
            Herr talman! Jag vill inleda med att yrka bifall till vår reservation
            nr 10.
          </note>
          <note>
            Sverige är ett av världens mest jämställda länder, och det ska
            vi såklart vara stolta över. Men trots en generös föräldraförsäkring,
            en väl utbyggd barnomsorg och tydliga jämställdhetsideal har många
            svårt att få livspusslet att gå ihop. Samhällets förväntningar
            på kvinnor och män som föräldrar och yrkesarbetande skiljer sig
            åt, vilket i praktiken begränsar valfriheten. Småbarn, skolbarn
            och tonåringar, karriär och hemarbete, socialt liv och egna åldrande
            föräldrar är inte uppgifter som enkelt låter sig förenas på dygnets
            korta 24 timmar.
          </note>
          <note>
            Därför är just tid den mest värdefulla tillgången för de allra
            flesta familjer. RUT-reformen, som den tidigare alliansregeringen
            genomförde, har inte bara gjort svarta jobb vita och skapat flera
            tusen jobb främst för kvinnor; den har också gett föräldrar och
            familjer möjlighet till avlastning i vardagen så att mer tid har
            kunnat frigöras till annat. Därför vill vi i Moderaterna att taket
            i RUT-avdraget tredubblas. Att förstärka RUT är en central del
            i att ge familjer mer tid för varandra och öka deras frihet och
            självbestämmande.
          </note>
          <note>
            Föräldrapenningen är en central del av familjepolitiken, och
            i kombination med bland annat förskola och annan pedagogisk verksamhet
            medverkar föräldraförsäkringen till att stödja båda föräldrarnas
            möjligheter att kombinera föräldraskap och förvärvsarbete genom
            möjligheten att vara hemma med barnen när de är små. Svenska kvinnor
            arbetar i hög grad under småbarnsåren, och även män är föräldralediga.
            Men mycket återstår att göra innan samhället och arbetslivet är
            jämställda.
          </note>
          <note>
            Kvinnor och män arbetar i genomsnitt lika många timmar per dygn,
            men män ägnar mer tid åt förvärvsarbete medan kvinnor ägnar mer
            tid åt hemarbete. Vi vill uppmuntra en jämnare fördelning av föräldrapenningdagarna
            mellan föräldrarna, vilket även kan bidra till ökad jämställdhet
            på arbetsmarknaden. Ett mer jämställt föräldraskap ser vi som
            en central del i arbetet med att minska sjukskrivningstalen bland
            kvinnor och även löne ­ skillnaden mellan män och kvinnor.
          </note>
          <note>
            Till skillnad från regeringen är dock vi i Moderaterna inte villiga
            att offra familjers frihet och självbestämmande. Vi tror inte
            på vare sig tvång eller kvotering. I stället för att avskaffa
            jämställdhetsbonusen, som reger ­ ingen nu gör, skjuter vi till
            medel för att behålla just jämställdhetsbonusen i föräldraförsäkringen.
            Därigenom bevarar vi familjers rätt till självbestämmande, samtidigt
            som vi uppmuntrar till en jämnare fördelning av föräldrapenningdagarna
            utan att tvinga fram en fördelning genom kvotering.
          </note>
          <note>
            Vi vill också utreda möjligheten att införa en jämställdhetsbonus
            för uttaget av vab-dagar. Vidare är en ökad flexibilitet i föräldraförsäkringen
            önskvärd. Familjers situationer kan i dag se väldigt olika ut.
            En miljon familjer innebär miljoner olika förutsättningar, och
            därför måste familjepolitiken vara flexibel och anpassa sig efter
            verkligheten – inte tvärtom.
          </note>
          <note>
            En annan fråga där vi i Moderaterna ser ett tydligt behov av
            förändring gäller reglerna om underhållsstöd. Enligt de nya reglerna,
            som trädde i kraft i april i år, ska underhållsstöd inte längre
            lämnas om den bidragsskyldige föräldern under minst sex månader
            i följd har betalat in underhållet till Försäkringskassan i rätt
            tid. Då ska i stället föräldrarna komma överens på egen hand.
          </note>
          <note>
            Vi delar regeringens uppfattning att fler föräldrar bör ta ett
            ekonomiskt ansvar som är förenligt med deras egna ekonomiska förutsättningar,
            men vi vill i stället se ett system som är lättöverskådligt och
            förutsebart. Det skulle minska konflikterna mellan separerade
            föräldrar och stärka stödet till barnen. Därför vill vi tillsätta
            en utredning med uppdrag att i grunden göra om dagens system med
            underhållsbidrag och underhållsstöd.
          </note>
          <note>
            Herr talman! Vi vill återupprätta arbetslinjen i den ekonomiska
            familjepolitiken. Möjligheten till långvarigt uttag av föräldrapenning
            försenar nyanlända föräldrars etablering på arbetsmarknaden. I
            synnerhet gäller detta utrikes födda kvinnor. Vi vill därför begränsa
            rätten till föräldrapenning på grundnivå till 365 dagar för den
            som har ett tidsbegränsat uppehållstillstånd. För den som saknar
            sjukpenninggrundande inkomst föreslår vi att föräldrapenning beviljas
            fram till barnets ettårsdag och att begränsningen växlas mot en
            ökad rätt till förskola för att öka arbetsmarknadsdeltagandet.
            På det sättet bryter vi passivitet och bidragsberoende mot ett
            aktivt jobbsökande som i förlängningen ska leda till jobb och
            egen försörjning.
          </note>
          <note>
            Herr talman! Jobb och egen försörjning är nämligen en förutsättning
            för att föräldrar ska kunna ge sina barn en god start i livet.
            Den bästa familjepolitiken är därför en politik för fler jobb
            och tillväxt. På område efter område försämrar regeringen emellertid
            tillkomsten av nya jobb. Många av regeringens åtgärder slår dessutom
            hårdast mot den grupp vars intressen man uttalat ett särskilt
            mål att värna, nämligen kvinnorna.
          </note>
          <note>
            I RUT-sektorn slår man mot kvinnorna med halveringen av RUT-avdraget.
            I välfärden ger man sig på kvinnorna som undervisar våra barn
            och tar hand om våra äldre med förslag om vinstbegränsningar och
            förbud. Man gör det i familjepolitiken när man slopar jämställdhetsbonusen,
            änd ­ rar reglerna för underhållsstöd och när man med kvotering
            vill styra över familjers vardag och livspussel.
          </note>
          <note>
            (Applåder)
          </note>
          <note type="speaker">
            Anf. 256 PATRIK ENGSTRÖM (S) replik:
          </note>
          <note>
            Herr talman! Jag har en fråga till Tina Ghasemi och Moderaterna
            om det hon talade om i slutet av anförandet om att stärka arbetslinjen
            och om att de som ännu inte kommit i n på arbetsmarknaden bör
            få föräldrapenning på grundnivå begränsat till 365 dagar. Gäller
            det alla? Gäller det om man är ung och inte har kommit in på arbetsmarknaden?
            Gäller det dem, eller gäller det bara dem som är nyanlända?
          </note>
          <note type="speaker">
            Anf. 257 TINA GHASEMI (M) replik:
          </note>
          <note>
            Herr talman! Precis som jag nämnde i mitt anförande gäller de
            nya regler som vi föreslår både för dem som har tillfälligt uppehållstillstånd
            i Sverige och för dem som inte har sjukpenninggrundande inkomst
            i Sverige.
          </note>
          <note type="speaker">
            Anf. 258 PATRIK ENGSTRÖM (S) replik:
          </note>
          <note>
            Herr talman! Innebär det att jag som ung studerande förälder
            ska ha 365 dagar på grundnivå, eller ska jag ha 480 dagar som
            alla andra?
          </note>
          <note type="speaker">
            Anf. 259 TINA GHASEMI (M) replik:
          </note>
          <note>
            Herr talman! Jag vet inte riktigt om jag förstår varför frågeställaren
            inte förstår mitt svar. Jag sa precis det, och jag upprepar det
            igen. Det ska gälla 365 dagar för alla som saknar SGI, det vill
            säga sjukpenninggrundande inkomst.
          </note>
          <note type="speaker">
            Anf. 260 LINUS BYLUND (SD):
          </note>
          <note>
            Herr talman! Vi debatterar socialförsäkringsutskottets betänkande
            2016/17:SfU3 Utgiftsområde 12 Ekonomisk trygghet för familjer
            och barn . Det blev ganska sent i dag. Det är premiär för mig
            med kvällsdebatt. Det var ju kul. Det är i varje fall någonting.
            Jag blev också påmind av partikamrater, bland annat per Facebook,
            att jag glömde säga ” herr talman ” i replikskiftet med herr Staxäng
            i den tidigare debatten. Jag får kan ­ ske upprepa ” herr talman
            ” lite fler gånger än jag hade tänkt i anförandet.
          </note>
          <note>
            Herr talman! Demokrati är inte bara majoritetsbeslut. Demokrati
            innefattar också respekt för individers fri- och rättigheter.
            Så långt är vi förhoppningsvis närmast rörande överens här inne.
            Men det finns fler aspekter i en representativ demokrati som vår,
            till exempel opinionen. Har man fått mandat att förvalta det förtroende
            som väljarna har gett en kan man inte med äran i behåll helt blunda
            för opinionen och köra över människor.
          </note>
          <note>
            Man har som politiker naturligtvis ett ansvar att basera alla
            sina ställningstaganden även på sin egen ideologi, på fakta, på
            ett helikopterperspektiv över samhället, och så vidare. Det är
            självklart, men man kan inte bara helt strunta i opinionen. Men
            det gör den här kammaren ändå. Det jag tänker på är såklart tvångskvoteringen
            av föräldraförsäkringen.
          </note>
          <note>
            Beroende på vilken mätning man vill luta sig emot skiftar opinionen
            rörande denna kvotering. Så är det när man mäter opinion. Det
            skiftar helt enkelt. Men, herr talman, det finns inget stöd för
            påståendet att Sveriges föräldrar, de män och kvinnor som berörs
            av föräldraförsäkringen, vill att vi politiker ska bestämma vem
            av föräldrarna som är hemma si och så mycket med barnen.
          </note>
          <note>
            Min åsikt är att det bästa vore att göra om försäkringen helt
            så att den ekonomiska situationen för respektive hushåll inte
            påverkas över huvud taget av vem som är hemma. Det skulle underlätta
            för valfriheten och också för människor som har behov av att vara
            på arbetsmarknaden att vara det.
          </note>
          <note>
            Framför allt ska de vuxna, myndiga, ansvarsfulla medborgare som
            skaffar barn och därmed blir föräldrar fortsätta att betraktas
            som just vuxna, myndiga och ansvarsfulla medborgare. De ska själva
            kunna få välja om pappa Konrad eller mamma Maja-Stina ska vara
            hemma med lilla Kurt i till exempel maj 2019. Det vore frihet.
            Det vore jämställdhet.
          </note>
          <note>
            Det är, herr talman, tyvärr en bit kvar innan vi kan se ett sådant
            system. Ett bra steg på vägen är dock att helt avskaffa kvoteringen
            av den nuvarande föräldraförsäkringen. Det är inte politikers
            uppgift att pilla i saker innanför tröskeln i folks hem, och Sveriges
            föräldrar vill inte ha det så. Det är tillåtet att helt strunta
            i opinionen. Men jag hoppas innerligt att den här frågan kommer
            högre på dagordningen inför valet, för jag är säker på att denna
            nonchalans gentemot skattebetalarnas åsikter straffar sig om så
            blir fallet.
          </note>
          <note>
            Herr talman! Vi måste prata om barnbidraget och särskilt flerbarnstillägget.
            De flesta av våra socialförsäkringar är till för att människor
            inte ska hamna på obestånd. De är till för att den som är ekonomiskt
            svag, permanent eller tillfälligt, ska ha mat på bordet, krasst
            uttryckt. Barnbidraget och flerbarnstillägget är dock inte av
            en sådan art. Även den som har en inkomst som vida överstiger
            grundläggande behov, och mycket mer därtill, får barnbidrag.
          </note>
          <note>
            För relativt stora grupper är barnbidraget något man kan undvara,
            lägga åt sidan för sämre tider, köpa något kul för, och så vidare.
            Man kan fråga sig hur bra det systemet är. Är det ett ansvarsfullt
            förvaltande av skattepengar? Man kan diskutera om barnbidraget
            i framtiden ska vara behovsprövat, eller på annat sätt kopplat
            till den ekonomiska situationen. Det tänker dock inte jag göra
            närmare i dag.
          </note>
          <note>
            Att däremot, som regeringen valt att göra, höja flerbarnstillägget
            tycker jag är en särdeles dålig idé. Det är inte för att jag har
            något emot att familjer med fler än två barn får mer pengar att
            röra sig med, tvärtom. Jag är själv pappa till tre döttrar. Men
            är det verkligen rätt väg att gå för att stötta familjer med dålig
            ekonomi? Svaret är nej. Det är faktiskt ett oansvarigt sätt att
            hantera medborgarnas pengar på.
          </note>
          <note>
            Därtill är det lite fördomsfullt. Att ha tre eller fler barn
            betyder inte att man nödvändigtvis har det knapert. Tvärtom finns
            massor av familjer vilkas behov av dessa extrapengar är mycket
            begränsat, eller till och med obefintligt. Man kan också ifrågasätta
            de t rimliga i att en familj som har två barn och kanske av ekonomiska
            skäl skulle vänta lite med att planera för det tredje i detta
            läge sponsras av staten för att ändå kunna fatta det beslutet.
          </note>
          <note>
            Missförstå mig inte – jag vet att det är frestande. Jag tycker
            att människor ska skaffa barn om de vill, men jag menar att det
            finns gott om andra problem och andra hål att fylla. Det finns
            problem som väger tyngre än att Konrad och Maja-Stina kanske måste
            vänta lite med att skaffa sig ett tredje barn.
          </note>
          <note>
            I stället för att ytterligare höja flerbarnstillägget har vi
            föreslagit att dessa medel används för att förstärka bostadsbidraget.
            Bostadsbidraget träffar effektivt de svaga grupper som man från
            regeringens och Vänsterpartiets sida säger sig vilja nå med höjningen
            av flerbarnstillägget. Det finns alltså väldefinierade grupper
            av medborgare i Sverige som har en ekonomiskt knivig situation.
            Jag tycker att det är mer ansvarsfullt att satsa dessa resurser
            på dem. Därför har Sverigedemokraterna sagt nej till höjt flerbarnstillägg
            och säger i stället ja till ett stärkt bostadsbidrag.
          </note>
          <note>
            Herr talman! För den familj som av olika skäl vill låta sitt
            barn vara hemma ytterligare en tid efter föräldraförsäkringens
            slut vill vi både återinföra och förstärka det kommunala vårdnadsbidraget.
            Vi föreslår att det blir obligatoriskt för Sveriges kommuner att
            erbjuda vårdnadsbidrag samt att detta höjs till 6 000 kronor i
            månaden. Det är långt mycket mindre än vad en förskoleplats kostar
            för kommunen, och det ger mer frihet och valfrihet för Sveriges
            föräldrar och barn.
          </note>
          <note>
            Herr talman! Jag vill avsluta med att yrka bifall till reservationerna
            1 och 14.
          </note>
          <note>
            I detta anförande instämde Heidi Karlsson (SD).
          </note>
          <note type="speaker">
            Anf. 261 SOLVEIG ZANDER (C):
          </note>
          <note>
            Herr talman! Barn har att rätta sig efter vad föräldrarna bestämmer.
            Då gäller det för barn att se till att ha bra föräldrar, som bestämmer
            det som är bäst för barnen. Den uppgift vi har som politiker och
            den uppgift som är min och din – vi som sitter här – är att ge
            föräldrarna de bästa förutsättningarna att forma det liv som är
            bäst för familjen och för barnen.
          </note>
          <note>
            Detta innebär, herr talman, att man måste vara flexibel som förälder.
            Det är därför vi centerpartister tycker att det är viktigt med
            jämställdhetsbonusen. Den förälder som har den lägsta inkomst
            en får en bonus om han eller hon går ut och arbetar. Det betyder
            att familjen inte förlorar ekonomiskt vem det än är som är hemma
            och tar föräldrarollen i hemmet. Men det säger ni från regeringssidan
            nej till. Varför kan man inte kombinera ert förslag med de tre
            kvoterade föräldramånaderna? Varför kan man inte kombinera det
            med en jämställdhetsbonus? Det ena kan ju inte förta det andra.
          </note>
          <note>
            Om man dessutom vill ha jämställdhetsbonus på vab-dagar funkar
            det på precis samma sätt. Men inte heller detta vill regeringen
            möjliggöra. Jag förstår som sagt inte varför man måste välja det
            ena eller det andra.
          </note>
          <note>
            Något annat som sätter käppar i hjulet för hur föräldrars flexibilitet
            funkar är det här med grundnivådagar och lägstanivådagar. Det
            är ett påfund som innebär att man måste ta ut vissa dagar före
            de andra och så vidare. Man kan alltså inte bestämma vem som ska
            vara hemma när och hur. Det främjar definitivt inte jämställdheten,
            som vi talade mycket om när det gällde pensionssystemet alldeles
            nyss.
          </note>
          <note>
            Det gäller att förenkla föräldraförsäkringen och det som har
            med föräldraskapet att göra och att möjliggöra för föräldrarna
            att bestämma mer hemma vid bordet. Vi ska inte bestämma här i
            kammaren. Beslut på familjenivå är nämligen närodlad centerpolitik.
          </note>
          <note>
            Regeringen har tillsatt en utredning – en utredning om en modern
            föräldraförsäkring. Jag kommer att vänta ivrigt på att få se resultatet
            av den, och jag hoppas verkligen att flexibiliteten för föräldrar
            och föräldraförsäkringen finns med. Föräldrarna ska kunna bestämma
            mer själva. Man ska kunna kombinera jobbet, att vara egen företagare
            eller anställd, och man ska kunna överlåta två dagar till någon
            annan närstående.
          </note>
          <note>
            Vi får väl vänta och se vad detta betyder, men nu riktar jag
            mig till regeringsföreträdarna: Räkna med att vi kommer att lusläsa
            detta! Jag beklagar att det inte blev en parlamentarisk föräldraförsäkringsutredning.
            Det var det vi föreslog från oppositionen. Men då sa man nej,
            för utredningen skulle tillsättas fort. Det var bråttom med att
            se över detta, hette det. Så här bråttom var det visst. Några
            förslag har vi som sagt inte sett ännu.
          </note>
          <note>
            Det är angeläget för mig att man i föräldraförsäkringsutredningen
            tar med det som rör att vara företagare och student. De måste
            också få en rimlig möjlighet till en bra föräldraförsäkring. Det
            vi från Centerpartiet bland annat pekar på är att ensamföretagare
            måste få möjligheter att inte mista sin föräldrapenning om man
            går ut och gör en liten uppgift i det företag man inte längre
            jobbar i. Detta är viktigt, inte minst för kvinnor som bland annat
            är egenföretagare inom frisöryrket och liknande. Om man hyr ut
            sin stol till någon annan skulle det kunna vara bra att få slå
            ett samtal utan att mista sin föräldraförsäkring.
          </note>
          <note>
            Dessutom: Det här med vinster i välfärden är något som definitivt
            är riktat mot kvinnor och slår undan benen för dem när det gäller
            att kunna bli företagare. Det är viktigt, för det handlar om att
            kunna vara förebilder för andra kvinnor när det gäller att starta
            företag.
          </note>
          <note>
            När det gäller att förbättra för familjer handlar det också om
            underhållsbidraget. Vi hörde alldeles nyss Tina från Moderaterna
            berätta om det, så det lämnar jag därhän. Det är viktigt att underhållstödet
            ska lösas civilrättsligt.
          </note>
          <note>
            Herr talman! Jag återkommer nu igen till detta med en utredning
            som skulle vara så snabb. Den ska presenteras någon gång i oktober
            2017. Det kommer alltså inte att hända något med översynen av
            föräldraförsäkringen under denna mandatperiod, mina vänner. Sedan
            ska detta ut på remiss, och sedan är det valår, och då är det
            ingen som vill ta tag i sådana här viktiga, svåra och allvarliga
            frågor. Det beklagar jag.
          </note>
          <note>
            Därmed, herr talman, yrkar jag avslag på budgetmotionen från
            regeringen och hänvisar till vårt ställningstagande och vårt särskilda
            yttrande när det gäller budgeten. Jag yrkar bifall till reservation
            8 under punkt 4.
          </note>
          <note>
            (Applåder)
          </note>
          <note type="speaker">
            Anf. 262 ROSSANA DINAMARCA (V):
          </note>
          <note>
            Herr talman! I budgetförhandlingarna med regeringen har en av
            Vänsterpartiets prioriteringar varit att minska inkomstklyftan
            mellan kvinnor och män. För att göra det har vi höjt underhållsstödet.
            Det har varit en extremt viktig fråga. Det är ett stöd som de
            senaste 20 åren har höjts med 100 kronor, och det var 2006. Nu
            höjer vi det med 300 kronor i månaden per barn. Vi har höjt grundnivån
            i föräldraförsäkringen med 250 kronor per dag. Även försörjningsstödet
            har höjts för barnfamiljer.
          </note>
          <note>
            Vänsterpartiet är också överens med regeringen om att inkomstgränserna
            i bostadsbidraget som ges till barnfamiljer ska höjas 2017. För
            de hushåll som tar del av hela ökningen höjs bostadsbidraget med
            167 kronor mer per månad. Från 2018 kommer underhållsstödet att
            höjas med ytterligare 150 kronor för barn som är 15 år eller äldre.
            För många barn och ensamstående föräldrar kommer det här att betyda
            mycket. Det är en grupp som har fått stå tillbaka under många
            år, och debatten om barnfattigdomen har pågått länge. Nu gör vi
            något som förbättrar många familjers ekonomi.
          </note>
          <note>
            Att barn är fattiga beror givetvis på att deras föräldrar är
            fattiga. Därför behövs det en ekonomisk politik som gör upp med
            ojämlikheten och skapar en ekonomi som funkar för alla, inte bara
            för de rikaste. Det krävs satsningar på fler jobb, rätt till arbete
            på heltid, bättre arbetslöshetsförsäkring, sjukförsäkring och
            rätt till barnomsorg även på obekväm arbetstid. Det skulle minska
            fattigdomen bland vuxna och därmed fattigdomen bland barn. Ensamstående
            föräldrar måste ges bättre förutsättningar att kombinera föräldraskap
            och yrkesliv.
          </note>
          <note>
            Vänsterpartiet har i budgetförhandlingarna med regeringen drivit
            igenom flera reformer som särskilt gynnar ekonomiskt utsatta barnfamiljer.
            Förutom dem jag redan nämnt har det handlat om höjt flerbarnstillägg,
            höjda inkomstgränser i bostadsbidraget för barnfamiljer, gratis
            medicin för barn upp till 18 år, glasögonbidrag för barn samt
            statligt sommarlovsstöd till kommunerna som erbjuder avgiftsfria
            aktiviteter.
          </note>
          <note>
            En ekonomiskt trygg barndom ger fler valmöjligheter. Det ger
            också barn förutsättningar att leva samma liv och göra samma saker
            som sina kompisar. Genom att förbättra ekonomin för de barn som
            har det sämst ställt minskar man risken för att de drabbas av
            social utsatthet senare i livet.
          </note>
          <note>
            Förutom de satsningar som vi nu gör i budgeten vill vi se en
            handlingsplan mot barnfattigdom. Vi yrkar därfö r bifall till
            reservation 3.
          </note>
          <note>
            Herr talman! Föräldraförsäkringen är den viktigaste nyckeln för
            att nå jämställdhet. En individualiserad föräldraförsäkring är
            den reform som skulle göra mest för att öka jämställdheten mellan
            män och kvinnor vad gäller ekonomi, hälsa och möjligheter i arbetslivet.
          </note>
          <note>
            Siffrorna talar sitt tydliga språk: 15 år efter att ett par skaffat
            sitt första barn har skillnaden mellan deras inkomster ökat med
            35 procent. Det bottnar i att kvinnor har huvudansvaret för barn
            och hem. I den takt män tar ut föräldradagar i dag kommer det
            att ta 50 år innan uttaget är jämställt. Vi har varken tid eller
            råd att vänta i 50 år. Staten kan inte fortsätta bidra till ojämställdhet
            som drabbar allas våra döttrar.
          </note>
          <note>
            Ofta hävdas det – det har gjorts även här i debatten – att anledningen
            till att föräldrar inte delar föräldraledigheten lika är att det
            inte är ekonomiskt fördelaktigt för familjen. Senast i dag kunde
            vi läsa nyheten att det här är en myt, enligt Försäkringskassans
            statistik.
          </note>
          <note>
            Även i familjer där mamman tjänar mer än pappan tar kvinnan oftast
            ut en större del av föräldraledigheten. Bland par där kvinnan
            tar ut hela föräldraledigheten svarar 50 procent av männen att
            det beror på att det är mest fördelaktigt och 29 procent att orsaken
            är att partnern ville vara hemma med barnet. Det vanligaste svaret
            från kvinnor som tagit ut hela föräldraledigheten var i stället
            att partnern inte kunde eller ville vara föräldraledig.
          </note>
          <note>
            Vänsterpartiet är inte längre ensamt om att inse att en individualisering
            av föräldraförsäkringen spelar en nyckelroll för jämställdheten.
            Utredningen Män och jämställdhet presenterades för snart tre år
            sedan. Det var en utredning som tillsattes av den borgerliga regeringen.
            Utredaren slog då fast att det allra viktigaste för jämställdhetsutvecklingen
            är en individualiserad föräldraförsäkring.
          </note>
          <note>
            Tidigare huvudsekreteraren för S ocialförsäkringsutredningen
            Irene Wennemo härledde också det faktum att kvinnor är sjukskrivna
            i större utsträckning än män till det ojämställda uttaget.
          </note>
          <note>
            Det är nu 13 år sedan den andra pappamånaden infördes. Den andra
            månaden har ökat uttaget med mindre än tio dagar i genomsnitt
            bland män. I dagens takt kommer det att ta nära fem decennier
            innan vi uppnår ett jämställt uttag av föräldraförsäkringen. Det
            är orimligt lång tid. I backspegeln ser vi att bara att reservera
            ytterligare en månad kommer att ge små effekter. I senaste jämställdhetsindex
            från TCO kunde vi se att kvinnor tar ut 72,6 procent av all föräldrapenning
            medan männen bara tar ut 27,4 procent.
          </note>
          <note>
            Herr talman! Kvinnors hela livssituation står på spel här. Uttaget
            av föräldraförsäkringen påverkar kvinnors arbetsvillkor, löner,
            hälsa och pen ­ sion. Som uttaget generellt ser ut i dag påverkas
            kvinnor negativt.
          </note>
          <note>
            Regeringen har ambitionen att vara en feministisk regering. Det
            är bra, och Vänsterpartiet har hjälpt regeringen att kunna leva
            upp till det. Men en regering med ambitionen att vara feministisk
            måste också våga ta tag i de strukturella problemen, och föräldraförsäkringen
            spelar som sagt en nyckelroll.
          </note>
          <note>
            Nu har man ruckat på ordningen lite grann med ytterligare en
            öronmärkning. Den ska få fler pappor att stanna hemma och få det
            ojämställda uttaget av dagar att bli lite mindre ojämställt. Men
            Vänsterpartiet nöjer sig inte med en sådan öronmärkning.
          </note>
          <note>
            Det är dags att ta ett helhetsgrepp om vad jämställt föräldraskap
            faktiskt innebär. Så länge tanken om valfrihet är en överordnad
            princip för kommande reformer kommer föräldraförsäkringen att
            fortsätta försvåra för arbetsgivare och fortsätta låsa in föräldrar
            i daterade könsroller. Då räcker en tredje så kallad pappamånad
            inte särskilt långt.
          </note>
          <note>
            Båda regeringspartierna är medvetna om det här. Vi kan inte öronmärka
            oss fram tolv år i taget. Det har vi inte tid med. Det har inte
            våra döttrar tid med.
          </note>
          <note>
            Jämställdhet handlar om att dela lika. Inte lite grann lika utan
            helt lika.
          </note>
          <note type="speaker">
            Anf. 263 TINA GHASEMI (M) replik:
          </note>
          <note>
            Herr talman! Jag har en fråga till Vänsterpartiet om underhåll
            s stödet. Rossana nämnde själv underhållsstödet i sitt huvudanförande.
          </note>
          <note>
            Underhållstödets maximala belopp har kommit att uppfattas som
            normalnivån för vad som ska utgå i form av underhåll till ett
            barn. Detta trots att fyra av tio barn som i dag får fullt underhållsstöd
            egentligen har rätt till mer i underhåll och hade fått det om
            regeln om underhållsbidrag hade följts.
          </note>
          <note>
            Som ni vet föreslog regeringen med stöd av Vänsterpartiet förra
            året och genomförde i april i år nya regler för underhållstödet
            som innebär att om den bidragsskyldiga föräldern under minst sex
            månader i följd betalar underhållsstödet ska Försäkringskassan
            lämna över ansvaret till föräldrarna.
          </note>
          <note>
            Att fullt underhållsstöd i vissa fall inte längre ska ges löser
            dock inte det grundläggande problemet med att en frånvarande förälder
            inte fullt ut tar sitt ekonomiska ansvar. Tvärtom finns det risk
            att det här förslaget verkar konfliktdrivande, då föräldrar i
            större utsträckning förväntas ta ansvar för att själva komma överens
            om att sköta ekonomiska transaktioner gällande underhållet.
          </note>
          <note>
            Det är klart att det får anses bäst för barnen om konflikter
            mellan föräldrarna kan motverkas i så hög utsträckning som möjligt.
            Men reglerna om underhållsbidrag är relativt komplicerade, och
            många väljer det tryggare underhållsstödet framför det högre men
            mindre säkra beloppet.
          </note>
          <note>
            Jag undrar hur Vänsterpartiet ser på den här frågan. Jag vet
            att kvinnojourer landet runt varnar för de nya regelverken, då
            de främst drabbar kvinnor och barn. Hur ser Vänsterpartiet på
            den oron, och hur ser Vänsterpartiet på att barn med dagens system
            inte får den ekonomi som de har rätt till?
          </note>
          <note type="speaker">
            Anf. 264 ROSSANA DINAMARCA (V) replik:
          </note>
          <note>
            Herr talman! Jag är medveten om den problematik som lyfts av
            bland annat kvinnojourerna, och jag instämmer i att det är ett
            stort problem. Vi vet att många kvinnor har sökt sig bort från
            män som de inte kan ha kontakt med, och det är därför extremt
            problematiskt. Detta är också en diskussion som vi just nu har
            internt i vårt parti. Vi har varit med i dessa frågor, och när
            problemet nu har uppdagats har vi väckt diskussionen i partiet.
            Så jag ber att få återkomma i frågan!
          </note>
          <note type="speaker">
            Anf. 265 TINA GHASEMI (M) replik:
          </note>
          <note>
            Herr talman! Jag blir faktiskt lite bekymrad. Att kvinnojourerna
            nu varnar för detta, så kort tid efter att beslutet genomfördes
            i april, innebär att det inte finns så mycket tid att spilla.
            Därför bör detta ske skyndsamt; det finns inte så många månader
            att jobba på.
          </note>
          <note>
            Jag vill också säga att Moderaterna, som jag tidigare nämnde
            i mitt huvudanförande, har föreslagit en helt ny modell som bygger
            på barnets ekonomiska behov i relation till föräldrarnas ekonomiska
            förmåga. Modellen ska vara neutral, objektiv och förutsägbar,
            och beräkningen av underhållets storlek ska bygga på en viss i
            förväg bestämd procent av den frånvarande förälderns inkomst.
            På det sättet motverkar vi konflikter och ger också barnen den
            ekonomiska trygghet de förtjänar.
          </note>
          <note>
            Därför önskar jag att Vänsterpartiet inte bara ser oron utan
            också agerar skyndsamt. Månaderna går, och det blir inte bättre.
          </note>
          <note type="speaker">
            Anf. 266 ROSSANA DINAMARCA (V) replik:
          </note>
          <note>
            Herr talman! Återigen, Tina Ghasemi, jag håller med dig. Detta
            är en fråga som även jag tycker är akut, och jag lovar att vi
            kommer att återkomma så snart vi bara kan. Det är inte bra!
          </note>
          <note type="speaker">
            Anf. 267 CHRISTINA ÖRNEBJÄR (L):
          </note>
          <note>
            Herr talman! ”Barn med särskilda behov är varken sällsynta eller
            främlingar. De vill bara det som vi alla andra vill, nämligen
            att komma in och få vara med i gemenskapen! Är någon beredd att
            kopiera och klistra in den här för att väcka tanken på alla dessa
            barn? Vi får väl se vilka som har ett tillräckligt stort hjärta.
            Jag tror att vänner kommer att kopiera och klistra in !!!! ”
          </note>
          <note>
            Det här är en text som lite då och då, i olika varianter, dyker
            upp i mitt flöde på Facebook. Jag brukar aldrig göra det där –
            kopiera och klistra in – dels för att det finns så väldigt många
            sådana här texter som är behjärtansvärda på olika sätt, dels för
            att en Facebookdelning egentligen inte leder någonvart. Det är
            andra saker som behövs.
          </note>
          <note>
            Barn som har särskilda behov behöver massor av olika saker, eftersom
            de är individer. Vissa saker är lättare att göra något åt än andra.
            En sak som skulle vara ganska lätt att göra något åt är att alla
            barn ska kunna gå i skolan.
          </note>
          <note>
            Varje dag, året om, insjuknar två barn i diabetes typ 1. Det
            finns ungefär 8 000 barn i Sverige med den diagnosen. För att
            ett barn med diabetes typ 1 ska kunna gå i skolan behöver skolpersonalen
            ha kunskap om sjukdomen och hur man hanterar den. Den kunskapen
            är det föräldrarna som förmedlar, för det är de som känner till
            barnets situation och hur man ska ta hand om sjukdomen. Det brukar
            ta mellan en och två veckor för att detta ska sätta sig på skolan.
          </note>
          <note>
            Tidigare hade föräldrar rätt till vab-ersättning – vård av barn
            – för att lära upp personal. Men sedan har man gjort en ny tolkning
            hos Försäkringskassan och tillåter inte längre att föräldrar ansöker
            om vab-ersättning. Man menar att sjukdomen endast är den indirekta
            orsaken till att föräldrarna ansöker. Egentligen är orsaken att
            man ska lära upp personal, och det har man inte rätt att vara
            ledig för.
          </note>
          <note>
            Problemet är att föräldrarna fortfarande behövs för att lära
            upp skolpersonalen; det behovet försvann inte i och med den nya
            tolkningen. I stället har man fått börja ta ut semester.
          </note>
          <note>
            Diabetes typ 1 är en dödlig sjukdom – det är många som inte vet
            det eller vill tro det, men så är det. Varje gång en ny lärare
            börjar, om barnet byter årskurs eller skola och vid skolstart
            drabbas föräldrarna alltså ekonomiskt eftersom de måste ta ledigt.
            Förutom den oro man redan har för barnet kommer alltså ännu en
            oro.
          </note>
          <note>
            Skolan ska ta ansvaret för egenvården när barnet är där, men
            i dag finns det skolor som vägrar att ta på sig det ansvaret.
            De tycker att föräldrarna ska vara med på externa aktiviteter
            som teaterbesök, friluftsdagar eller badhusbesök. Det kan också
            vara så att skolan inte vill fixa en resurs till fritis om någon
            är borta. Det finns också de som inte vågar ta ansvaret; som jag
            sa är detta en dödlig sjukdom.
          </note>
          <note>
            Detta har jag tidigare tagit upp i en interpellation med det
            närvarande statsrådet. Jag är för övrigt glad att vi har ett statsråd
            närvarande vid denna debatt fast timmen är sen – det betyder mycket.
          </note>
          <note>
            Problemet gäller inte alls bara diabetes. Jag talade tidigare
            i dag med en mamma vars dotter har både ADD och en fysisk funktionsnedsättning,
            som dock inte alls är så stor att man har behov av stöd enligt
            LSS.
          </note>
          <note>
            Hon sa: ”Det är möten med skolan som tar minst en halvdag, för
            det är ju inte som vanliga föräldramöten direkt. Och sedan är
            det skoinläggen som vi måste fixa. Det tar också minst en halv
            dag, för det är ju inte så att de finns om hörnet. Det är en halvdag
            här och en halvdag där. Jag har tack och lov en förstående arbetsgivare
            och kan jobba på helger och kvällar, men det kan ju inte alla
            andra.”
          </note>
          <note>
            Det är precis så det är. Har man barn med en kronisk sjukdom,
            en funk ­ tionsnedsättning eller sociala problem behöver man många
            gånger avstå från arbete för att följa med barnet på läkarbesök
            eller möten med skola, förskola eller socialtjänst.
          </note>
          <note>
            När det handlar om läkarbesök har man rätt till tillfällig föräldrapenning,
            alltså vab. Men den som behöver träffa socialtjänsten eller ha
            kontakt med skolan måste ta ledigt utan ersättning eller ta ut
            semester. Det finns inte heller någon formell rätt att ta ledigt
            vid dessa tillfällen, utan det vilar på arbetsgivarens goda vilja.
          </note>
          <note>
            Föräldrar till barn med stöd enligt LSS har rätt till tio så
            kallade kontaktdagar med tillfällig föräldrapenning för kontakt
            med förskola eller skola. Men alla barn som har en mindre omfattande
            kronisk sjukdom eller funktionsnedsättning men ändå har ett ökat
            behov av till exempel skolkontakter behöver också det extra stödet.
            För ett barn med diabetes är det bokstavligt talat livsviktigt
            att skolpersonalen lärs upp för att kunna hantera sjukdomen.
          </note>
          <note>
            Vi liberaler menar att rätten till tillfällig föräldrapenning
            bör omfatta även dem som behöver utökade kontakter med förskola,
            skola eller social ­ tjänst på grund av varaktig sjukdom, funktionsnedsättning,
            psykisk ohälsa eller sociala problem, för detta är i dag ett reellt
            problem för väldigt många.
          </note>
          <note>
            Så här runt jul brukar inte bara Facebookmeddelanden om att tänka
            på barn med särskilda behov cirkulera, utan också förtvivlade
            rop från familjer där man inte har så det räcker till ens en vanlig
            månad. December är för många inte alls en varm, ljus och härlig
            månad utan tvärtom väldigt kall och hård.
          </note>
          <note>
            Det är inte bara julklappar det handlar om utan väldigt mycket
            mer. Det kommer hem lappar från skolan om att man ska skicka med
            en liten peng för att personalen har varit så fantastisk. Den
            ska läggas i ett kuvert med barnets namn i ett annat barns ryggsäck,
            så att man säkert vet att alla har varit med och bidragit.
          </note>
          <note>
            Det är lucia med fika och lucialinnen, luciakronor, strutar,
            hattar och det ena med det andra. Det är skridskor till idrotten
            och så givetvis vinterkläder.
          </note>
          <note>
            För mig är detta enkelt. Till att börja med är det enkelt för
            mig att säga ifrån. Skolan ska vara avgiftsfri – vi ska inte ha
            några insamlingar över huvud taget. Ska det nödvändigtvis göras
            en insamling ska det ske anonymt; några namn ska inte skrivas.
            Men för dem som faktiskt inte har råd är det också absolut svårast
            att säga ifrån. De gör inte det. Det ska finnas skridskor och
            alla dessa saker att låna, men det gör det inte.
          </note>
          <note>
            Bostadsbidraget är ett träffsäkert sätt att stärka ekonomin för
            de ekonomiskt absolut mest utsatta barnfamiljerna. Därför föreslår
            vi att barntillägget i bostadsbidraget höjs med 100 kronor per
            barn och månad. Det gör också att vi avvisar regeringens föreslagna
            höjning av inkomstgränsen i bostadsbidraget, då en höjning av
            barntillägget ger mer till dem som har de absolut största behoven.
          </note>
          <note>
            Avslutningsvis vill jag säga att jag tycker att det är jättebra
            att reger ­ ingen kopierat det förslag vi hade i vår vårbudgetmotion
            om att höja adop ­ tionsbidraget. Heja er! Ni får jättegärna kopiera
            fler liberala förslag.
          </note>
          <note>
            Riksdagen har ju redan genom rambeslutet avvisat Liberalernas
            budgetförslag, och en budget bör ses som en helhet. Vi väljer
            att inte delta i beslutet om fördelningen av anslag inom utgiftsområde
            12 men står självklart bakom både vår politik och vår reservation.
          </note>
          <note>
            (Applåder)
          </note>
          <note type="speaker">
            Anf. 268 ARON MODIG (KD):
          </note>
          <note>
            Herr talman! Det pågår och har under ett antal årtionden pågått
            en individualisering i samhället. Människor kan i dag på ett helt
            annat sätt än tidigare välja att forma sina liv utifrån sina egna
            önskemål, värderingar och intressen.
          </note>
          <note>
            Olika grupptillhörigheter och kollektiva förväntningar är inte
            på något sätt oviktiga. Men de tenderar att betyda allt mindre
            för de olika val människor gör, vad gäller exempelvis utbildning,
            yrke, familjebildning, religiös tillhörighet och politisk övertygelse.
          </note>
          <note>
            I många avseenden är individualiseringen positiv. Den kan innebära
            att enskilda personers makt över sitt eget liv ökar. Fler kan
            välja att gå sin egen väg genom livet. Allt fler kan förverkliga
            sina egna drömmar och livsmål. Men det finns också avigsidor och
            risker med utvecklingen.
          </note>
          <note>
            Om individualiseringen leder till bräckligare och mindre stabila
            gemenskaper kan tilltron, tryggheten och sammanhållningen i samhället
            påverkas negativt. Ett sätt att väga upp de mer negativa sidorna
            är att föra en politik som stärker de nära relationerna, de små
            gemenskaperna, civilsamhället och familjerna. Hur vi använder
            de runt 90 miljarder kronor som ingår i statsbudgetens utgiftsområde
            12 har såklart betydelse för detta.
          </note>
          <note>
            Herr talman! Barn och unga som växer upp i en trygg familjegemenskap
            får i allmänhet goda förutsättningar att klara livets utmaningar.
            Naturligtvis finns det inga garantier för att allt ska gå väl
            bara för att man vuxit upp i en välfungerande familj, men sannolikheten
            ökar betydligt. Barn som växer upp i stabila familjer har generellt
            högre betyg i skolan, går vidare till högre utbildningar i större
            utsträckning, har en högre grad av psykiskt välbefinnande och
            löper mindre risk att hamna i utanförskap jämfört med barn från
            mer instabila förhållanden. Starka familjer gynnar med andra ord
            våra barn och unga. De är bra för samhället i stort, och de kommer
            på sikt också att stärka statskassan.
          </note>
          <note>
            En självklar målsättning för familjepolitiken borde därför vara
            att ge så goda förutsättningar som möjligt för familjer att hålla
            samman och en stabil grund för så många föräldrar som möjligt
            att ge trygga uppväxtvillkor till sina barn.
          </note>
          <note>
            Herr talman! Det finns en mångfald av familjeformer i dagens
            Sverige. Denna mångfald finns för att människor är olika och har
            olika egenskaper, erfarenheter och önskemål. Alla har vi dock
            behov av en nära och kärleksfull gemenskap.
          </note>
          <note>
            Olika familjer fyller i allt väsentligt samma funktion. De delar
            samma vardagsproblem, och det är inte familjeformen som avgör
            föräldrarnas ambition och förmåga att ge barnen en god uppväxt.
          </note>
          <note>
            Barn har olika behov, och föräldrar har olika önskemål och gör
            olika prioriteringar. Men det är alltid föräldrarna som har det
            primära ansvaret att avgöra vad som är bäst för deras barn och
            deras familj. Det är inte staten eller kommunen som har det ansvaret.
          </note>
          <note>
            Herr talman! Just denna insikt utgör grunden för Kristdemokraternas
            familjepolitik. Anledningen till att vi vill se en mer flexibel
            föräldraförsäkring med ett fritt uttag under barnets tre första
            år utan kvotering, med ett ökat antal dubbeldagar och med möjlighet
            att överlåta föräldrapenningdagar också till närstående, är just
            att barnen ska kunna få mer tid tillsammans med sina föräldrar,
            oavsett hur familjen ser ut, men också att föräldrarna ska kunna
            utforma sina liv och sin vardag utifrån de förutsättningar som
            just de lever efter.
          </note>
          <note>
            Vi vill uppvärdera föräldraskapet och ge föräldrarna handlingsutrym
            ­ me men begär också att man tar ansvar för sin egen situation.
            Just detta är viktigt. Till skillnad från regeringen värnar vi
            allas möjlighet att göra aktiva val snarare än det lika utfallet.
            Det innebär en acceptans för att resultatet inte alltid blir detsamma
            för alla barnfamiljer.
          </note>
          <note>
            Olika utfall kan bero på att förutsättningarna är olika, och
            här har politiken en viktig uppgift i att jämna ut förutsättningarna.
            Men det kan också bero på att familjerna helt enkelt har gjort
            olika prioriteringar och val som i slutänden leder till olika
            utfall eller på annat sätt får ekonomiska konsekvenser. Här är
            det tydligt att regeringen har en helt annan grundsyn.
          </note>
          <note>
            Herr talman! Avslutningsvis: För Kristdemokraterna är det också
            prio ­ riterat att stödja familjerna rent ekonomiskt. Här bör
            inriktningen på den generella politiken vara att ge bättre möjligheter
            till arbete och eget spa ­ rande. Det är en viktig anledning till
            att vi i vår budget föreslår ett jobb ­ skatteavdrag för föräldrar
            på 500 kronor i månaden. Men i vår budget för nästa år har vi
            också flera förslag som riktar sig direkt till barnfamiljer med
            svag ekonomi. Dels föreslår vi att den barnrelaterade delen i
            bostadsbidra ­ get höjs, dels vill vi återinföra fritidspengen.
          </note>
          <note>
            Herr talman! Från vårt perspektiv för den sittande regeringen
            en olycklig politik som riskerar att påverka landets familjer
            negativt. Vår farhåga är också att det i individualiseringens
            tidevarv på längre sikt slår mot hela samhället såväl som mot
            vår ekonomis styrka.
          </note>
          <note>
            Jag vill avsluta med att säga att vi står bakom vår motion för
            utgiftsområde 12. Vi står bakom vårt särskilda yttrande. Jag vill
            också yrka bifall till reservation 9.
          </note>
          <note>
            (Applåder)
          </note>
          <note type="speaker">
            Anf. 269 PATRIK ENGSTRÖM (S):
          </note>
          <note>
            Herr talman! Först vill jag yrka bifall till utskottets förslag
            och avslag på motionerna.
          </note>
          <note>
            Jag tänker börja med en kort historisk tillbakablick på den fantastiska
            resa som familjepolitiken gjort i Sverige. Resan började säkert
            tidigare, men år 1937 beslutade man om den första varianten av
            barnbidrag, på initiativ av Socialdemokraterna. Det allmänna barnbidraget
            infördes år 1948. Föräldraförsäkringen kom till år 1974. Andra
            viktiga reformer är flerbarnstillägget och adoptionskostnadsbidraget,
            som infördes på 80-talet. Även bostadsbidraget har en lång historia.
          </note>
          <note>
            Under senare år har naturligtvis ett antal förändringar och förbättringar
            genomförts.
          </note>
          <note>
            Herr talman! Den ekonomiska familjepolitiken ska bidra till en
            god ekonomisk levnadsstandard för alla barnfamiljer och minska
            skillnaderna i de ekonomiska villkoren mellan hushåll med och
            utan barn. Den ekonomiska familjepolitiken ska även bidra till
            ett jämställt föräldraskap.
          </note>
          <note>
            Därför är det viktigt för oss att hela tiden försöka förbättra
            föräldraförsäkringen – föräldraförsäkringen som kom till för drygt
            40 år sedan för att just ge föräldrar, både kvinnor män, möjligheten
            att kombinera arbetsliv och familjeliv. Nu, 40 år senare, visar
            det sig att kvinnor tar ut tre fjärdedelar av föräldrapenningen.
            Det är vi inte nöjda med, eftersom det ojämna uttaget får stora
            negativa konsekvenser. Barnen får inte tillgång till båda sina
            föräldrar.
          </note>
          <note>
            Lönegapet mellan kvinnor och män är 15 procent. Kvinnor utför
            majoriteten av det obetalda hemarbetet, arbetar mer deltid, har
            sämre karriärutveckling och är mer sjukskrivna. Som om inte detta
            skulle räcka har kvinnor 30 procent lägre pension.
          </note>
          <note>
            De flesta partierna kan skriva under på att man inte är nöjd
            med den utvecklingen. De borgliga partiernas försök att få ett
            jämställt uttag med en bonus misslyckades. Det innebär att de
            drygt 300 miljoner kronor som bonusen kostar varje år i huvudsak
            går till de föräldrar som ändå skulle ha delat föräldrapenningen
            mer lika. Därför avskaffas nu jämställdhetsbonusen.
          </note>
          <note>
            Herr talman! Vi ser med spänning fram emot vad utredningen om
            en modern föräldraförsäkring kommer fram till. Syftet är att föräldraförsäkringen
            i högre grad än i dag ska bidra till jämställdhet på arbetsmarknaden,
            ett jämställt föräldraskap och goda uppväxtvillkor för barn. Utredningen
            fokuserar på fem områden: jämställd fördelning av föräldrapenning
            och ledighet, barnens bästa, en modernisering för att möta nya
            behov på arbetsmarknaden och att underlätta för olika familjekonstellationer
            samt att den ska vara lätt att använda.
          </note>
          <note>
            Herr talman! Eftersom den ekonomiska familjepolitiken ska bidra
            till en god ekonomisk levnadsstandard för alla barnfamiljer föreslår
            vi ett antal förändringar på nivåer. Flerbarnstillägget har inte
            ändrats sedan år 2005. Nu höjs flerbarnstillägget till 580 kronor
            per månad för det tredje barnet.
          </note>
          <note>
            Barnfamiljer med många barn är en förhållandevis stor andel av
            hushållen med låg ekonomisk standard. Det är därför mycket träffsäkert
            att höja flerbarnstillägget.
          </note>
          <note>
            Det var även länge sedan man höjde adoptionsbidraget. Adoptionsbidragets
            nivå har inte ändrats sedan 2001. År 2001 täckte bidraget 36 procent
            av kostnaderna, jämfört med 17 procent år 2014. Nu höjs adoptionsbidraget
            till 75 000 per barn, vilket innebär att bidraget kommer att täcka
            33 procent av föräldrarnas genomsnittliga kostnader.
          </note>
          <note>
            Men om det var länge sedan man höjde adoptionsbidraget var det
            ännu längre sedan man ändrade inkomstgränserna för rätten till
            bostadsbidrag. Inkomstgränserna har varit oförändrade sedan 1997.
            Därför höjs nu inkomstgränsen för bostadsbidrag för barnfamiljer
            till 127 000 för ensamstående och 63 500 för makar och sambor.
          </note>
          <note>
            Många barn med en låg ekonomisk standard lever i hushåll som
            är mottagare av bostadsbidrag. Det är även här fördelningspolitiskt
            träffsäkert att höja inkomstgränsen.
          </note>
          <note>
            Regeringen har för avsikt att införa en differentiering av underhållsstödsbeloppet
            för barn som är 15 år eller äldre. Man ser över regelverket för
            efterlevandestöd och prövar möjligheten för regelförenklingar
            bland annat när det gäller anmälan om vård av sjukt barn. Regeringen
            har även för avsikt att genomföra en fördelningspolitisk reform
            i syfte att modernisera de behovsprövade stöden för särlevande
            föräldrar.
          </note>
          <note>
            Regeringen har för avsikt att återkomma i de frågorna.
          </note>
          <note>
            Herr talman! Nu fortsätter vi den resa som våra framsynta politiska
            föregångare startade 1937 med att införa barnbidraget. Nu höjer
            vi flerbarnstillägget och adoptionsbidraget. Vi höjer inkomstgränserna
            för bostadsbidraget. Och vi ser fram emot vad utredningen om en
            modern föräldraförsäkring kommer fram till.
          </note>
          <note>
            Detta gör vi för att den ekonomiska familjepolitiken ska bidra
            till en god ekonomisk levnadsstandard för alla barnfamiljer samt
            minska skillnaderna i de ekonomiska villkoren mellan hushåll med
            barn och hushåll utan barn. Den ekonomiska familjepolitiken ska
            även bidra till ett jämställt föräldraskap.
          </note>
          <note>
            Herr talman! Jag yrkar återigen bifall till utskottets förslag
            och avslag på motionerna.
          </note>
          <note>
            (Applåder)
          </note>
          <note type="speaker">
            Anf. 270 TINA GHASEMI (M) replik:
          </note>
          <note>
            Herr talman! Jag tänkte ställa en fråga angående jämställdhetsbonusen,
            som regeringen nu avskaffar.
          </note>
          <note>
            Jag delar regeringens uppfattning att det är önskvärt med en
            jämnare fördelning när det gäller föräldraförsäkringen. Det påverkar
            inte minst sjuklöner. Det påverkar inte minst löneskillnaden mellan
            män och kvinnor.
          </note>
          <note>
            Men min fråga om jämställdhetsbonusen är: Varför väljer regeringen
            att avskaffa ett verktyg – det är faktiskt ett verktyg för att
            uppnå ett jämställt uttag?
          </note>
          <note>
            Vi vet att pappors uttag varierar väldigt mellan olika grupper.
            Knappt 15 procent delar jämställt. En ungefär lika stor grupp
            män tar inte ut någonting eller bara någon enstaka dag. Däremellan
            är det en väldigt stor spridning i fråga om hur lång föräldraledighet
            män tar.
          </note>
          <note>
            Det som starkast påverkar längden på mäns ledighet är moderns
            utbildningsnivå. För att åstadkomma en mer jämställd fördelning
            är det nödvändigt att uttaget ökar i de grupper där man tar ut
            minst antal dagar, precis som du själv nämnde i anförandet. En
            av grupperna som tar ut lite är de med lägre inkomster. Här har
            bonusen möjlighet att spela störst roll om den blir mer känd,
            eftersom jämställdhetsbonusen betyder relativt mer för ekonomin
            i grupper som tjänar mindre.
          </note>
          <note>
            Därför är min fråga: Varför tar man bort ett verktyg? Jämställdhetsbonusen
            är faktiskt ett verktyg som kan användas för att försöka uppnå
            en mer jämställd fördelning.
          </note>
          <note type="speaker">
            Anf. 271 PATRIK ENGSTRÖM (S) replik:
          </note>
          <note>
            Herr talman! Jämställdhetsbonusen fungerade inte. Jag tror att
            Alliansen, när man införde jämställdhetsbonusen, hade betydligt
            högre förväntningar på jämställdhetsbonusen än vad utfallet blev.
          </note>
          <note>
            Mellan 2009 och 2015 kostade jämställdhetsbonusen 1 390 miljoner.
            Det är förfärligt mycket pengar, helt enkelt. Studier har tyvärr,
            om jag får säga så, Tina Ghasemi, visat att detta inte fick det
            utfall man hade hoppats på. Därför väljer vi att ta bort den och
            satsa pengarna på annat i stället.
          </note>
          <note>
            Sedan får vi se vad den tredje reserverade månaden får för effekt
            – det vet vi inte än. Om två år vet vi det säkert. Men det är
            ändå så att jämställdhetsbonusen, som vi ser det, inte fungerade.
            Tina Ghasemi kan nog hålla med mig om att man hade förhoppningar
            om ett bättre utfall.
          </note>
          <note type="speaker">
            Anf. 272 TINA GHASEMI (M) replik:
          </note>
          <note>
            Herr talman! Sedan jämställdhetsbonusen infördes 2008 har den
            både förenklats och automatiserats. Pappors uttag av föräldrapenning
            har de senaste åren ökat. Det går inte att helt bortse från att
            jämställdhetsbonusens införande har haft en påverkan just när
            det gäller att pappor har tagit ut fler dagar.
          </note>
          <note>
            Det har gjorts tre utvärderingar av jämställdhetsbonusen. De
            kan visserligen inte påvisa att bonusen har haft effekt på uttaget.
            Men alla tre utvärderingar visar att kännedom och kunskap om att
            man kan få dessa peng ­ ar skattefritt saknas hos en majoritet
            av föräldrarna. Hos en majoritet av föräldrarna finns det alltså
            ingen kännedom om jämställdhetsbonusen, enligt de tre undersökningarna.
            Därför har vårt förslag varit att man först och främst ska satsa
            på en informationskampanj för att informera om jämställdhetsbonusen.
            Det är nämligen ett verktyg som gör att föräldrar och familjer
            kan få bestämma över sin egen vardag.
          </note>
          <note>
            Ni inför tvångslagstiftning och kvotering. Ni går emot 80 procent
            av svenska folket och säger att ni vill kvotera i föräldraförsäkringen.
            Vi skapar i stället incitament, och ger folk morötter, för att
            välja ett jämställt uttag. Då undrar jag: Varför tar ni bort möjligheten
            för föräldrar att bestämma själva?
          </note>
          <note type="speaker">
            Anf. 273 PATRIK ENGSTRÖM (S) replik:
          </note>
          <note>
            Herr talman! Ordet kvotering tycker jag är olyckligt. Vi reserverar
            månader för vardera föräldern.
          </note>
          <note>
            Återigen: Jämställdhetsbonusen fungerar inte. Ni införde jämställdhetsbonusen.
            Ni hade ganska många år på er att informera om jämställdhetsbonusen
            – eller hur? Men det gav inte det resultat som ni önskade. Det
            kan man naturligtvis vara väldigt besviken över. Men vi ser på
            frågan väldigt sakligt. Vi har lagt ned väldigt mycket pengar
            på detta i statsbudgeten. Vi har inte fått ut det man hade hoppats,
            alltså ett mer jämställt uttag. Därför väljer vi att gå en annan
            väg: att reservera månader till vardera föräldern.
          </note>
          <note>
            (Applåder)
          </note>
          <note type="speaker">
            Anf. 274 RICKARD PERSSON (MP):
          </note>
          <note>
            Herr talman! För ett feministiskt parti som Miljöpartiet, som
            ingår i en feministisk regering, är jämställdhetsfrågorna viktiga.
            Föräldraförsäkringen och hur den är konstruerad har väldigt stor
            betydelse för att vi på sikt ska få ett samhälle där föräldraskapet
            är mer jämställt och där barn får större tillgång till båda sina
            föräldrar, i de fall de är två.
          </note>
          <note>
            Den dagen alla arbetsgivare med lika stor självklarhet väntar
            sig att såväl män som kvinnor kan vara borta för föräldraledighet
            har vi kommit långt. Och den dag män med lika stor självklarhet
            som kvinnor är föräldralediga och har erfarenhet av barns dagliga
            liv kommer det att finnas med som en kunskap i beslut som fattas
            på alla nivåer. Det kommer att bli mer sannolikt att barnperspektivet
            finns med vid beslut i samhällets olika offentliga och privata
            beslutsorgan.
          </note>
          <note>
            Dit är det en bra bit kvar, men vi kan också se tillbaka och
            konstatera att utvecklingen går framåt. Här har politiken bidraget
            i väsentliga delar. Bilder på män med barnvagn kan fortfarande
            mötas av förundran i en del länder, men i Sverige är det inte
            längre något ovanligt. Att regeringen tidigare har sett till att
            ytterligare en månad av föräldraförsäkringen är reserverad för
            respektive förälder sedan den 1 januari i år är ett bra och viktigt
            bidrag till ett jämställt samhälle där barn får större tillgång
            till föräldrar av båda könen.
          </note>
          <note>
            Miljöpartiet förespråkar en familjesyn där varje människa ska
            ha rätten och möjligheten att definiera sin familj. Dagens familjer
            är mångfasetterade, och som tur är har vi kommit ifrån synen att
            endast traditionella kärnfamiljer ses som riktiga familjer.
          </note>
          <note>
            Så som vi deklarerade i regeringsförklaringen görs en översyn
            för att anpassa föräldraförsäkringen till stjärnfamiljer och ett
            modernt arbetsliv.
          </note>
          <note>
            Ett antal utredningar och rapporter har konstaterat att den snedfördel
            ­ ning som finns mellan kvinnor och män i uttaget av föräldrapenning
            och tillfällig föräldrapenning och i den totala längden på föräldraledigheten
            får negativa konsekvenser för framför allt kvinnors möjligheter
            på arbets ­ marknaden. Detta tar sig uttryck i form av sämre löneutveckling
            och kar ­ riärmöjligheter, högre frånvaro från arbetet på grund
            av ohälsa samt lägre livsinkomst, vilket får betydande konsekvenser
            för den framtida pension ­ en.
          </note>
          <note>
            Jag är därför glad för att vi nu har tillsatt en utredning med
            uppdrag att, bland annat, analysera och föreslå de åtgärder som
            behövs för att uppnå en jämn fördelning mellan föräldrarna av
            föräldraledighet, föräldrapenning och tillfällig föräldrapenning.
          </note>
          <note>
            Miljöpartiet vill införa en tredelad föräldraförsäkring när föräldraskapet
            delas av två föräldrar. Genom att, när det finns två föräldrar,
            tredela föräldraförsäkringen skulle barnen få tillgång till båda
            sina föräldrar, och föräldrar får, oavsett kön, tydligare rätt
            att ta föräldrarollen. Varje förälder skulle då få en tredjedel
            av föräldraledigheten, medan de själva väljer hur den återstående
            tredjedelen disponeras.
          </note>
          <note>
            En fråga som också länge har varit viktig för Miljöpartiet är
            villkoren och möjligheterna för studerande och företagare att
            använda föräldraförsäkringen. Jag är därför glad över att utredningen
            som ser över föräldraförsäkringen också ska titta på detta. Det
            tycker jag är oerhört viktigt.
          </note>
          <note>
            Jag vill särskilt framhålla regeringens avsikt att genomföra
            en fördelningspolitisk reform som syftar till att modernisera
            de behovsprövade stöden för särlevande föräldrar, där till exempel
            införandet av ett särskilt bidrag inom bostadsbidraget vid växelvis
            boende kommer att vara ett förslag som kommer att stödja ekonomiskt
            utsatta familjer. Jag tycker att detta är ett oerhört bra och
            progressivt förslag.
          </note>
          <note>
            Alla andra förslag som denna regering har lagt fram för att stärka
            barnfamiljer och för att höja bidragen och ersättningarna har
            tidigare talare redan redogjort för, så jag tänker inte gå närmare
            in på dem.
          </note>
          <note>
            Slutligen vill jag lyfta fram det faktum att vi kommer att få
            en jämställdhetsmyndighet, vilket kommer att bidra till att både
            driva på och följa upp jämställdhetsfrågorna på ett strukturerat
            sätt. Detta är naturligtvis mycket glädjande, tycker jag.
          </note>
          <note>
            Herr talman! Jag yrkar bifall till förslaget i utskottets betänkande.
          </note>
          <note>
            (Applåder)
          </note>
          <note type="speaker">
            Anf. 275 TINA GHASEMI (M) replik:
          </note>
          <note>
            Herr talman! Jag ber om ursäkt för att jag i denna sena timme
            begä r replik. Detta var egentligen inte min avsikt, men ibland
            blir man lite upprörd, och då måste man begära replik.
          </note>
          <note>
            Min fråga handlar om ett barnperspektiv. Miljöpartiets talare
            nämnde i sitt huvudanförande att det i er budget finns ett väldigt
            starkt barnperspektiv. Inspektionen för socialförsäkringen, IFAU
            och Barnombudsmannen med flera – alltså regeringens egna expertmyndigheter
            – framför att förslaget om att kvotera föräldraförsäkringen, som
            ni nu har genomfört i och med en tredje öronmärkt månad, skulle
            kunna medföra att barnen sammantaget får kortare tid med föräldrarna
            i de fall där framför allt papporna inte ökar sitt uttag av föräldrapenning.
          </note>
          <note>
            Detta gäller särskilt den tiondel av barnen vars pappa i dag
            inte har tagit ut någon föräldrapenning när barnet har fyllt åtta
            år.
          </note>
          <note>
            Om detta skulle bli effekten av förslaget kan det medföra antingen
            att mamman får förlänga sin föräldraledighet utan ersättning eller
            att barnets totala tid med föräldrarna minskar.
          </note>
          <note>
            Min fråga till Miljöpartiet är: Har ni gjort en konsekvensanalys?
            Var finns barnperspektivet i detta förslag?
          </note>
          <note type="speaker">
            Anf. 276 RICKARD PERSSON (MP) replik:
          </note>
          <note>
            Herr talman! Det var en lång fråga i denna sena timme. Vi får
            se om jag uppfattade den.
          </note>
          <note>
            Vi tror inte att det här får de effekter som du hävdar, så jag
            ser inget problem med detta. Föräldrapenningen kommer. Jag tror
            att de progressiva förslag som vi kommer att lägga fram gör att
            föräldrauttaget blir mer jämställt.
          </note>
          <note type="speaker">
            Anf. 277 TINA GHASEMI (M) replik:
          </note>
          <note>
            Herr talman! Jag vill förtydliga att detta inte är mina egna
            slutsatser eller min egen åsikt, utan jag tar upp regeringens
            egna expertmyndigheters synpunkter. Det är Inspektionen för socialförsäkringen,
            IFAU och till och med Barnombudsmannen som lyfter ett varningens
            finger för att detta skulle kunna leda till antingen att mamman
            får förlänga sin föräldraledighet utan ersättning eller att barnets
            totala tid med föräldrarna minskar.
          </note>
          <note>
            Svaret gör mig väldigt oroad. Någonstans är min förhoppning att
            det har gjorts någon form av barnkonsekvensanalys innan man fattar
            den här typen av beslut. Jag frågar därför Miljöpartiet igen:
            Finns det någon barnkonsekvensanalys i samband med det här förslaget
            för att säkerställa att barnen inte hamnar i kläm?
          </note>
          <note type="speaker">
            Anf. 278 RICKARD PERSSON (MP) replik:
          </note>
          <note>
            Herr talman! Jag kan inte på rak arm svara på frågan om det finns
            en barnkonsekvensanalys. Jag kan inte det – så enkelt är det.
          </note>
          <note>
            Dessa inspektioner och tillsynsmyndigheter befarar ofta väldigt
            mycket, men det är inte alls säkert att de har rätt, och i det
            här fallet tror jag inte att de kommer att få rätt.
          </note>
          <note type="speaker">
            Anf. 279 Socialförsäkringsminister ANNIKA STRANDHÄLL (S):
          </note>
          <note>
            Herr talman! En generell välfärd som omfattar alla. Ett jämställt
            föräldraskap och barnets bästa i fokus. Dessa är de bärande principerna
            för regeringens familjepolitik.
          </note>
          <note>
            Till detta kommer dess omfördelande träffsäkerhet, som leder
            till ökad jämlikhet och minskade klyftor.
          </note>
          <note>
            Den ekonomiska familjepolitiken är en grundläggande del av den
            svenska modellen. Barnbidrag, föräldraförsäkring, underhållsstöd
            och bostadsbidrag – alla bidrar de gemensamt till att de allra
            flesta familjer får en rimlig ekonomisk situation.
          </note>
          <note>
            Samtidigt vet vi att många barnfamiljer, särskilt ensamstående
            med flera barn, har en ekonomiskt tuff och utsatt situation. Vi
            vet att det bästa sättet att bekämpa barns fattigdom är att se
            till att föräldrarna ges möjlighet att arbeta.
          </note>
          <note>
            Till detta finns den ekonomiska familjepolitikens olika delar
            som viktiga komplement. Stöden syftar till ekonomisk utjämning
            och ökad trygghet när försörjningsbördan är som allra störst.
            Detta är för mig både självklart och nödvändigt.
          </note>
          <note>
            Vi är en feministisk regering och har genom åren gjort flera
            viktiga satsningar på det här området. Höjnin gen av underhållsstödet
            med 300 kronor per barn och månad gjorde stor skillnad för många
            barn och familjer. En tredje reserverad månad i föräldraförsäkringen,
            höjd grundnivå i föräldrapenningen och en bred utredning av hela
            föräldraförsäkringen är alla delar som skapar förutsättningar
            för ett mer jämställt föräldraskap.
          </note>
          <note>
            Det är detta arbete som vi nu bygger vidare på. Nu höjer vi också
            – äntligen – inkomstgränserna i bostadsbidra get. Det är första
            gången på 20 år som detta görs. Att inkomstgränserna tidigare
            inte har höjts har i praktiken lett till att färre har fått tillgång
            till detta bidrag.
          </note>
          <note>
            Höjningen innebär ökad trygghet och lite mer i plånboken för
            de ytterligare 3 000 barnfamiljer som nu omfattas av detta stöd.
            Detta är pengar som kan gå till välbehövliga vinterjackor, fotbollsskor
            eller kanske skridskor, som nämndes här tidigare.
          </note>
          <note>
            Dessutom är detta fördelningspolitiskt väldigt träffsäkert.
          </note>
          <note>
            Jag har tidigare nämnt höjningen av underhållsstödet, men det
            finns mycket mer kvar att göra på det här området. Vi vet att
            nuvarande nivå inte är rättvisande för alla barn i alla åldrar.
            Äldre barn kostar mer än yngre. Det behöver också underhållsstödet
            spegla. En åldersdifferentiering av underhållsstödet är därför
            något som vi behöver se över. Samtidigt vet vi att underhållsstödet
            är en källa till skuldsättning, ibland en djup sådan. Därför är
            det prioriterat att se över nivån på grundavdraget för den bidragsskyldige,
            för det behövs en bättre balans i det.
          </note>
          <note>
            Både bostadsbidraget och underhållsstödet är i stort behov av
            att ses över. Dessutom behöver de fungera bättre i relation till
            varandra. Vi har arbetat riktat för att modernisera våra stöd.
            Staten ska inte skicka signaler om vilken förälder som ska ha
            det huvudsakliga omvårdnadsansvaret baserat på kön. Detta arbete
            måste fortsätta. Jämställdhet ska genomsyra hela det här området.
          </note>
          <note>
            Budgeten innehåller också ett förslag om en höjning av flerbarnstilläg
            ­ get från det tredje barnet. Också detta blir en förstärkning
            till vissa av lan ­ dets barnfamiljer. Dessutom är vi glada att
            nu kunna höja ett eftersatt adop ­ tionsbidrag till nästan en
            dubblering, till 75 000 kronor.
          </note>
          <note>
            I slutet av oktober tog jag emot den tillsatta föräldraförsäkringsutredningens
            delbetänkande om begränsningar i rätten till föräldrapenning för
            föräldrar som kommer till Sverige med barn. Det kan låta hårt,
            men förslaget går ut på att minska risken för överkompensation
            genom att vi inför en avtrappning som ska likna det uttag som
            en förälder i Sverige i genomsnitt tar ut. På det sättet stärker
            vi också föräldrars etablering på arbetsmarknaden och ger fler
            barn tillgång till förskolans möjligheter, vilket är otroligt
            viktigt.
          </note>
          <note>
            Målet är väldigt tydligt för regeringen. Vår familjepolitik syftar
            till jämställdhet med barnets bästa i fokus.
          </note>
          <note>
            Sverige har en feministisk regering som ser till att jämställdhetsper
            ­ spektivet finns med i politikens utformning på bred front i
            både det na ­ tionella och internationella arbetet. Att kvinnor
            och män ska ha samma makt att forma samhället och sina egna liv
            är en mänsklig rättighet och en demokrati- och rättvisefråga.
            Jämställdhet är också en del av lösningen på en del av de utmaningar
            som samhället står inför och borde vara en själv ­ klarhet i ett
            modernt välfärdssamhälle, både för rättvisa och för ekonomisk
            utveckling.
          </note>
          <note>
            (Applåder)
          </note>
          <note type="speaker">
            Anf. 280 EVA LINDH (S):
          </note>
          <note>
            Herr talman! Barns uppväxtvillkor är något som jag brinner för
            och som var anledningen till att jag ville engagera mig politiskt
            för Socialdemokraterna.
          </note>
          <note>
            När jag arbetade som socionom blev det så tydligt hur oerhört
            mycket samhället och politiken påverkar barns förutsättningar
            och hur livet ter sig.
          </note>
          <note>
            Barn- och familjepolitiken är en politisk fråga som berör många
            och som väcker många känslor. Jag skulle vilja tala om några av
            de förslag som regeringen nu lyfter fram utifrån två perspektiv.
            Det ena är jämställdheten och det andra är fördelningspolitiken.
          </note>
          <note>
            Barn ska kunna växa upp och få likvärdiga möjligheter att forma
            sitt liv, oavsett om de är födda som pojkar eller flickor och
            oavsett om de bor i familjer med goda eller sämre ekonomiska förutsättningar.
          </note>
          <note>
            Herr talman! Jämställdhet handlar om att lägga till och skapa
            ett större handlingsutrymme när det gäller vad vi kan göra, säga
            och drömma om för såväl kvinnor som män, flickor och pojkar –
            helt enkelt möjligheterna att kunna påverka sitt eget liv och
            det samhälle vi lever i.
          </note>
          <note>
            Vi har tagit många steg för jämställdheten. Ganska ofta ses Sverige
            som ett föregångsland. Och ja, vi har tagit många kliv framåt,
            men vi har mycket kvar att göra.
          </note>
          <note>
            För kvinnor kan bristande jämställdhet handla om sämre lön än
            män, även om de gör samma jobb, och att oftare ta ledigt från
            jobbet eller jobba deltid för att ta hand om barn, med lägre lön
            och lägre pension som följd.
          </note>
          <note>
            För män kan bristande jämställdhet handla om mindre tid hemma,
            vilket kan leda till mindre kontakt med deras barn.
          </note>
          <note>
            För barnen kan bristande jämställdhet handla om att ungefär hälften
            av alla barn med separerade föräldrar enbart eller mest bor med
            sin mamma. Det är en ganska liten del som bor mest eller enbart
            med sin pappa, och många barn uppger att de inte har lika nära
            kontakt med sina pappor.
          </note>
          <note>
            Försäkringskassan tog ganska nyligen fram en attitydundersökning
            där de frågade barnen vem de går till. Den visar tyvärr att mindre
            än 10 procent har en nära kontakt med eller går till sina föräldrar
            när de har frågor eller funderingar. Vi är många som tycker att
            det är problematiskt. Barn behöver alla sina föräldrar. I artikel
            18 i barnkonventionen står det att båda föräldrarna har gemensamt
            ansvar för barnets uppfostran och utveckling.
          </note>
          <note>
            När föräldraförsäkringen infördes, 1974 tror jag att det var,
            var tanken att öka möjligheterna för papporna att få mer kontakt
            med och närmare relation till sina små barn, men kanske framför
            allt för barnen att få en starkare och närmare relation till sina
            pappor.
          </note>
          <note>
            Att dela föräldraförsäkringen mer lika har visat sig vara ett
            bra sätt att öka jämställdheten för kvinnor och män men också
            för barnen. Där föräldraförsäkringen delas mer jämställt delas
            också hemarbetet mer lika, och arbetslivet är mer jämlikt. Vid
            separationer är det vanligast att barnen bor växelvis. Barnen
            får därmed en närmare relation till sina föräldrar.
          </note>
          <note>
            Det finns alltså ett starkt samband mellan jämställdhet och barns
            hälsa och utveckling. Tiden ensam med barnet i vardagen är viktig
            när barnets förtroende ska byggas upp.
          </note>
          <note>
            Alla har att vinna på jämställdhet och ett jämställt föräldraskap.
          </note>
          <note>
            Herr talman! Barnbidraget är och har länge varit en viktig reform
            som ger barnen och dess familj bättre ekonomiska förutsättningar.
            De allmänna barnbidragen utgör en grundsten i den svenska familjepolitiken
            och ska bidra till en god ekonomisk levnadsstandard och möjligheter
            för alla barnfamiljer.
          </note>
          <note>
            Barnfamiljer med många barn utgör en förhållandevis stor andel
            av hushållen med låg ekonomisk standard. Att höja flerbarnstillägget
            har därför varit ett sätt att nå de många utsatta familjerna.
          </note>
          <note>
            I budgeten föreslås också en förstärkning av bostadsbidraget
            genom att inkomstgränserna höjs. Fler familjer kan då komma i
            fråga och få bättre ekonomiska förutsättningar.
          </note>
          <note>
            I budgetpropositionen kan man även läsa att regeringen vill genomföra
            en fördelningspolitisk reform för att modernisera de behovsprövade
            stöden för särlevande föräldrar, för stöden har väldigt stor betydelse
            för hushåll med låg ekonomisk standard. Men de är inte tillräckligt
            anpassade till de boendemönster och de familjekonstellationer
            som finns i dag.
          </note>
          <note>
            Många är de barn som fortfarande lever i ekonomisk utsatthet.
            Skillnaderna mellan barns förutsättningar ökade under flera år,
            så det finns all anledning att stärka fördelningspolitiken.
          </note>
          <note>
            Herr talman! En politik som ger alla barn möjligheter till en
            god uppväxt innehåller många olika saker, till exempel en bra
            förskola och skola av hög kvalitet, möjligheter att få stöd om
            barnet eller dess familj behöver det och en hälso- och sjukvård
            av hög kvalitet.
          </note>
          <note>
            Jag är stolt över den budget som regeringen nu lägger fram. Det
            är en sammanhållen politik för att stärka barns uppväxtvillkor.
            Vi tar viktiga kliv för en bättre jämställdhet och en starkare
            fördelningspolitik, och det är för barnens skull.
          </note>
          <note>
            Jag vill därmed yrka bifall till utskottets förslag på utgiftsområde
            12 och till regeringens budgetproposition i dess helhet.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 15 december.)
          </note>
          <note>
            § 15 Bordläggning och beslut om förlängd motionstid
          </note>
          <note>
            Följande dokument anmäldes och bordlades:
          </note>
          <note>
            Skrivelser
          </note>
          <note>
            2016/17:62 Mänskliga rättigheter, demokrati och rättsstatens
            principer i svensk utrikespolitik
          </note>
          <note>
            2016/17:63 Riksrevisionens rapport om asylboenden – Migrationsverkets
            arbete med att ordna boenden till asylsökanden
          </note>
          <note>
            2016/17:70 Integritetsskydd vid signalspaning i försvarsunderrättelseverksamhet
          </note>
          <note>
            Kammaren biföll talmannens förslag att motionstiden för ovanstående
            skrivelser skulle förlängas till och med fredagen den 1 3 januari
            2017 .
          </note>
          <note>
            § 16 Anmälan om interpellation
          </note>
          <note>
            Följande interpellation hade framställts:
          </note>
          <note>
            den 13 december
          </note>
          <note>
            2016/17:197 Skatt på finansiell verksamhet
          </note>
          <note>
            av Jörgen Warborn (M)
          </note>
          <note>
            till finansminister Magdalena Andersson (S)
          </note>
          <note>
            § 17 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 13 december
          </note>
          <note>
            2016/17:494 Väntetider inom vården
          </note>
          <note>
            av Ann-Britt Åsebol (M)
          </note>
          <note>
            till statsrådet Gabriel Wikström (S)
          </note>
          <note>
            2016/17:495 Kraftigt växande vårdköer
          </note>
          <note>
            av Cecilia Widegren (M)
          </note>
          <note>
            till statsrådet Gabriel Wikström (S)
          </note>
          <note>
            § 18 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 14 december
          </note>
          <note>
            2016/17:434 Självkörande bilar
          </note>
          <note>
            av Lars Hjälmered (M)
          </note>
          <note>
            till statsrådet Anna Johansson (S)
          </note>
          <note>
            2016/17:438 Banarbete Stockholm–Oslo
          </note>
          <note>
            av Lars Mejern Larsson (S)
          </note>
          <note>
            till statsrådet Anna Johansson (S)
          </note>
          <note>
            2016/17:424 Förslaget om en reviderad plan för ERTMS
          </note>
          <note>
            av Nina Lundström (L)
          </note>
          <note>
            till statsrådet Anna Johansson (S)
          </note>
          <note>
            2016/17:445 Regelkrångel och byggnation i kustområden
          </note>
          <note>
            av Jörgen Warborn (M)
          </note>
          <note>
            till statsrådet Peter Eriksson (MP)
          </note>
          <note>
            § 19 Kammaren åtskildes kl. 21.49.
          </note>
          <note>
            Sammanträdet leddes
          </note>
          <note>
            av talmannen från dess början till och med § 5 anf. 47 (delvis),
          </note>
          <note>
            av andr e vice tal mannen därefter till och med § 5 anf. 92 (delvis),
          </note>
          <note>
            av förste vice talmannen därefter till och med § 6 anf. 1 37
            (delvis) ,
          </note>
          <note>
            av talmannen därefter till och med § 8,
          </note>
          <note>
            av andr e vice tal mannen därefter till och med § 10 anf. 220
            (delvis),
          </note>
          <note>
            av talmannen därefter till och med § 14 anf. 264 (delvis) och
          </note>
          <note>
            av andre vice talmannen därefter till dess slut.
          </note>
          <note>
            Vid protokollet
          </note>
          <note>
            ANDERS NORIN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om granskningsrapport
          </note>
          <note>
            § 3 Ärenden för hänvisning till utskott
          </note>
          <note>
            § 4 Ärenden för bordläggning
          </note>
          <note>
            § 5 Jämställdhet och nyanlända invandrares etablering
          </note>
          <note>
            Arbetsmarknadsutskottets betänkande 2016/17:AU1
          </note>
          <note>
            Anf. 1 ELISABETH SVANTESSON (M)
          </note>
          <note>
            Anf. 2 SVEN-OLOF SÄLLSTRÖM (SD) replik
          </note>
          <note>
            Anf. 3 ELISABETH SVANTESSON (M) replik
          </note>
          <note>
            Anf. 4 SVEN-OLOF SÄLLSTRÖM (SD) replik
          </note>
          <note>
            Anf. 5 ELISABETH SVANTESSON (M) replik
          </note>
          <note>
            Anf. 6 SVEN-OLOF SÄLLSTRÖM (SD)
          </note>
          <note>
            Anf. 7 ANNIKA QARLSSON (C)
          </note>
          <note>
            Anf. 8 FREDRIK MALM (L)
          </note>
          <note>
            Anf. 9 SVEN-OLOF SÄLLSTRÖM (SD) replik
          </note>
          <note>
            Anf. 10 FREDRIK MALM (L) replik
          </note>
          <note>
            Anf. 11 SVEN-OLOF SÄLLSTRÖM (SD) replik
          </note>
          <note>
            Anf. 12 FREDRIK MALM (L) replik
          </note>
          <note>
            Anf. 13 ANNELIE KARLSSON (S) replik
          </note>
          <note>
            Anf. 14 FREDRIK MALM (L) replik
          </note>
          <note>
            Anf. 15 ANNELIE KARLSSON (S) replik
          </note>
          <note>
            Anf. 16 FREDRIK MALM (L) replik
          </note>
          <note>
            Anf. 17 DÉSIRÉE PETHRUS (KD)
          </note>
          <note>
            Anf. 18 SVEN-OLOF SÄLLSTRÖM (SD) replik
          </note>
          <note>
            Anf. 19 DÉSIRÉE PETHRUS (KD) replik
          </note>
          <note>
            Anf. 20 SVEN-OLOF SÄLLSTRÖM (SD) replik
          </note>
          <note>
            Anf. 21 DÉSIRÉE PETHRUS (KD) replik
          </note>
          <note>
            Anf. 22 ANNELIE KARLSSON (S)
          </note>
          <note>
            Anf. 23 ANNIKA QARLSSON (C) replik
          </note>
          <note>
            Anf. 24 ANNELIE KARLSSON (S) replik
          </note>
          <note>
            Anf. 25 ANNIKA QARLSSON (C) replik
          </note>
          <note>
            Anf. 26 ANNELIE KARLSSON (S) replik
          </note>
          <note>
            Anf. 27 ELISABETH SVANTESSON (M) replik
          </note>
          <note>
            Anf. 28 ANNELIE KARLSSON (S) replik
          </note>
          <note>
            Anf. 29 ELISABETH SVANTESSON (M) replik
          </note>
          <note>
            Anf. 30 ANNELIE KARLSSON (S) replik
          </note>
          <note>
            Anf. 31 FREDRIK MALM (L) replik
          </note>
          <note>
            Anf. 32 ANNELIE KARLSSON (S) replik
          </note>
          <note>
            Anf. 33 FREDRIK MALM (L) replik
          </note>
          <note>
            Anf. 34 ANNELIE KARLSSON (S) replik
          </note>
          <note>
            Anf. 35 SVEN-OLOF SÄLLSTRÖM (SD) replik
          </note>
          <note>
            Anf. 36 ANNELIE KARLSSON (S) replik
          </note>
          <note>
            Anf. 37 SVEN-OLOF SÄLLSTRÖM (SD) replik
          </note>
          <note>
            Anf. 38 ANNELIE KARLSSON (S) replik
          </note>
          <note>
            Anf. 39 CHRISTINA HÖJ LARSEN (V)
          </note>
          <note>
            Anf. 40 FREDRIK MALM (L) replik
          </note>
          <note>
            Anf. 41 CHRISTINA HÖJ LARSEN (V) replik
          </note>
          <note>
            Anf. 42 FREDRIK MALM (L) replik
          </note>
          <note>
            Anf. 43 CHRISTINA HÖJ LARSEN (V) replik
          </note>
          <note>
            Anf. 44 DÉSIRÉE PETHRUS (KD) replik
          </note>
          <note>
            Anf. 45 CHRISTINA HÖJ LARSEN (V) replik
          </note>
          <note>
            Anf. 46 DÉSIRÉE PETHRUS (KD) replik
          </note>
          <note>
            Anf. 47 CHRISTINA HÖJ LARSEN (V) replik
          </note>
          <note>
            Anf. 48 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 49 SVEN-OLOF SÄLLSTRÖM (SD) replik
          </note>
          <note>
            Anf. 50 Arbetsmarknads- och etableringsminister YLVA JOHANSSON
            (S) replik
          </note>
          <note>
            Anf. 51 SVEN-OLOF SÄLLSTRÖM (SD) replik
          </note>
          <note>
            Anf. 52 Arbetsmarknads- och etableringsminister YLVA JOHANSSON
            (S) replik
          </note>
          <note>
            Anf. 53 ELISABETH SVANTESSON (M) replik
          </note>
          <note>
            Anf. 54 Arbetsmarknads- och etableringsminister YLVA JOHANSSON
            (S) replik
          </note>
          <note>
            Anf. 55 ELISABETH SVANTESSON (M) replik
          </note>
          <note>
            Anf. 56 Arbetsmarknads- och etableringsminister YLVA JOHANSSON
            (S) replik
          </note>
          <note>
            Anf. 57 DÉSIRÉE PETHRUS (KD) replik
          </note>
          <note>
            Anf. 58 Arbetsmarknads- och etableringsminister YLVA JOHANSSON
            (S) replik
          </note>
          <note>
            Anf. 59 DÉSIRÉE PETHRUS (KD) replik
          </note>
          <note>
            Anf. 60 Arbetsmarknads- och etableringsminister YLVA JOHANSSON
            (S) replik
          </note>
          <note>
            Anf. 61 ANNIKA QARLSSON (C) replik
          </note>
          <note>
            Anf. 62 Arbetsmarknads- och etableringsminister YLVA JOHANSSON
            (S) replik
          </note>
          <note>
            Anf. 63 ANNIKA QARLSSON (C) replik
          </note>
          <note>
            Anf. 64 Arbetsmarknads- och etableringsminister YLVA JOHANSSON
            (S) replik
          </note>
          <note>
            Anf. 65 FREDRIK MALM (L) replik
          </note>
          <note>
            Anf. 66 Arbetsmarknads- och etableringsminister YLVA JOHANSSON
            (S) replik
          </note>
          <note>
            Anf. 67 FREDRIK MALM (L) replik
          </note>
          <note>
            Anf. 68 Arbetsmarknads- och etableringsminister YLVA JOHANSSON
            (S) replik
          </note>
          <note>
            Anf. 69 Statsrådet ÅSA REGNÉR (S)
          </note>
          <note>
            Anf. 70 ELISABETH SVANTESSON (M) replik
          </note>
          <note>
            Anf. 71 Statsrådet ÅSA REGNÉR (S) replik
          </note>
          <note>
            Anf. 72 ELISABETH SVANTESSON (M) replik
          </note>
          <note>
            Anf. 73 Statsrådet ÅSA REGNÉR (S) replik
          </note>
          <note>
            Anf. 74 FREDRIK MALM (L) replik
          </note>
          <note>
            Anf. 75 Statsrådet ÅSA REGNÉR (S) replik
          </note>
          <note>
            Anf. 76 FREDRIK MALM (L) replik
          </note>
          <note>
            Anf. 77 Statsrådet ÅSA REGNÉR (S) replik
          </note>
          <note>
            Anf. 78 ANNIKA QARLSSON (C) replik
          </note>
          <note>
            Anf. 79 Statsrådet ÅSA REGNÉR (S) replik
          </note>
          <note>
            Anf. 80 ANNIKA QARLSSON (C) replik
          </note>
          <note>
            Anf. 81 Statsrådet ÅSA REGNÉR (S) replik
          </note>
          <note>
            Anf. 82 DÉSIRÉE PETHRUS (KD) replik
          </note>
          <note>
            Anf. 83 Statsrådet ÅSA REGNÉR (S) replik
          </note>
          <note>
            Anf. 84 DÉSIRÉE PETHRUS (KD) replik
          </note>
          <note>
            Anf. 85 Statsrådet ÅSA REGNÉR (S) replik
          </note>
          <note>
            Anf. 86 CHRISTIAN HOLM BARENFELD (M)
          </note>
          <note>
            Anf. 87 MAGNUS PERSSON (SD)
          </note>
          <note>
            Anf. 88 ANN-CHRISTIN AHLBERG (S)
          </note>
          <note>
            Anf. 89 CHRISTIAN HOLM BARENFELD (M) replik
          </note>
          <note>
            Anf. 90 ANN-CHRISTIN AHLBERG (S) replik
          </note>
          <note>
            Anf. 91 CHRISTIAN HOLM BARENFELD (M) replik
          </note>
          <note>
            Anf. 92 ANN-CHRISTIN AHLBERG (S) replik
          </note>
          <note>
            Anf. 93 ANNIKA HIRVONEN FALK (MP)
          </note>
          <note>
            Anf. 94 CHRISTIAN HOLM BARENFELD (M) replik
          </note>
          <note>
            Anf. 95 ANNIKA HIRVONEN FALK (MP) replik
          </note>
          <note>
            Anf. 96 CHRISTIAN HOLM BARENFELD (M) replik
          </note>
          <note>
            Anf. 97 ANNIKA HIRVONEN FALK (MP) replik
          </note>
          <note>
            Anf. 98 ROSSANA DINAMARCA (V)
          </note>
          <note>
            Anf. 99 EVA-LENA JANSSON (S)
          </note>
          <note>
            Anf. 100 SERKAN KÖSE (S)
          </note>
          <note>
            (Beslut fattades under § 8.)
          </note>
          <note>
            § 6 Allmän miljö- och naturvård
          </note>
          <note>
            Miljö- och jordbruksutskottets betänkande 2016/17:MJU1
          </note>
          <note>
            Anf. 101 JONAS JACOBSSON GJÖRTLER (M)
          </note>
          <note>
            Anf. 102 MATILDA ERNKRANS (S) replik
          </note>
          <note>
            Anf. 103 JONAS JACOBSSON GJÖRTLER (M) replik
          </note>
          <note>
            Anf. 104 MATILDA ERNKRANS (S) replik
          </note>
          <note>
            Anf. 105 JONAS JACOBSSON GJÖRTLER (M) replik
          </note>
          <note>
            Anf. 106 JENS HOLM (V) replik
          </note>
          <note>
            Anf. 107 JONAS JACOBSSON GJÖRTLER (M) replik
          </note>
          <note>
            Anf. 108 JENS HOLM (V) replik
          </note>
          <note>
            Anf. 109 JONAS JACOBSSON GJÖRTLER (M) replik
          </note>
          <note>
            Anf. 110 STINA BERGSTRÖM (MP) replik
          </note>
          <note>
            Anf. 111 JONAS JACOBSSON GJÖRTLER (M) replik
          </note>
          <note>
            Anf. 112 STINA BERGSTRÖM (MP) replik
          </note>
          <note>
            Anf. 113 JONAS JACOBSSON GJÖRTLER (M) replik
          </note>
          <note>
            Anf. 114 MARTIN KINNUNEN (SD) replik
          </note>
          <note>
            Anf. 115 JONAS JACOBSSON GJÖRTLER (M) replik
          </note>
          <note>
            Anf. 116 MARTIN KINNUNEN (SD) replik
          </note>
          <note>
            Anf. 117 JONAS JACOBSSON GJÖRTLER (M) replik
          </note>
          <note>
            Anf. 118 MARTIN KINNUNEN (SD)
          </note>
          <note>
            Anf. 119 JENS HOLM (V) replik
          </note>
          <note>
            Anf. 120 MARTIN KINNUNEN (SD) replik
          </note>
          <note>
            Anf. 121 JENS HOLM (V) replik
          </note>
          <note>
            Anf. 122 MARTIN KINNUNEN (SD) replik
          </note>
          <note>
            Anf. 123 MATILDA ERNKRANS (S) replik
          </note>
          <note>
            Anf. 124 MARTIN KINNUNEN (SD) replik
          </note>
          <note>
            Anf. 125 MATILDA ERNKRANS (S) replik
          </note>
          <note>
            Anf. 126 MARTIN KINNUNEN (SD) replik
          </note>
          <note>
            Anf. 127 KRISTINA YNGWE (C)
          </note>
          <note>
            Anf. 128 STINA BERGSTRÖM (MP) replik
          </note>
          <note>
            Anf. 129 KRISTINA YNGWE (C) replik
          </note>
          <note>
            Anf. 130 STINA BERGSTRÖM (MP) replik
          </note>
          <note>
            Anf. 131 KRISTINA YNGWE (C) replik
          </note>
          <note>
            Anf. 132 MATILDA ERNKRANS (S) replik
          </note>
          <note>
            Anf. 133 KRISTINA YNGWE (C) replik
          </note>
          <note>
            Anf. 134 MATILDA ERNKRANS (S) replik
          </note>
          <note>
            Anf. 135 KRISTINA YNGWE (C) replik
          </note>
          <note>
            Anf. 136 JENS HOLM (V) replik
          </note>
          <note>
            Anf. 137 KRISTINA YNGWE (C) replik
          </note>
          <note>
            Anf. 138 JENS HOLM (V) replik
          </note>
          <note>
            Anf. 139 KRISTINA YNGWE (C) replik
          </note>
          <note>
            Anf. 140 MARTIN KINNUNEN (SD) replik
          </note>
          <note>
            Anf. 141 KRISTINA YNGWE (C) replik
          </note>
          <note>
            Anf. 142 MARTIN KINNUNEN (SD) replik
          </note>
          <note>
            Anf. 143 KRISTINA YNGWE (C) replik
          </note>
          <note>
            Anf. 144 LARS TYSKLIND (L)
          </note>
          <note>
            Anf. 145 STINA BERGSTRÖM (MP) replik
          </note>
          <note>
            Anf. 146 LARS TYSKLIND (L) replik
          </note>
          <note>
            Anf. 147 STINA BERGSTRÖM (MP) replik
          </note>
          <note>
            Anf. 148 LARS TYSKLIND (L) replik
          </note>
          <note>
            Anf. 149 LARS-AXEL NORDELL (KD)
          </note>
          <note>
            Anf. 150 STINA BERGSTRÖM (MP) replik
          </note>
          <note>
            Anf. 151 LARS-AXEL NORDELL (KD) replik
          </note>
          <note>
            Anf. 152 STINA BERGSTRÖM (MP) replik
          </note>
          <note>
            Anf. 153 LARS-AXEL NORDELL (KD) replik
          </note>
          <note>
            Anf. 154 JENS HOLM (V) replik
          </note>
          <note>
            Anf. 155 LARS-AXEL NORDELL (KD) replik
          </note>
          <note>
            Anf. 156 JENS HOLM (V) replik
          </note>
          <note>
            Anf. 157 LARS-AXEL NORDELL (KD) replik
          </note>
          <note>
            Anf. 158 MATILDA ERNKRANS (S)
          </note>
          <note>
            (forts. § 9)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 7 Beslut om ärenden som slutdebatterats den 13 december
          </note>
          <note>
            UbU2 Utgiftsområde 15 Studiestöd
          </note>
          <note>
            UFöU2 Fortsatt svenskt deltagande i den militära utbildningsinsatsen
            i Irak
          </note>
          <note>
            UFöU1 Fortsatt svenskt deltagande i Natos utbildnings- och rådgivningsinsats
            Resolute Support Mission i Afghanistan
          </note>
          <note>
            SkU16 Subsidiaritetsprövning av kommissionens förslag till rådets
            direktiv om en gemensam bolagsskattebas
          </note>
          <note>
            SkU17 Subsidiaritetsprövning av kommissionens förslag till rådets
            direktiv om en gemensam konsoliderad bolagsskattebas
          </note>
          <note>
            SkU18 Subsidiaritetsprövning av kommissionens förslag till rådets
            direktiv om tvistlösningsmekanismer vid dubbelbeskattning i Europeiska
            unionen
          </note>
          <note>
            SkU19 Subsidiaritetsprövning av kommissionens förslag till rådets
            direktiv om ändring av direktiv (EU) 2016/1164 vad gäller hybrida
            missmatchningar med tredjeländer
          </note>
          <note>
            § 8 Beslut om ärende som slutdebatterats vid dagens sammanträde
          </note>
          <note>
            AU1 Utgiftsområde 13 Jämställdhet och nyanlända invandrares etablering
          </note>
          <note>
            § 9 (forts. från § 6) Allmän miljö- och naturvård (forts. MJU1)
          </note>
          <note>
            Anf. 159 JONAS JACOBSSON GJÖRTLER (M) replik
          </note>
          <note>
            Anf. 160 MATILDA ERNKRANS (S) replik
          </note>
          <note>
            Anf. 161 JONAS JACOBSSON GJÖRTLER (M) replik
          </note>
          <note>
            Anf. 162 MATILDA ERNKRANS (S) replik
          </note>
          <note>
            Anf. 163 LARS TYSKLIND (L) replik
          </note>
          <note>
            Anf. 164 MATILDA ERNKRANS (S) replik
          </note>
          <note>
            Anf. 165 LARS TYSKLIND (L) replik
          </note>
          <note>
            Anf. 166 MATILDA ERNKRANS (S) replik
          </note>
          <note>
            Anf. 167 LARS-AXEL NORDELL (KD) replik
          </note>
          <note>
            Anf. 168 MATILDA ERNKRANS (S) replik
          </note>
          <note>
            Anf. 169 LARS-AXEL NORDELL (KD) replik
          </note>
          <note>
            Anf. 170 MATILDA ERNKRANS (S) replik
          </note>
          <note>
            Anf. 171 STINA BERGSTRÖM (MP)
          </note>
          <note>
            Anf. 172 JENS HOLM (V)
          </note>
          <note>
            Anf. 173 LARS TYSKLIND (L) replik
          </note>
          <note>
            Anf. 174 JENS HOLM (V) replik
          </note>
          <note>
            Anf. 175 LARS TYSKLIND (L) replik
          </note>
          <note>
            Anf. 176 JENS HOLM (V) replik
          </note>
          <note>
            (Beslut skulle fattas den 15 december.)
          </note>
          <note>
            § 10 Allmänna bidrag till kommuner
          </note>
          <note>
            Finansutskottets betänkande 2016/17:FiU3
          </note>
          <note>
            Anf. 177 ANETTE ÅKESSON (M)
          </note>
          <note>
            Anf. 178 NIKLAS KARLSSON (S) replik
          </note>
          <note>
            Anf. 179 ANETTE ÅKESSON (M) replik
          </note>
          <note>
            Anf. 180 NIKLAS KARLSSON (S) replik
          </note>
          <note>
            Anf. 181 ANETTE ÅKESSON (M) replik
          </note>
          <note>
            Anf. 182 DENNIS DIOUKAREV (SD)
          </note>
          <note>
            Anf. 183 NIKLAS KARLSSON (S) replik
          </note>
          <note>
            Anf. 184 DENNIS DIOUKAREV (SD) replik
          </note>
          <note>
            Anf. 185 NIKLAS KARLSSON (S) replik
          </note>
          <note>
            Anf. 186 DENNIS DIOUKAREV (SD) replik
          </note>
          <note>
            Anf. 187 HÅKAN SVENNELING (V) replik
          </note>
          <note>
            Anf. 188 DENNIS DIOUKAREV (SD) replik
          </note>
          <note>
            Anf. 189 HÅKAN SVENNELING (V) replik
          </note>
          <note>
            Anf. 190 DENNIS DIOUKAREV (SD) replik
          </note>
          <note>
            Anf. 191 PETER HELANDER (C)
          </note>
          <note>
            Anf. 192 HÅKAN SVENNELING (V) replik
          </note>
          <note>
            Anf. 193 PETER HELANDER (C) replik
          </note>
          <note>
            Anf. 194 HÅKAN SVENNELING (V) replik
          </note>
          <note>
            Anf. 195 PETER HELANDER (C) replik
          </note>
          <note>
            Anf. 196 NIKLAS KARLSSON (S) replik
          </note>
          <note>
            Anf. 197 PETER HELANDER (C) replik
          </note>
          <note>
            Anf. 198 NIKLAS KARLSSON (S) replik
          </note>
          <note>
            Anf. 199 PETER HELANDER (C) replik
          </note>
          <note>
            Anf. 200 MATS PERSSON (L)
          </note>
          <note>
            Anf. 201 HÅKAN SVENNELING (V) replik
          </note>
          <note>
            Anf. 202 MATS PERSSON (L) replik
          </note>
          <note>
            Anf. 203 HÅKAN SVENNELING (V) replik
          </note>
          <note>
            Anf. 204 MATS PERSSON (L) replik
          </note>
          <note>
            Anf. 205 LARRY SÖDER (KD)
          </note>
          <note>
            Anf. 206 NIKLAS KARLSSON (S)
          </note>
          <note>
            Anf. 207 LARRY SÖDER (KD) replik
          </note>
          <note>
            Anf. 208 NIKLAS KARLSSON (S) replik
          </note>
          <note>
            Anf. 209 LARRY SÖDER (KD) replik
          </note>
          <note>
            Anf. 210 NIKLAS KARLSSON (S) replik
          </note>
          <note>
            Anf. 211 ANETTE ÅKESSON (M) replik
          </note>
          <note>
            Anf. 212 NIKLAS KARLSSON (S) replik
          </note>
          <note>
            Anf. 213 ANETTE ÅKESSON (M) replik
          </note>
          <note>
            Anf. 214 NIKLAS KARLSSON (S) replik
          </note>
          <note>
            Anf. 215 PETER HELANDER (C) replik
          </note>
          <note>
            Anf. 216 NIKLAS KARLSSON (S) replik
          </note>
          <note>
            Anf. 217 PETER HELANDER (C) replik
          </note>
          <note>
            Anf. 218 NIKLAS KARLSSON (S) replik
          </note>
          <note>
            Anf. 219 HÅKAN SVENNELING (V)
          </note>
          <note>
            Anf. 220 LARRY SÖDER (KD) replik
          </note>
          <note>
            Anf. 221 HÅKAN SVENNELING (V) replik
          </note>
          <note>
            Anf. 222 LARRY SÖDER (KD) replik
          </note>
          <note>
            Anf. 223 HÅKAN SVENNELING (V) replik
          </note>
          <note>
            Anf. 224 ANETTE ÅKESSON (M) replik
          </note>
          <note>
            Anf. 225 HÅKAN SVENNELING (V) replik
          </note>
          <note>
            Anf. 226 ANETTE ÅKESSON (M) replik
          </note>
          <note>
            Anf. 227 HÅKAN SVENNELING (V) replik
          </note>
          <note>
            Anf. 228 RASMUS LING (MP)
          </note>
          <note>
            Anf. 229 LARRY SÖDER (KD) replik
          </note>
          <note>
            Anf. 230 RASMUS LING (MP) replik
          </note>
          <note>
            Anf. 231 LARRY SÖDER (KD) replik
          </note>
          <note>
            Anf. 232 RASMUS LING (MP) replik
          </note>
          <note>
            (Beslut skulle fattas den 15 december.)
          </note>
          <note>
            § 11 Kompletterande bestämmelser till EU:s förordning om europeiska
            långsiktiga investeringsfonder
          </note>
          <note>
            Finansutskottets betänkande 2016/17:FiU13
          </note>
          <note>
            (Beslut skulle fattas den 15 december.)
          </note>
          <note>
            § 12 Effektiv bekämpning av marknadsmissbruk
          </note>
          <note>
            Finansutskottets betänkande 2016/17:FiU14
          </note>
          <note>
            Anf. 233 BÖRJE VESTLUND (S)
          </note>
          <note>
            (Beslut skulle fattas den 15 december.)
          </note>
          <note>
            § 13 Ekonomisk trygghet vid ålderdom
          </note>
          <note>
            Socialförsäkringsutskottets betänkande 2016/17:SfU2
          </note>
          <note>
            Anf. 234 LARS-ARNE STAXÄNG (M)
          </note>
          <note>
            Anf. 235 LINUS BYLUND (SD)
          </note>
          <note>
            Anf. 236 LARS-ARNE STAXÄNG (M) replik
          </note>
          <note>
            Anf. 237 LINUS BYLUND (SD) replik
          </note>
          <note>
            Anf. 238 LARS-ARNE STAXÄNG (M) replik
          </note>
          <note>
            Anf. 239 LINUS BYLUND (SD) replik
          </note>
          <note>
            Anf. 240 SOLVEIG ZANDER (C)
          </note>
          <note>
            Anf. 241 ROSSANA DINAMARCA (V)
          </note>
          <note>
            Anf. 242 LARS-ARNE STAXÄNG (M) replik
          </note>
          <note>
            Anf. 243 ROSSANA DINAMARCA (V) replik
          </note>
          <note>
            Anf. 244 LARS-ARNE STAXÄNG (M) replik
          </note>
          <note>
            Anf. 245 ROSSANA DINAMARCA (V) replik
          </note>
          <note>
            Anf. 246 BARBRO WESTERHOLM (L)
          </note>
          <note>
            Anf. 247 ARON MODIG (KD)
          </note>
          <note>
            Anf. 248 FREDRIK LUNDH SAMMELI (S)
          </note>
          <note>
            Anf. 249 RICKARD PERSSON (MP)
          </note>
          <note>
            Anf. 250 Socialförsäkringsminister ANNIKA STRANDHÄLL (S)
          </note>
          <note>
            Anf. 251 BARBRO WESTERHOLM (L) replik
          </note>
          <note>
            Anf. 252 Socialförsäkringsminister ANNIKA STRANDHÄLL (S) replik
          </note>
          <note>
            Anf. 253 BARBRO WESTERHOLM (L) replik
          </note>
          <note>
            Anf. 254 Socialförsäkringsminister ANNIKA STRANDHÄLL (S) replik
          </note>
          <note>
            (Beslut skulle fattas den 15 december.)
          </note>
          <note>
            § 14 Ekonomisk trygghet för familjer och barn
          </note>
          <note>
            Socialförsäkringsutskottets betänkande 2016/17:SfU3
          </note>
          <note>
            Anf. 255 TINA GHASEMI (M)
          </note>
          <note>
            Anf. 256 PATRIK ENGSTRÖM (S) replik
          </note>
          <note>
            Anf. 257 TINA GHASEMI (M) replik
          </note>
          <note>
            Anf. 258 PATRIK ENGSTRÖM (S) replik
          </note>
          <note>
            Anf. 259 TINA GHASEMI (M) replik
          </note>
          <note>
            Anf. 260 LINUS BYLUND (SD)
          </note>
          <note>
            Anf. 261 SOLVEIG ZANDER (C)
          </note>
          <note>
            Anf. 262 ROSSANA DINAMARCA (V)
          </note>
          <note>
            Anf. 263 TINA GHASEMI (M) replik
          </note>
          <note>
            Anf. 264 ROSSANA DINAMARCA (V) replik
          </note>
          <note>
            Anf. 265 TINA GHASEMI (M) replik
          </note>
          <note>
            Anf. 266 ROSSANA DINAMARCA (V) replik
          </note>
          <note>
            Anf. 267 CHRISTINA ÖRNEBJÄR (L)
          </note>
          <note>
            Anf. 268 ARON MODIG (KD)
          </note>
          <note>
            Anf. 269 PATRIK ENGSTRÖM (S)
          </note>
          <note>
            Anf. 270 TINA GHASEMI (M) replik
          </note>
          <note>
            Anf. 271 PATRIK ENGSTRÖM (S) replik
          </note>
          <note>
            Anf. 272 TINA GHASEMI (M) replik
          </note>
          <note>
            Anf. 273 PATRIK ENGSTRÖM (S) replik
          </note>
          <note>
            Anf. 274 RICKARD PERSSON (MP)
          </note>
          <note>
            Anf. 275 TINA GHASEMI (M) replik
          </note>
          <note>
            Anf. 276 RICKARD PERSSON (MP) replik
          </note>
          <note>
            Anf. 277 TINA GHASEMI (M) replik
          </note>
          <note>
            Anf. 278 RICKARD PERSSON (MP) replik
          </note>
          <note>
            Anf. 279 Socialförsäkringsminister ANNIKA STRANDHÄLL (S)
          </note>
          <note>
            Anf. 280 EVA LINDH (S)
          </note>
          <note>
            (Beslut skulle fattas den 15 december.)
          </note>
          <note>
            § 15 Bordläggning och beslut om förlängd motionstid
          </note>
          <note>
            § 16 Anmälan om interpellation
          </note>
          <note>
            § 17 Anmälan om frågor för skriftliga svar
          </note>
          <note>
            § 18 Anmälan om skriftliga svar på frågor
          </note>
          <note>
            § 19 Kammaren åtskildes kl. 21.49.
          </note>
          <note>
            Tryck: Elanders, Vällingby 2017
          </note>
        </div>
      </body>
    </text>
  </TEI>
</teiCorpus>
