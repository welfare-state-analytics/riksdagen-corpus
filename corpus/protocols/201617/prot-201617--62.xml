<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201617</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201617</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201617--62</head>
          <docDate when="2017-01-27">2017-01-27</docDate>
        </div>
      </front>
      <body>
        <div>
          <note>
            § 1 Meddelande om återrapportering från Europeiska rådets möte
            den 3 februari
          </note>
          <note>
            T almannen meddelade att tisdagen den 14 februari kl. 13.0 0
            skulle återrapportering från Europeiska rådets möte den 3 februari
            äga rum.
          </note>
          <note>
            § 2 Meddelande om återrapportering från Europeiska rådets möte
            den 9–10 mars
          </note>
          <note>
            Talmannen meddelade att tisdagen den 14 mars kl. 13.00 skulle
            återrapportering från Europeiska rådets möte den 9–10 mars äga
            rum.
          </note>
          <note>
            § 3 Meddelande om återrapportering från Europeiska rådets möte
            den 22–23 juni
          </note>
          <note>
            Talmannen meddelade att tisdagen den 27 juni kl. 13.00 skulle
            återrapportering från Europeiska rådets möte den 22–23 juni äga
            rum.
          </note>
          <note>
            § 4 Senaste dag för avlämnande av propositioner
          </note>
          <note>
            I enlighet med 9 kap. 3 § riksdagsordningen hade talmannen föreslagit
            att propositioner som regeringen avsåg skulle behandlas under
            innevaran ­ de riksmöte och för vilka särskild tidpunkt inte var
            föreskriven skulle avlämnas senast tisdagen den 21 mars .
          </note>
          <note>
            Kammaren biföll detta förslag.
          </note>
          <note>
            § 5 Anmälan om subsidiaritetsprövningar
          </note>
          <note>
            Talmannen anmälde att utdrag ur följande protokoll i ärenden
            om subsidiaritetsprövning av EU-förslag hade kommit in:
          </note>
          <note>
            prot. 2016/17:14 för torsdagen den 19 januari från näringsutskottet
            och
          </note>
          <note>
            prot. 2016/17:18 för tisdagen den 24 januari från miljö ‑ och
            jordbruksutskottet.
          </note>
          <note>
            § 6 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2016/17:224
          </note>
          <note>
            Till riksdagen
          </note>
          <note>
            Interpellation 2016/17:224 Papperslösa barn
          </note>
          <note>
            av Christina Höj Larsen (V)
          </note>
          <note>
            Interpellationen kommer inte hinna besvaras inom tidsfristen.
          </note>
          <note>
            Skälet till dröjsmålet är tjänsteresor och andra sedan tidigare
            inbokade arrangemang.
          </note>
          <note>
            Interpellationen kommer att besvaras den 24 februari 2017.
          </note>
          <note>
            Stockholm den 24 januari 2017
          </note>
          <note>
            Justitiedepartementet
          </note>
          <note>
            Anders Ygeman
          </note>
          <note>
            § 7 Anmälan om faktapromemoria
          </note>
          <note>
            Talmannen anmälde att följande faktapromemoria om förslag från
            Europeiska kommissionen hade kommit in och överlämnats till utskott:
          </note>
          <note>
            2016/17:FPM59 Förordning om kontroller av kontanta medel KOM(2016)
            825 till skatteutskottet
          </note>
          <note>
            § 8 Svar på interpellation 2016/17:204 om brott mot äldre
          </note>
          <note type="speaker">
            Anf. 1 Statsrådet ANDERS YGEMAN (S):
          </note>
          <note>
            Herr talman! Lars-Arne Staxäng har frågat mig om jag avser att
            återkomma till riksdagen med några konkreta förslag på hur brott
            som begås mot äldre ska motverkas .
          </note>
          <note>
            Polismyndigheten arbetar kontinuerligt med att utveckla det brottsbekämpande
            arbetet. Den så kallade Circagruppen i Polisregion Väst har ett
            nationellt ansvar för att samordna polisens arbete mot seriebrott
            som riktas mot just äldre och personer med funktionsnedsättning.
            I uppdraget ingår att identifiera misstänkta gärningsmän, initiera
            samordning av brott och ärenden, utreda brott, bistå med metod-
            och verksamhetsstöd till andra utredningsgrupper och arbeta brottsförebyggande.
            För att effektivisera det brottsutredande arbetet har Polismyndigheten
            också beslutat om en natio ­ nell modell för brottssamordning
            som har införts under 2016.
          </note>
          <note>
            Polismyndighetens nationella bedrägericentrum har de senaste
            åren haft ett nära samarbete med Pensionärernas Riksorganisation
            och Sveriges Pensionärsförbund för att försöka förhindra bedrägerier
            mot äldre. Tillsammans har man drivit projektet Försök inte lura
            mig, för att öka medvetenheten hos äldre om hur de kan upptäcka
            och skydda sig mot bedrägeribrott.
          </note>
          <note>
            Vad beträffar den förra regeringens straffmätningsreform syftade
            den till att höja straffen för allvarliga våldsbrott. Reformen
            har i de flesta fall fått ett otillräckligt genomslag, och den
            lagstiftningsmetod som kom till användning har blivit föremål
            för kritik. Därför har regeringen den 22 december 2016 beslutat
            om en lagrådsremiss som innebär att åtgärder nu vidtas för att
            säkerställa att syftet med 2010 års reform bättre förverkligas.
            Dessa åtgärder består i att straffskalorna skärps för vissa allvarliga
            våldsbrott.
          </note>
          <note type="speaker">
            Anf. 2 LARS-ARNE STAXÄNG (M):
          </note>
          <note>
            Herr talman! Jag vill börja med att tacka för svaret. Det finns
            minst två anledningar till att jag har tagit upp denna viktiga
            frågeställning. Den första är att jag tycker att det är fruktansvärt
            fegt och fult att utnyttja den faktorn att äldre personer ofta
            får sämre sinnen och förutsättningar att röra sig ledigt samt
            att muskelstyrkan försämras. Att det då finns människor som utnyttjar
            denna möjlighet att tillskansa sig värdeföremål eller med andra
            bluffmetoder lura äldre ser jag som helt avskyvärt.
          </note>
          <note>
            Den andra anledningen är att jag har noterat att det har blivit
            allt vanligare att äldre människor råkar ut för precis denna typ
            av brott, om man går några år tillbaka. Även om det är farligt
            att använda statistik ibland, eftersom man kan jämföra olika saker,
            går det inte att komma ifrån att några av dessa brott blir vanligare
            än de var förr.
          </note>
          <note>
            Jag tänker på brott som utförs på ett sådant sätt att man på
            olika sätt lurar sig in hos en äldre person. Här arbetar man ofta
            i par, där den ene distraherar och den andre gör olika tillgrepp.
          </note>
          <note>
            Jag tänker även på de rena överfallsbrotten, där en gärningsman
            gör ett snabbt tillgrepp mot en äldre person för att sedan i lugn
            takt fly därifrån.
          </note>
          <note>
            Jag tänker också på alla de bluffbrott som många äldre utsätts
            för och där gråzonen, inte minst inom it, är svår att beivra –
            ibland på grund av att det är svårt att bevisa att brott har förekommit.
          </note>
          <note>
            Av denna anledning ansåg Alliansen 2010, precis som redan har
            sagts, att straffen för denna typ av brott skulle skärpas. Därför
            tror jag att det är bra att man nu har infört en nationell modell
            för brottssamordning, efter ­ som det inte är helt ovanligt att
            det är just utländska ligor som specialiserar sig på denna brottstyp.
            Här är det mycket viktigt att sätta ett tydligt stopp och lagföra
            dessa personer.
          </note>
          <note>
            Det är också bra att regeringen har beslutat om en lagrådsremiss,
            vilket tydligen gjordes i december. Det innebär att man vidtar
            åtgärder för att säkerställa att syftet med den gamla alliansreformen
            från 2010 bättre förverkligas. Det betyder med andra ord att straffskalorna
            för vissa brott skärps.
          </note>
          <note>
            Jag är, som statsrådet märker, inte rädd för att ge beröm när
            det behövs. Inte minst inom detta område tror jag att det finns
            mycket att göra.
          </note>
          <note>
            När detta är sagt tycker jag att det är synd att man inte skriver
            in att det är ett allvarligare brott när en äldre person eller
            en annan värnlös person utsätts för brott. Det har både jag och
            mitt parti skrivit motioner om tidigare. Jag tror att det skulle
            vara av stort värde i domstolar när brottet ska värderas om man
            faktiskt tar in en sådan faktor.
          </note>
          <note>
            Jag vill alltså tacka statsrådet för interpellationssvaret. Jag
            ser att det finns en ambition , att man vill försöka lösa dessa
            brott.
          </note>
          <note>
            När det gäller förtroendet för polisen, som vi ska debattera
            senare i dag, är det också någonting som tyvärr kommer att drabba
            denna typ av brott. Man får göra kraftiga prioriteringar, och
            det är inte alls säkert att polisen ens kan åka ut när denna typ
            av brott har begåtts. Jag har fått många vittnesmål om detta.
          </note>
          <note>
            Jag vill därför gärna ha en debatt om det kan vidtas olika åtgärder
            för att denna typ av brott ska kunna beivras bättre och snabbare.
          </note>
          <note type="speaker">
            Anf. 3 Statsrådet ANDERS YGEMAN (S):
          </note>
          <note>
            Herr talman! Jag delar Lars-Arne Staxängs avsky mot åldringsbrott.
            Jag delar också i huvudsak hans analys av vikten av brottssamordning
            och ett samordnat arbete mot dessa brott.
          </note>
          <note>
            Däremot är jag lite mer tveksam till de statistikuppgifter som
            förs fram här. Det stämmer att denna typ av brott ökade för några
            år sedan. Men under de senaste åren har vi sett en kraftig minskning.
            Tack vare det samordnade arbetet, tack vare ett antal fällande
            domar och tack vare ett tufft arbete mot de utländska ligorna
            har vi minskat antalet åldringsbrott med uppemot 20 procent.
          </note>
          <note>
            Minskningen har varit störst i Västsverige, Lars-Arne Staxängs
            egna hemtrakter. Det beror på att det nationella samordningsansvaret
            för denna typ av brott är placerat i Västsverige. Jag vågar hävda
            att man i Västsverige också har varit bäst på det förebyggande
            arbetet, nämligen att ta tid av de begränsade polisresurserna
            för att tillsammans med de två stora pensio ­ närsorganisationerna
            åka ut och vara med på möten runt om i Västsverige för att informera
            åldringar om hur de bäst kan skydda sig och hur de bäst kan se
            till att de inte låter sig luras av dessa dubiösa gärningsmän.
            Detta ger resultat både på lagföringssidan med många fällande
            domar genom bra polisarbete och i att allt färre äldre utsätts
            för denna typ av brottslighet. Det är naturligtvis mycket glädjande.
          </note>
          <note>
            Däremot får vi inte slå oss till ro med att vi har sett en minskning,
            utan denna brottslighet måste fortsätta minska. Och jag deltar
            gärna i en fortsatt debatt med Lars-Arne Staxäng om vilka de effektivaste
            åtgärderna för att få en fortsatt minskning kan vara.
          </note>
          <note type="speaker">
            Anf. 4 LARS-ARNE STAXÄNG (M):
          </note>
          <note>
            Herr talman! Jag tackar för svaret, men tyvärr är jag inte helt
            övertygad om att detta räcker.
          </note>
          <note>
            Jag tror att vi ska undvika att slå statistik i huvudet på varandra
            i dag. Jag ska försöka undvika det, och jag tror att det vore
            en fördel om även statsrådet gjorde det. Statistik kan användas
            fel; det är väldigt lätt hänt att man jämför äpplen och päron.
            Jag är också nöjd med att vissa statistikuppgifter visar att en
            viss brottstyp har gått ned, så även i Västsverige. Det är jag
            jättenöjd med, men tyvärr finns det alltför många brott kvar.
          </note>
          <note>
            Vissa av brotten har även blivit grövre. Man flyger till och
            med på äldre personer när de står med sina tekniska hjälpmedel,
            och man rycker guldkedjor och handväskor. Man tar värdeföremål
            och bryr sig inte om ifall den äldre personen ramlar och slår
            sig – kanske till och med bryter ben. Sådana tillgreppsbrott har
            ökat, och därför måste vi sätta till en ordentlig insats mot just
            dessa brott.
          </note>
          <note>
            Vi ska som sagt senare diskutera situationen inom polisen. Den
            påverkar även denna brottstyp. Allmänhetens förtroende för polisen
            har sjunkit dramatiskt, framför allt under 2016. Därför tror jag
            att det måste mer till för att stävja dessa brott. Det är bra
            att vi kan få till en central grupp för att få fast dessa ligor,
            precis som har sagts, men det behövs också mer lokalkännedom för
            att insatsen ska bli optimal. Det var ett av grundfundamenten
            med den nya reformen.
          </note>
          <note>
            Tyvärr är vi inte där. Trots att det som sagt var en av de viktigaste
            delarna i reformen saknas detta i praktiken i de flesta kommuner.
            Där man har satt in detta – man har till exempel prövat det i
            Tensta under fjolåret – har antalet brott sjunkit dramatiskt.
            Det är inte konstigt; det är först när man kan beivra brott och
            när man har lokal polis som känner till situatio ­ nen som det
            kan bli en radikal förändring.
          </note>
          <note>
            I Novus undersökning förra året seglade just frågan om lag och
            ordning fram som den som ökar mest när det gäller folks oro. Därför
            måste reger ­ ingen möta detta med adekvata åtgärder som visar
            att man är på rätt väg. Så har inte varit fallet hittills. Därför
            skulle jag vilja ta upp några punkter som jag tror skulle kunna
            förbättra situationen. I stället för att klanka på regeringen
            vill jag försöka fråga statsrådet om detta kan vara en framkomlig
            väg.
          </note>
          <note>
            Först och främst bör vi öka insatserna mot bedrägeribrott. Det
            är den brottstyp som ökar mest av alla för närvarande, och dessa
            brott drabbar ofta äldre personer. Vi behöver också ge bättre
            stöd till äldre brottsoffer. Brott mot äldre ska förebyggas och
            utredas effektivt i hela landet, och vi ska även få bättre statistik
            över hur det ser ut i Sverige. Målsägarens ålder bör också redovisas
            på ett tydligare sätt i kriminalstatistiken.
          </note>
          <note>
            Detta är några punkter jag tror skulle kunna förbättra situationen,
            och framför allt skulle vi få veta hur det ser ut ute i landet
            och därmed kunna sätta in riktiga åtgärder.
          </note>
          <note>
            Jag tror att vi måste se till att beivra denna typ av brott.
            Vi måste få polisen att fungera lokalt. Alla partier har stått
            bakom reformen, men vi ser också att det har varit stora svårigheter
            och att ledningsstrukturen på många ställen fortfarande inte fungerar.
            Därför skulle jag gärna vilja veta om statsrådet inom den närmaste
            tiden tänker sätta in några nya åtgärder för att leda den här
            reformen i hamn på ett bra sätt.
          </note>
          <note type="speaker">
            Anf. 5 Statsrådet ANDERS YGEMAN (S):
          </note>
          <note>
            Herr talman! Det var fyra konkreta frågor och en öppen fråga
            från Lars-Arne Staxäng. Jag ska trots den begränsade talartid
            vi har här i kammaren försöka besvara dem, och jag ber om ursäkt
            om det kanske blir lite översiktligt på grund av tidsbristen.
          </note>
          <note>
            Den första frågan var om vi bör öka insatserna mot bedrägeribrott
            om de växer kraftigt. Svaret är ja. Tyvärr har bedrägeribrotten,
            framför allt de som har en it-komponent, en sådan fördel när det
            gäller skala att vi måste mota bort dem vid källan. Vi måste höja
            kraven på våra id-kort och andra id-källor, och vi måste höja
            kraven på banker. Vi måste också höja kraven på dem som säljer
            saker med dessa komponenter. Det ska helt enkelt bli svårare att
            begå bedrägeribrott. Då kommer vi också att kunna lagföra den
            minskade brottslighet som blir kvar.
          </note>
          <note>
            Den andra frågan handlade om bättre stöd till brottsoffer. Absolut!
            Det är också bakgrunden till att regeringen har ökat finansieringen
            till brottsofferjourerna genom ersättning från brottsskadefonden.
          </note>
          <note>
            Den tredje frågan handlade om bättre statistik. Ja, det var en
            av de tre kraftfulla åtgärder jag presenterade tillsammans med
            rikspolischefen. Åtgärden är tvådelad: Dels är det ett uppdrag
            till polisen att redovisa statistik ned på lokalpolisområdesnivå,
            det vill säga kommunnivå, för att vi ska kunna följa upp och jämföra
            olika lokalpolisområden och polisområden med varandra. Dels är
            det ett uppdrag till Brå, Brottsförebyggande rådet, att göra trygghetsstatistiken
            nedbrytbar på kommunnivå så att vi kan följa trygghetsutvecklingen
            och utsattheten för brott på kommunal nivå.
          </note>
          <note>
            På det sättet kan vi också jämföra trygghetsarbetet i polisområden,
            kommuner och det offentliga Sverige. Det är nämligen inte bara
            polisen som är ansvarig för tryggheten, utan även det övriga offentliga
            Sverige kan göra stora insatser för att öka tryggheten – inte
            minst för de äldre.
          </note>
          <note>
            Den fjärde frågan handlade om kriminalstatistiken och äldre,
            och den får jag tyvärr svara ”pass” på. Jag känner nämligen inte
            till exakt hur den förs och på vilket sätt den planeras, så det
            får jag i så fall återkomma till.
          </note>
          <note>
            Den sista, lite mer öppna, frågan var om jag planerar att vidta
            några åtgärder i det korta perspektivet för att säkerställa polisreformens
            effekter. Svaret på den frågan är ja. Det var därför jag hade
            mötet med rikspolischefen. Resultatet är inte tillräckligt bra;
            för få poliser har kommit ut lokalt. Därför inför rikspolischefen
            nu ett anställningsstopp på de nationella avdelningarna.
          </note>
          <note>
            Det som dock är positivt är att det i alla de mest socialt utsatta
            områdena, där otryggheten har varit som störst, har blivit fler
            poliser under föregående år . Du tog Tensta som exempel, Lars-Arne
            Staxäng, och det är ett av områdena. Där har denna prioritering
            gett ett bra resultat – även om jag i likhet med Lars-Arne Staxäng
            tror att man ska vara lite försiktig med statistiken. Kanske är
            den positiva effekten något mindre än vad just denna statistik
            ger uttryck för, men det har i alla fall varit en positiv effekt.
            Det är för övrigt en lite annorlunda situation när regeringen
            får försöka dämpa den positiva stämningen i oppositionen, men
            det är väl bra!
          </note>
          <note>
            Det kommer också att behöva vidtas ytterligare åtgärder när det
            gäller polisen, och vi återkommer strax till det i en annan interpellationsdebatt.
            I grunden har vi dock lyckats bryta utvecklingen för några viktiga
            åldringsbrott. Mer finns att göra, och vi ska steg för steg vidta
            de övriga åtgärder som krävs för att äldre ska känna sig tryggare
            och säkrare i vårt samhälle.
          </note>
          <note type="speaker">
            Anf. 6 LARS-ARNE STAXÄNG (M):
          </note>
          <note>
            Herr talman! Jag tror att regeringens ambition är bra – och jag
            tror att man hade blivit tvingad till det om man inte var övertygad
            tidigare.
          </note>
          <note>
            När det gäller Eliasson och Ygeman, som nu i flera omgångar har
            träffats och i vissa fall faktiskt lagt fram några förslag, har
            det i stora delar inte givit någon större effekt hittills. Jag
            har inte sett de där kraftfulla förslagen som egentligen hela
            poliskåren efterfrågar. Min egen son har varit polis – han är
            en av dem som har slutat. Han finns med i statistiken som en av
            de över 800 poliser som slutade i fjol. Jag har alltså fått ingångar
            till hur det ser ut ute på fältet, och det är inte så vackert
            överallt.
          </note>
          <note>
            Vi måste få en nytändning, både inom polisen och i allmänhetens
            förtroende. En undersökning i Aftonbladet häromsistens visade
            ett dramatiskt fall i allmänhetens förtroende för polisen. Polisen
            har i många och långa tider oftast haft ett gott förtroende –
            och så är det i de flesta länder – men enligt denna undersökning
            hade förtroendet sjunkit med hela 20 enheter, från nästan 60 procent
            till under 40 procent. De som inte hade förtroende för polisen
            hade också ökat i motsvarande grad.
          </note>
          <note>
            Så här kan vi inte ha det. Därför tror jag att statsrådet, om
            han nu tar för vana att gå till rikspolischefen och träffas, faktiskt
            sätter sig ned och funderar. Det som hittills har kommit fram
            räcker inte. Vi måste faktiskt göra mer. Vi måste vända skutan.
            Det är inte bara ett fall för regeringen, utan det är ett fall
            även för oss i riksdagen och för hela samhället. Det handlar om
            tilltron till det demokratiska Sverige.
          </note>
          <note type="speaker">
            Anf. 7 Statsrådet ANDERS YGEMAN (S):
          </note>
          <note>
            Herr talman! Vi kommer att återkomma till diskussionen om statistik
            och förtroende, men jag skulle akta mig väldigt noga för att dra
            för stora växlar på den statistikkälla som Lars-Arne Staxäng nämner.
            Det här är en självrekryterande panel, vilket gör att exempelvis
            Sveriges Radio regelbundet väljer att inte redovisa dessa siffror,
            eftersom de inte är statistiskt säkerställda. Vi har en väldigt
            stor undersökning med bra bastal som också visar på en nedgång,
            men i betydligt mindre omfattning.
          </note>
          <note>
            Låt mig också påminna om att Statskontoret i utvärderingen av
            polisreformen menar att det tar omkring fem år för denna typ av
            reformer – så har det varit för motsvarande reformer i till exempel
            Danmark och Holland. Jag tror att man nu ska akta sig för att
            ta stora nya grepp och för att tro att det är organisationsformen
            som är det viktiga för polisen. Vi måste fokusera på verksamheten:
            att göra människor trygga, att gripa brottslingar och att förebygga
            brott.
          </note>
          <note>
            Jag vill ödmjukt påpeka att vi nu har fler polisanställda än
            vi någonsin tidigare har haft i Sverige. Vi satsar mer resurser
            på polisen än vi någonsin tidigare har gjort i Sverige.
          </note>
          <note>
            Även om Lars-Arne Staxängs son inte var en av dem kan jag berätta
            att av de 800 som har slutat har två tredjedelar antingen gått
            i pension eller gått över till att arbeta på Säkerhetspolisen.
            Säkerhetspolisen tillhörde ju före reformen samma myndighet som
            polisen, så detta hade tidigare inte inneburit en verksamhetsövergång.
          </note>
          <note>
            Med detta sagt finns det en hel del kvar att önska i utvecklingen
            av svensk polis. Vi följer den utvecklingen noga, och vi kommer
            alldeles strax att få tillfälle att diskutera den mer i detalj.
          </note>
          <note>
            Överläggningen var härmed avslutad.
          </note>
          <note>
            § 9 Svar på interpellation 2016/17:211 om åtgärder mot illegal
            yrkestrafik
          </note>
          <note type="speaker">
            Anf. 8 Statsrådet ANDERS YGEMAN (S):
          </note>
          <note>
            Herr talman! Emma Wallrup har frågat mig om jag avser att försäkra
            mig om att polisen för och redovisar statistik över hur många
            vägkontroller av yrkesmässig trafik som genomförts.
          </note>
          <note>
            Hon har även frågat mig om det är min bedömning att införande
            av nationella målsättningar gällande antalet kontroller av yrkestrafiken
            kan vara ett lämpligt styrmedel för att motverka olaga cabotagetrafik
            och olaga yrkesmässig trafik.
          </note>
          <note>
            Slutligen har Emma Wallrup frågat mig om jag avser att vidta
            åtgärder för att stärka kompetensen hos polis och åklagare för
            att motverka illegal cabotageverksamhet.
          </note>
          <note>
            Trafiksäkerhetsarbetet är en självklar och viktig del av Polismyndighetens
            verksamhet. Målet är först och främst att bidra till en minskning
            av antalet döda och skadade i trafiken och att skapa trygghet
            för trafikanterna.
          </note>
          <note>
            Kontroller av den tunga yrkestrafiken är dessutom ett viktigt
            verktyg för att upprätthålla en sund konkurrens inom åkerinäringen
            och en möjlighet att även upptäcka andra typer av brottslighet.
          </note>
          <note>
            Av budgetpropositionen för 2017 framgår att Polismyndigheten
            tillförs medel för att bland annat förbättra insatserna när det
            gäller kontroller av cabotagetransporter och flygande inspektioner
            av nyttofordon – någonting som inte minst Vänsterpartiet har drivit
            på för. I enlighet med uppdraget i regleringsbrevet till Polismyndigheten
            ska de åtgärder som vidtas i dessa avseenden redovisas i årsredovisningen
            till och med 2020. I kravet på återrapportering ingår att föra
            ett resonemang kring vilka effekter åtgärderna bedöms ha lett
            till eller bedöms komma att leda till.
          </note>
          <note>
            Det är emellertid Polismyndighetens ansvar att avgöra hur de
            samlade resurserna ska användas och att säkerställa att kompetensförsörjningen
            är väl avvägd i förhållande till verksamhetens behov. Detsamma
            gäller för Åklagarmyndigheten.
          </note>
          <note type="speaker">
            Anf. 9 EMMA WALLRUP (V):
          </note>
          <note>
            Herr talman! Jag ställde denna fråga till statsrådet Anders Ygeman
            med anledning av det kaos som just nu råder inom åkerinäringen
            på grund av EU-inträdet och den dumpade arbetsmarknaden, där vi
            har släppt på de arbetsregler som vi har haft i Sverige.
          </note>
          <note>
            Nu ser vi avarterna av det här på våra vägar. Det har blivit
            en bransch som tyvärr påminner om rena maffian i vissa delar.
            Vi ser hur chaufförer kör till svältlöner och hur regler bryts.
            Detta är både en trafikfara och en arbetsmiljöfara. Det är också
            en fråga om konkurrens med de sunda åkerierna – denna konkurrens
            är i dag inte bra balanserad, utan den är väldigt tuff.
          </note>
          <note>
            Vi i Vänsterpartiet är väldigt glada att vi i förhandlingarna
            lyckades få igenom denna ökade satsning på trafikpoliser för att
            motverka illegal cabotageverksamhet.
          </note>
          <note>
            I Danmark genomfördes 2013 en satsning på just 25 miljoner. Där
            hade man en modell där tio poliser arbetade heltid – framgångsrikt
            – med att systematiskt lagföra, eller kontrollera, den illegala
            cabotagetrafiken.
          </note>
          <note>
            Vänsterpartiet har en förhoppning om att regeringen tittar på
            Danmark i detta fall. Antalet trafikpoliser har ju minskat drastiskt,
            och vi har i dag problem inom hela välfärdssystemet med att resurserna
            inte räcker till. Vi har en stor skuld i hela välfärdssystemet
            sedan den borgerliga regeringen, på grund av skattesänkningar.
            Till vis del beror detta också på 90-talets högersväng i hela
            politiken och på den ekonomiska krisen.
          </note>
          <note>
            Just eftersom resurserna är knappa skulle det vara bra med ett
            fokuserat arbete. Man har lyckats bra med att öka kontrollerna
            med Danmarks modell, med tio poliser som arbetar fokuserat med
            detta i en särskilt utbildad arbetsgrupp. Detta är en framkomlig
            väg.
          </note>
          <note>
            Jag tycker att jag fick lite luddiga svar på mina frågor till
            Anders Ygeman. Av Transportstyrelsens rapporter framgår att det
            inte finns några uppställda mål för antalet vägkontroller samt
            att man har dålig statistik och dålig uppföljning. Det är anmärkningsvärt
            att det inte finns några mål att följa upp, för om vi ska komma
            till rätta med det här problemet, med de små resurser vi har,
            känns det ännu viktigare att ha målstyrning.
          </note>
          <note>
            Därför frågar jag återigen statsrådet om han är beredd att inte
            bara förlita sig på polisens ganska överbelastade verksamhet utan
            att vara lite tydligare i strategierna kring detta. Är statsrådet
            beredd att ta fram tydligt mätbara mål som går att följa upp?
          </note>
          <note type="speaker">
            Anf. 10 Statsrådet ANDERS YGEMAN (S):
          </note>
          <note>
            Herr talman! För det första vänder jag mig emot bilden att det
            skulle råda kaos på våra vägar. Det har vidtagits en rad åtgärder,
            både av den tidigare regeringen – då framdrivna av en aktiv opposition
            – och av nuvarande regering.
          </note>
          <note>
            Bland annat har vi höjt sanktionsavgifterna kraftigt och gjort
            det möjligt att kräva betalning direkt vid vägen. Vi har infört
            möjligheten till klampning, och vi går nu vidare och ska införa
            klampning på riktigt, det vill säga klampning tills sanktionsavgiften
            är betald. Vi har också gett myndighetsuppdrag om bland annat
            ett utökat beställaransvar.
          </note>
          <note>
            Det stämmer att antalet trafikpoliser över tid har minskat. Skälet
            till detta är att vi har infört någonting som heter automatiska
            trafikkameror, som sköter en väldigt stor del av hastighetsövervakningen.
          </note>
          <note>
            Men det stämmer också att antalet bilinspektörer, alltså den
            yrkeskategori inom polisen som är speciellt inriktad på att kontrollera
            den tunga trafiken, har ökat. I sex av sju polisregioner ökar
            antalet bilinspektörer, vilket möjliggör en mer kraftfull kontroll
            av den tunga fordonstrafiken, då detta ofta är en ganska komplicerad
            företeelse som kräver en grad av specialisering hos polisen. Nu
            kan de jobba tillsammans med de lokala poliserna och de andra
            trafikpoliserna för att säkerställa ordning och reda på våra vägar.
          </note>
          <note>
            Vad gäller den sista frågan, om jag tänker ställa upp detaljerade
            mål för hur många – och vilka – kontroller som ska göras, är svaret
            nej. Jag tror inte på den typen av detaljstyrning av polisen.
            Polisen drabbades tidigare av denna typ av detaljstyrning – new
            public management, eller pinnjakt, som det brukar heta i det vardagliga
            talet.
          </note>
          <note>
            Vi styr med effektmål: trygghet, säkerhet och ordning och reda
            på våra vägar. Polisen ska vara polis, och utifrån dessa mål får
            man själv välja hur man lägger upp arbetet på det effektivaste
            sättet. Sedan följer vi upp resultatet av polisens arbete.
          </note>
          <note>
            Jag vågar hävda att det de senaste åren har blivit mer – snarare
            än mindre – ordning och reda på våra vägar. Mycket återstår att
            göra, och mycket återstår att göra på EU-nivå. Den lagstiftning
            som kringgärdar yrkestrafiken i Europa är krånglig, överlappande
            och ibland till och med delvis motsägelsefull.
          </note>
          <note>
            Det är väldigt svårt, till och med för en högt utbildad bilinspektör,
            att avgöra om en transport ska räknas som en cabotagetransport
            eller som en transport enligt kombidirektivet.
          </note>
          <note>
            Det är komplicerade domstolsförhandlingar, där det ena perspektivet
            står mot det andra. Det löser vi inte med mindre än att vi tar
            kraftfull ställning i EU för en förenkling och förbättring av
            regelverket. Då kan vi också sätta stopp för en del andra avarter
            som finns på våra vägar till följd av de hål som finns i EU:s
            regelverk.
          </note>
          <note type="speaker">
            Anf. 11 EMMA WALLRUP (V):
          </note>
          <note>
            Herr talman! Man kan tycka att kaos är ett starkt ord, men jag
            skulle nog vilja säga att på vissa sträckor och vid vissa tillfällen
            råder det i dag kaos på grund av de totalt undermåliga villkoren
            i den här branschen.
          </note>
          <note>
            Under förra året tippade lastbilar med släp över bilar. I Uppsala
            körde en lastbil in i ett tåg. Det är lite som en bild av extremen
            att vi i stället för att satsa på järnvägen låter avarterna ta
            över vägarna och dumpa villkoren. I södra Sverige, inte minst,
            är trafiksituationen väldigt tuff just på grund av alla dessa
            lastbilar på vägarna. Det vittnar många om. Vi kan läsa om detta
            i tidningar, och det är en stor debatt om det i hela Europeiska
            unionen, därför att det har blivit ett så stort problem.
          </note>
          <note>
            Kompetensen måste höjas hos polisen. Det är positivt att regeringen
            nu kommer med en ny proposition, i vilken ett EU-direktiv implementeras
            om att stärka polisens kompetens i de här frågorna. Jag hoppas
            att statsrådet kommer att följa upp att det sker på ett bra sätt
            och framför allt ge r effekt.
          </note>
          <note>
            Även Åklagarmyndigheten behöver stärkas. Det är få åklagare som
            kan dessa ganska komplicerade frågor, och många fall har lagts
            ned. Det är i princip ett fall som har lett till böter här i Sverige.
            En rumänsk man hade fuskat med färdskrivaren, vilket ledde till
            dryga böter. Men det har lagts ned ett stort antal fall, där det
            funnits bevis på att förarna inte ens haft körkort för lastbil
            och en rad andra saker, med hänvisning till olika anledningar.
            Rättegångarna borde genomföras, så att förarna får en signal om
            att vi som samhälle inte accepterar en sådan här utveckling på
            våra vägar. När förare släpps igenom i rättegångarna signalerar
            det i stället till de andra förarna att det är okej att bryta
            mot reglerna. Det kommer ändå inte att ske speciellt mycket.
          </note>
          <note>
            Jag tycker att statsrådet skulle behöva vara lite tydligare och
            följa upp detta. Vi vet att det är ett stort antal ärenden, och
            polisen är överbelastad på grund av omorganisation och så vidare.
            Det skulle behövas tydliga råd och riktlinjer från regeringen
            och statsrådet och en uppföljning för att se att båten vänder,
            att fall faktiskt bedöms som olagliga när de är olagliga.
          </note>
          <note type="speaker">
            Anf. 12 Statsrådet ANDERS YGEMAN (S):
          </note>
          <note>
            Herr talman! Nej, jag delar inte uppfattningen att saker släpps
            igenom i rättegångar. Jag måste påminna om att vi har ett samhällssystem
            i Sverige där domstolarna prövar målen självständigt och att de
            inte kan överprövas av riksdag och regering.
          </note>
          <note>
            När det sedan gäller fallet med körkortslöshet kan vi notera
            att den makedonska chauffören, som hade köpt ett bulgariskt körkort,
            friades i tingsrätten men sedan fälldes i hovrätten, så i den
            meningen verkar domstolsväsendet ha agerat i enlighet med Emma
            Wallrups önskan.
          </note>
          <note>
            Vi ska också notera att det har skett ett skifte från böter till
            sanktionsavgifter, och det är kraftfulla sanktionsavgifter. Du
            kan få uppemot 40 000 kronor i sanktionsavgift. Och om du inte
            betalar sanktionsavgiften i förskott riskerar du att ditt fordon
            klampas så att färden inte kan fortsätta. Det är en betydligt
            kraftfullare åtgärd än att dela ut böter eller pröva saken i domstol.
            Det är en åtgärd som jag tror kommer att ha en kraftfull effekt,
            speciellt när vi går vidare och ändrar reglerna så att man inte
            kan klampa bara i 24 timmar utan en längre tid.
          </note>
          <note>
            Jag tror också att det kan vara värt att stärka beställaransvaret,
            så att den som beställer en transport måste säkerställa att den
            sker på ett bra och lagligt sätt.
          </note>
          <note>
            Förutom det som jag sa i det förra svaret behöver EU-reglerna
            förbättras, för de är för otydliga och gör att det tar för mycket
            polis- och bilinspektörsresurser i anspråk och att för många kan
            smita igenom nätet. Nästa steg måste vara att använda den nya
            tekniken i större omfattning.
          </note>
          <note>
            Regeringen har nu gått vidare och permanentat alkobommar i våra
            största hamnar. Det är ett bra första och viktigt steg. Man måste
            kunna använda kameror och andra system. Man måste kunna fjärravläsa
            färdskrivare för att på det sättet kontrollera ett mycket större
            antal fordon än vad man kan göra vid vägkanten.
          </note>
          <note>
            Genom att använda smart ny teknik, skärpa lagstiftningen, fortsätta
            att utbilda specialister och bilinspektörer och genom att bryta
            upp utbildning ­ en för trafikpoliser, så att den hamnar i lite
            mindre sektioner och så att man kan utbilda sig i kortare sjok,
            kommer den svenska trafikpolisverksamheten att kunna bli framgångsrik.
            Vi kommer därmed att kunna fortsätta öka lagligheten på våra vägar.
          </note>
          <note type="speaker">
            Anf. 13 EMMA WALLRUP (V):
          </note>
          <note>
            Herr talman! Jag är glad att statsrådet lyfter fram de här frågorna
            och speciellt att han vill stärka möjligheten till förlängd klampning
            – det är väldigt bra.
          </note>
          <note>
            Nu hoppas vi att utredningen om beställaransvaret och den kommande
            propositionen kommer att vara effektiva.
          </note>
          <note>
            Enligt Transportstyrelsen har det under åren 2012–2015 endast
            i en förundersökning fattats beslut om beställaransvar. Det har
            varit en stor brist och behöver skärpas till. Det behöver bli
            tydliga regler som går att följa upp.
          </note>
          <note>
            Det vore väldigt bra om man arbetade med att stärka kompetensen
            hos åklagare och även hos polis och med att följa upp den utbildning
            som nu kommer, för fallen är komplicerade. Vi ser ju hur så många
            fall har lagts ned.
          </note>
          <note>
            Jag håller med om att det var bra att fallet med den makedonska
            föraren gick vidare för beslut i hovrätten. Men att man i ett
            tidigare skede kunde fatta det beslut som man gjorde berodde antagligen
            på att kompetensen hos åklagaren var för låg. Det är ett tecken
            på att vi behöver arbeta med den biten. Jag hoppas att statsrådet
            kan ta med sig, följa upp och diskutera detta med Åklagarmyndigheten
            och se till att det kommer utbildningsinsatser på plats.
          </note>
          <note>
            Det här är en större fråga som handlar om hur vi låter samhället
            barka iväg, att vi helt enkelt låter etiken tunnas ut på en lång
            rad områden, och marknadskrafterna tar över. På grund av att handlarna
            vill kunna ha billiga priser i affärerna dumpar man priserna på
            transporter. Därmed får vi de här avarterna.
          </note>
          <note type="speaker">
            Anf. 14 Statsrådet ANDERS YGEMAN (S):
          </note>
          <note>
            Herr talman! Jag och Emma Wallrup delar förhoppningarna om utredningarna
            och de uppdrag som har getts. De ska förhoppningsvis leda fram
            till en bättre lagstiftning.
          </note>
          <note>
            Samtidigt vill jag varna lite för att ta förundersökningar och
            klampningar som exempel på framgångar. Målet är inte lagföring
            och åtal, utan målet är regelefterlevnad. Bara genom att skärpa
            beställaransvaret tror jag att vi ökar förståelsen för beställarnas
            ansvar, att de faktiskt kan ställas till svars om de inte har
            efterlevt reglerna. Jag tror att möjligheten till klampning, även
            om den har använts i en ganska begränsad omfattning, har gjort
            regelefterlevnaden på våra vägar betydligt starkare.
          </note>
          <note>
            Vi ska ha bra kontroller, men målet är inte att lagföra så många
            som möjligt. Målet är att de som är på vägarna ska följa reglerna.
          </note>
          <note>
            På det sättet värnar vi också om dem som redan i dag följer reglerna
            och som har fått konkurrera med oseriösa åkare som inte följer
            reglerna.
          </note>
          <note>
            Vi ska givetvis ha välutbildade åklagare, och jag ska göra vad
            jag kan för att säkerställa att det finns kompetens på Åklagarmyndigheten
            även på detta område.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2016/17:213 om räddningstjänstpersonal
            i beredskap
          </note>
          <note type="speaker">
            Anf. 15 Statsrådet ANDERS YGEMAN (S):
          </note>
          <note>
            Herr talman! Det är tvära kast i kammaren i dag.
          </note>
          <note>
            Daniel Bäckström har frågat mig vilka konsekvenser jag bedömer
            att den beskrivna situationen inom räddningstjänsten kan få och
            vilka åtgärder som jag och regeringen är beredda att vidta med
            anledning av detta.
          </note>
          <note>
            Enligt lagen om skydd mot olyckor är det kommunen som ansvarar
            för förebyggande verksamhet och räddningstjänst inom kommunen.
            Dessa verksamheter har grundläggande betydelse för människors
            trygghet och säkerhet och måste kunna bedrivas på ett effektivt
            och säkert sätt.
          </note>
          <note>
            Kommunernas verksamhet på detta område är sedan lång tid tillbaka
            organiserad med hel- och deltidsanställda brandmän. Detta system
            är ett ändamålsenligt och kostnadseffektivt sätt att säkerställa
            att det finns tillräckliga räddningsresurser i hela landet.
          </note>
          <note>
            Att det finns räddningsresurser som snabbt kan vara på plats
            och påbörja en hjälpinsats är avgörande för effektiva och säkra
            insatser. Det är därför allvarligt att många kommuner inte kan
            upprätthålla sin beslutade beredskap för räddningstjänst. En huvudorsak
            till detta är att kommunerna av varierande skäl har stora svårigheter
            med att rekrytera deltidsanställda brandmän.
          </note>
          <note>
            Mot denna bakgrund avser regeringen att inom kort ge en särskild
            utredare i uppdrag att analysera situationen och föreslå åtgärder
            för att i olika avseenden förbättra kommunernas förutsättningar
            att bedriva en så effektiv och förebyggande verksamhet och räddningstjänst
            som möjligt. Frågor rörande rekrytering av deltidsanställda brandmän
            kommer att vara en väsentlig del av uppdraget.
          </note>
          <note>
            Jag och regeringen kommer även i fortsättningen att noga följa
            utveck ­ lingen på det aktuella området och vid behov vidta ytterligare
            åtgärder. Samtidigt är det angeläget att kommunerna intensifierar
            sina insatser för att säkerställa effektivitet och kvalitet i
            de aktuella verksamheterna.
          </note>
          <note type="speaker">
            Anf. 16 DANIEL BÄCKSTRÖM (C):
          </note>
          <note>
            Herr talman! Jag tackar minister Ygeman för svaret.
          </note>
          <note>
            Jag skrev denna interpellation för att den svenska räddningstjänsten
            är en viktig och grundläggande resurs för trygghet och säkerhet
            i hela landet. Den har varit det i många år, och den kommer att
            fortsätta att vara det.
          </note>
          <note>
            När pågående rapportering från många platser runt om i landet
            väcker stora frågor om bemanning och beredskapsläge på både kort
            och lång sikt behöver vi föra dialog i riksdagen om förutsättningarna
            och den aktuella situationen.
          </note>
          <note>
            Det här är en verksamhet som förtjänar ett starkt politiskt engagemang
            såväl lokalt som nationellt, och det kräver ett långsiktigt strategiskt
            utvecklingstänkande. Det krävs också förutsättningar som gör att
            fler människor vill ta på sig detta viktiga uppdrag och gå in
            i arbetsuppgifterna inom räddningstjänsten.
          </note>
          <note>
            Det är sedan länge en stor utmaning att upprätthålla räddningstjänsten
            och att rekrytera, inte minst till deltidsbrandkåren. I landsbygdsområden
            och på mindre orter har befolkningsminskning, omstrukturering,
            arbetsplatser i förändring och förändringar på den lokala arbetsmarknaden
            gjort det svårt att få ihop fungerande jourscheman och upprätthålla
            den beredskap som krävs med inställelsetider och planering. Svårast
            är det att få ihop det dagtid då många lämnar orten för arbete
            på andra orter och har för långt för att hinna tillbaka och rycka
            ut.
          </note>
          <note>
            Det finns också personer som har väldigt mycket beredskap när
            de försöker få ihop sina olika arbetsscheman, och det är inte
            hållbart över tid.
          </note>
          <note>
            Många deltidskårer har lagts ned under åren. En del har omvandlats
            till brandvärn, vilket bygger mer på frivillighet än anställning.
            Det innebär stora utmaningar för landsbygden och för beredskapsläget.
          </note>
          <note>
            Även tillgången till och avståndet till utbildning har gjort
            att en del har avstått från att söka, och det behöver vi jobba
            med.
          </note>
          <note>
            Det är också en viktig resurs för totalförsvarsberedskapen, inte
            minst för det civila försvaret. Deltidsbrandkåren anses av många
            vara ryggraden i svensk räddningstjänst, med starkt engagemang,
            lokal förankring, mycket god kännedom om de förutsättningar som
            finns i landet och en bred kompetens från olika erfarenheter på
            arbetsmarknaden.
          </note>
          <note>
            Ur ett kommunalekonomiskt perspektiv är detta en anställningsform
            som innebär en rimlig kostnad för att kunna ha en professionell
            organisa ­ tion i alla de kommuner där denna finns.
          </note>
          <note>
            Det är också viktigt att vi jobbar för att ha ett så förtroligt
            arbetssätt som möjligt mellan arbetsgivare och arbetstagare och
            att det finns tydliga krav och mål för verksamheten och ett långsiktigt
            perspektiv.
          </note>
          <note>
            Detta är kanske den enskilt största trygghetsskaparen och resursen
            för trygghet i vårt land. Det är både stora värden som ska skyddas
            och ett viktigt förebyggande arbete som ska göras.
          </note>
          <note>
            Det är viktigt att vi kan känna trygghet i vardagen och veta
            att räddningstjänsten rycker ut när vi behöver det i en nödsituation.
            Då krävs det personal som är engagerad och motiverad att gå in
            i uppgifterna, och det krävs hög tillgänglighet. Av 15 500 anställda
            inom räddningstjänsten är drygt 10 600 deltidsanställda.
          </note>
          <note>
            Jag har fått bra ett svar från Anders Ygeman, men jag skulle
            vilja veta mer om tidpunkten för genomförandet av utredningen
            och vilka saker man vill belysa djupare.
          </note>
          <note type="speaker">
            Anf. 17 LOTTA OLSSON (M):
          </note>
          <note>
            Herr talman! På våra småorter är deltidsbrandmännen en del av
            ryggraden för att upprätthålla tryggheten och för att det ska
            finnas hjälp att få vid brand eller till exempel trafikolyckor.
          </note>
          <note>
            Många deltidsbrandmän har tidigare jobbat på orten, men när små
            fabriker eller andra små verksamheter ute i landet läggs ned blir
            det allt svårare att rekrytera personal. Man måste börja tänka
            i andra banor: Kan någon som jobbar på en skola eller en förskola
            bli brandman?
          </note>
          <note>
            Så här har man inte behövt tänka förut, för det har funnits till
            exempel fabriker där man har kunnat lägga ned verksamheten tillfälligt
            för att släcka en brand.
          </note>
          <note>
            Detta gör det enorm skört.
          </note>
          <note>
            Det finns också en starkt folklig förankring. När jag har träffat
            deltidsbrandmän på småorterna i mitt hemlän har jag förstått att
            uppdraget i räddningstjänsten ofta går i arv i familjen, främst
            från far till son. Man har sett det som ett kall att försvara
            sin trakt mot olyckor.
          </note>
          <note>
            Det vore besvärligt om detta försvinner. Om vi väntar på en utredning
            i två år har man hunnit stänga ned på många orter, och då kan
            vi inte få tillbaka dessa traditioner. Det är lätt att rasera
            sådant här men svårt att få det tillbaka. Det är redan i dag skört.
          </note>
          <note>
            Samtidigt är det inte möjligt att ha heltidsanställda brandmän
            överallt i landet, utan brandförsvaret bygger mycket på deltidsbrandmän.
          </note>
          <note>
            Den som ingår ett avtal att vara deltidsbrandman offrar också
            något. Man måste kanske vara någon annanstans än man vill på midsommarafton
            och kan inte kan göra vad man vill på kvällarna eftersom man är
            bunden av sina jourtider. Ofta satsar en hel familj rätt mycket
            socialt engagemang för att en familjemedlem ska kunna vara med
            i brandförsvaret.
          </note>
          <note>
            Det är problematiskt när villkoren försämras i nya avtal. Även
            om det är ett kommunalt ansvar har vi ett nationellt ansvar för
            att enskilda kommuner inte får rasera något som är så viktigt
            för oss.
          </note>
          <note>
            Vi har sett de skogsbränder som har varit. Behovet av räddningstjänst
            och räddningstjänstpersonal kommer inte att bli mindre i framtiden,
            tvärt ­ om. Det kommer att krävas att vi står upp för att de ska
            finnas på plats.
          </note>
          <note>
            Jag är bekymrad över att utredningen tar för lång tid. Sedan
            är detta engagemang och dessa personer borta, och de går inte
            att hämta hem igen. De kan få andra jobb – det har de redan i
            dag.
          </note>
          <note type="speaker">
            Anf. 18 Statsrådet ANDERS YGEMAN (S):
          </note>
          <note>
            Herr talman! Jag är tacksam för möjligheten att diskutera detta
            i kammaren och svara på de frågor som ställts.
          </note>
          <note>
            Jag vill ändå understryka att räddningstjänst är ett kommunalt
            ansvar. Det innebär att varje kommun är självständigt ansvarig
            för att rekrytera deltidsbrandmän och att organisera det.
          </note>
          <note>
            De kommuner som tydligen har varit för små för att klara av uppgiften
            har i olika mån valt att samarbeta med andra kommuner för att
            klara av den. Det är inte statens uppgift att sätta löner. Det
            är inte statens uppgift att rekrytera deltidsbrandmän. Det är
            ett kommunalt ansvar, och då kan man inte låtsas att det är ett
            statligt ansvar och att det är statliga åtgärder som kommer att
            avgöra frågan.
          </note>
          <note>
            Det är däremot ett statligt ansvar att se till att utbilda personal
            inom räddningstjänsten. Det är viktigt att formerna för utbildningen
            är sådana att vi kan ha en god kompetensförsörjning och underlätta
            rekryteringen.
          </note>
          <note>
            Det kan vara värt att diskutera på vilka orter i landet som man
            ska göra detta, hur nära man kan göra det i den framtida tjänstgöringsorten
            och villkoren för utbildningen men också dess omfattning, det
            vill säga hur lång sammanhängande tid den ska ha. Ju längre bort
            från tjänsteorten man finns och ju längre sammanhängande tid det
            är, desto svårare blir det att kombinera med ett annat arbete.
          </note>
          <note>
            Det är ingen som behöver vänta på en utredning. Den som är ansvarig
            för verksamheten kan vidta de åtgärder som de anser nödvändiga
            nu. De kan ha gjort detta i går, de kan göra det i dag och de
            kan göra det i morgon. Däremot hoppas jag att utredningen ska
            underlätta det framtida arbetet för deltidsbrandmän och räddningstjänst.
          </note>
          <note>
            Det finns en hel del frågor att diskutera. Jag vill avvakta med
            att diskutera det mer detaljerade innehållet med Daniel Bäckström
            tills vi har direktiv. Jag har ingenting emot att diskutera direktiven
            på förhand, om det finns intresse, så att vi kan ha en samsyn
            om vad som borde utredas.
          </note>
          <note>
            Vi ska inte stänga dörren för att diskutera i vilken riktning
            deltidsbrandmannauppgiften ska utvecklas i framtiden, vilka olika
            utvecklingsspår det finns och vilka saker som vi från samhällets
            och statens sida kan göra för att underlätta den ena eller den
            andra utvecklingen.
          </note>
          <note>
            Lotta Olsson tog upp lönebildningsfrågan. Jag vill återigen säga
            att i Sverige är detta en fråga för arbetsmarknadens parter. Det
            är de som organiserar brandmän, och det är de som organiserar
            arbetsgivare. De förhandlar och kommer fram till olika villkor.
            Detta är inte något som staten eller statsråd ska blanda sig i,
            vare sig för att höja eller sänka löner.
          </note>
          <note>
            Vi har en svensk modell som kanske har varit världens mest framgångsrika
            lönebildningsmodell. Vi ska inte förstöra den genom att gå in
            och peta i något som vi optiskt sett kanske tycker är fel. Det
            vore att göra oss alla en otjänst på sikt. Jag tror att när folk
            tänker efter ser de olyckan i att politiker ska vara inne och
            peta i detaljer i lönebildningen. Låt arbetsmarknadens parter
            göra detta. Vi har av tradition starka parter både på arbetsgivarsidan
            och på arbetstagarsidan. De är fullt kapabla att hävda sina rättigheter
            och skyldigheter på marknaden.
          </note>
          <note type="speaker">
            Anf. 19 DANIEL BÄCKSTRÖM (C):
          </note>
          <note>
            Herr talman! Det är viktigt att vi kan föra en konstruktiv dialog
            om det fortsatta arbetet och inriktningen för det nationella perspektivet
            i räddningstjänstfrågorna.
          </note>
          <note>
            De rapporter som kommer dagligen, både via medierna och i direkta
            kontakter med ansvariga ute i landet, vittnar om att väldigt många
            nu i dagarna aviserar att de tänker lämna sitt uppdrag som anställd
            i beredskap. Det är svårt att säga exakta siffror för detta, men
            i många kommuner runt om i landet finns en stor oro. Några u ppger
            att det kan handla om 500− 1 000 personer, men exakta siffror
            får man följa upp.
          </note>
          <note>
            Om detta verkställs och de säger upp sig från sina uppdrag som
            deltidsbrandm ä n eller i beredskap kommer det, om några månader
            när vi kommer vi fram till vårperioden, att bli ett läge där många
            berörda kommuner inte kan upprätthålla beredskapen. Då blir det
            ett krisläge. Då kan man inte garantera att räddningstjänsten
            kommer på larm, och man kan heller inte planera en fungerande
            verksamhet.
          </note>
          <note>
            I ett läge där det sedan länge redan är svårt att rekrytera personal
            till deltidskårer och verksamheter riskerar det nu att bli ännu
            svårare. Då är de signaler som går ut oerhört viktiga.
          </note>
          <note>
            Det är djupt olyckligt om det svenska samhället tappar en viktig
            resurs för beredskapsarbetet med mycket lång erfarenhet och engagemang.
            Man har kanske varit med i räddningstjänsten under hela sitt yrkesverksamma
            liv och gör stor skillnad när det handlar om att möta människors
            behov ute i vardagen.
          </note>
          <note>
            Det är denna situation på kort sikt som jag oroar mig över. Jag
            är fullt medveten om att detta är en avtalsfråga mellan de aktuella
            parterna, men vi har en situation som vi måste följa upp i praktiken
            – hur det kommer att se ut under sommaren. Det får vi kanske anledning
            att återkomma till även här i kammaren. Jag vill fråga hur ministern
            ser på det kortsiktiga perspektivet utifrån det som just nu rapporteras
            runt om i landet.
          </note>
          <note>
            När det handlar om utredningen är det viktigt att få veta när
            denna förväntas bli klar, för att kunna gå vidare med de praktiska
            förslag som kommer in till regeringen och hantera och administrera
            en god politisk fortsättning och en dialog med de ansvariga kommunpolitikerna
            inom ramen för SKL och andra.
          </note>
          <note>
            Vi måste verka för att beredskapen kan upprätthållas och att
            man har en långsiktig förutsättning att planera sin verksamhet.
            Vi får inte hamna i ett läge där vi får en ny situation för den
            svenska beredskapen, där vi nu ska öka takten för att få en så
            bra totalförsvarsplanering som möjligt och öka fokuset på dessa
            frågor de närmaste åren.
          </note>
          <note>
            Att ersätta en tidigare anställd kommer att kräva mycket resurser
            och engagemang, även utbildningsresurser. Då måste man som statligt
            ansvarig vara beredd att fundera igenom vad som kommer att krävas
            när det handlar om utbildningsplatser i ett läge där folk har
            lämnat sina uppdrag. Om rapporterna stämmer kan det vara åtskilliga
            som kommer att genomföra detta.
          </note>
          <note>
            Jag hör även exempel där man funderar på att ta bort rökdykarkompetens
            för att sänka kraven ute i landet. Detta påverkar direkt möjligheterna
            för det beredskapsarbete och de räddningsinsatser som ska göras.
          </note>
          <note type="speaker">
            Anf. 20 LOTTA OLSSON (M):
          </note>
          <note>
            Herr talman! Precis som ministern säger är brandförsvar och att
            man har tillräckligt många utbildade ett kommunalt ansvar, men
            så är det också med skolan.
          </note>
          <note>
            Verksamheten har blivit rätt styvmoderligt behandlad, tycker
            jag. Det är inte ett nytt fenomen, men det har funkat och rullat
            på. I och med detta har man inte behövt bekymra sig om att utbildningsorterna
            är väldigt få. Det kan vara svårt för småbarnsföräldrar att ta
            sig till de två orter som finns i dag. Kursverksamheten har bara
            bedrivits på två orter.
          </note>
          <note>
            Det finns ett statligt ansvar för att kommunerna ska klara sitt
            uppdrag. Annars skulle vi inte ha en skoldebatt över huvud taget.
            De flesta frågor sköts egentligen av våra kommuner och landsting,
            men vi måste på strukturell nivå titta på hur det faktiskt fungerar.
          </note>
          <note>
            Det är enormt olika beroende på om det handlar om en liten kommun
            med behov av deltidsbrandmän eller en storstadskommun med heltidsanställda
            brandmän. En storstad kan ha resurser på ett helt annat sätt.
          </note>
          <note>
            Jag måste säga att ministern inte kan ducka helt och hållet i
            de här frågorna. Han måste på något vis se till att kommunerna
            har en bra dialog och jobbar med frågorna på ett bra sätt.
          </note>
          <note>
            Självklart är inte lönenivåerna något som vi ska diskutera här.
            Det ska skötas av andra. Men när man signalerar massuppsägningar
            och att det kan bli ett samhällsproblem att man inte har vissa
            funktioner tillsatta när det blir sommar och varmt och när det
            kan brinna tycker jag att ministern har ett ansvar.
          </note>
          <note type="speaker">
            Anf. 21 Statsrådet ANDERS YGEMAN (S):
          </note>
          <note>
            Herr talman! Det finns ett statligt ansvar för räddningstjänsten.
            Vi ska ta detta ansvar, och vi har också tagit det. Vi tillsätter
            utredningen om rekryteringen av deltidsbrandmän, och vi ser över
            hur utbildningen kan göras så effektiv som möjligt för att underlätta
            kommunernas rekrytering av deltidsbrandmän.
          </note>
          <note>
            Men vi lägger oss inte i lönebildningen. Även om det inte låter
            så i den här kammaren är bakgrunden att man har skrivit ett avtal
            där många har fått höjd lön och en del har fått sänkt lön eftersom
            det tidigare har varit stora skillnader mellan kommunerna. Det
            är det som har hänt. Ansvaret för detta avtal ligger på dem som
            har tecknat det, nämligen den fackliga organisation som organiserar
            brandmän och deltidsbrandmän runt om i Sverige. Det är de som
            har önskat detta avtal. Ansvaret ligger också på arbetsgivarna
            och de som organiserar kommunerna runt om i Sverige. Om det skulle
            vara så att det finns saker i avtalet som inte fungerar i mötet
            med verkligheten är det de parter som har ingått avtalet som måste
            justera det. Det är också de som har ansvaret för verksamheten.
            Det är viktigt att veta vad vi talar om: Det är de ansvariga som
            har tecknat avtalet, och de är också ansvariga för rekryteringen
            av brandmän. De måste lösa denna uppgift.
          </note>
          <note>
            Som jag sa för jag gärna en diskussion med oppositionen om formerna
            för direktiven, men jag tror att i det stora hela avspeglar de
            direktiv som kommer den diskussion vi har haft och de krav och
            önskemål som har funnits.
          </note>
          <note>
            Daniel frågade om den preliminära tidpunkten. Det är i juni 2018
            som utredningen ska vara klar, enligt den preliminära tidsplanen.
            Jag återkommer gärna och diskuterar detta i andra former än i
            riksdagens kammare.
          </note>
          <note type="speaker">
            Anf. 22 DANIEL BÄCKSTRÖM (C):
          </note>
          <note>
            Herr talman! De flesta räddningstjänster står inför ungefär samma
            utmaningar. Det är komplexa utmaningar med förändrad byggnation,
            stadsmiljöer, social oro och eventuella hotbilder som ska hanteras.
            Det skiljer sig från stad till landsbygd med demografi, avstånd
            och närhet. Detta är en jättestor fråga, och det är viktigt att
            vi har fokus på hur vi tillsammans kan ge de bästa förutsättningarna
            i riket för att det här ska fungera så bra som möjligt. Det ska
            också vara en så bra tydlighet som möjligt i de här frågorna i
            ett invånarperspektiv.
          </note>
          <note>
            Jag tycker att det är mycket positivt att regeringen nu avser
            att tillsätta en utredning för att få till ett bra underlag för
            den fortsatta diskussionen och arbetet med dessa frågor. Jag välkomnar
            det. Det är också viktigt att vi får fortsätta att resonera om
            hur det ska drivas. Det gäller även villkoren för återrapportering
            på olika sätt.
          </note>
          <note>
            Jag utgår från att ministern kommer att följa upp hur den praktiska
            situationen ser ut i landets kommuner det närmaste halvåret utifrån
            de aviseringar som nu annonseras offentligt när det handlar om
            räddningstjänsten. Vi har också ett tillsynsansvar utifrån vårt
            statliga ansvar att se till att det finns en beredskap i hela
            landet och att man har förutsättningar att utveckla verksamheten.
            Det handlar även om att kommunerna kan ta det fulla ansvaret,
            vilket också ministern upplyser om.
          </note>
          <note>
            Som tidigare kommunpolitiker med ansvar för räddningstjänstfrågorna
            är jag medveten om betydelsen av att ha en nära dialog för att
            kunna utveckla arbetet och arbeta tillsammans med befolkningen
            i de här viktiga grundläggande frågorna. Tack för debatten!
          </note>
          <note type="speaker">
            Anf. 23 Statsrådet ANDERS YGEMAN (S):
          </note>
          <note>
            Herr talman! Jag vill tacka Daniel Bäckström och Lotta Olsson
            för att de har fört fram de här viktiga frågorna, och jag tackar
            för en konstruktiv diskussion i kammaren.
          </note>
          <note>
            Jag hoppas naturligtvis att de kommunala huvudmännen reder ut
            situa ­ tionen, och vi kommer att följa den noga dels från politisk
            nivå, dels utifrån det tillsynsansvar som nu ligger på Myndigheten
            för samhällsskydd och beredskap.
          </note>
          <note>
            Diskussionen om utredningsdirektiv kommer framöver, och vi kommer
            att tillsätta utredningen. Vi har också den tidigare översynen
            av utbildningsorterna, och förhoppningsvis kan detta leda till
            att vi får en bättre rekrytering av deltidsbrandmän och en effektivare
            räddningstjänst i landet.
          </note>
          <note>
            Jag ska inte vara filosofisk, men låt mig ändå göra en liten
            utblick så här i slutet av interpellationsdebatten. Jag tror att
            vi framöver, när vi ser hur arbetsmarknaden och räddningstjänsten
            utvecklas, bör ta en bredare diskussion om hur räddningstjänsten
            ser ut i hela vårt land 10, 20 eller 30 år framåt och om vilka
            saker vi kan behöva göra för att förändra den. Även om deltidsbrandmännen
            har varit otroligt framgångsrika hittills kanske det inte är exakt
            denna verksamhetsform som kommer att vara allena saliggörande
            i hela landet framöver. Det kan finnas andra förändringar vi behöver
            göra för att säkerställa att hela landet har ett fullgott skydd
            av räddningstjänst och brandkår. Då måste vi vara beredda att
            också föra den debatten.
          </note>
          <note>
            Jag ser fram emot framtida interpellationsdebatter med både Lotta
            Olsson och Daniel Bäckström.
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellation 2016/17:214 om en polishögskola i
            Rosengård
          </note>
          <note type="speaker">
            Anf. 24 Statsrådet ANDERS YGEMAN (S):
          </note>
          <note>
            Herr talman! Tobias Billström har frågat mig vilka åtgärder jag
            avser att vidta för att rent ekonomiskt möjliggöra en fjärde polishögskola.
            Han har även frågat mig vilka åtgärder jag avser att vidta för
            att förbättra den etniska sammansättningen hos Sveriges poliskår
            samt vilka åtgärder jag avser att vidta för att säkerställa att
            en kommande fjärde polishögskola placeras i Malmö och mer specifikt
            i Rosengård.
          </note>
          <note>
            När det gäller frågan om poliskårens etniska sammansättning är
            det Polismyndighetens ansvar att säkerställa kompetensförsörjningen
            för polisverksamheten. Regeringen följer dock frågan noga. I regleringsbrevet
            för Polismyndigheten för 2017 har myndigheten getts i uppdrag
            att redovisa vilka åtgärder som har vidtagits för att öka andelen
            medarbetare, andelen sökande och andelen antagna till polisutbildningen
            med utländsk bakgrund. Polismyndigheten arbetar aktivt med frågan.
            Man har bland annat, i samarbete med Rekryteringsmyndigheten,
            utvecklat antagningsprocessen de senaste åren och arbetar också
            med olika riktade kampanjer för att attrahera ett brett urval
            av sökande till polisutbildningen.
          </note>
          <note>
            När det sedan gäller frågan om att öppna upp för fler lärosäten
            att bedriva polisutbildning kan det konstateras att det i dag
            är Polismyndigheten som är uppdragsgivare åt de tre lärosäten
            som bedriver polisutbildning. Med gällande ordning är det alltså
            Polismyndigheten som har inflytande över vilka och hur många lärosäten
            som efter beslut av regeringen ska få bedriva grundutbildning
            till polisman.
          </note>
          <note>
            Regeringens intention är att polisutbildningen ska bli en högskoleutbildning.
            Våren 2015 tillsattes därför en utredning om hur en omformning
            av polisutbildningen till en högskoleutbildning skulle kunna se
            ut. Utredningens betänkande Polis i framtiden – polisutbildningen
            som högskoleutbildning (SOU 2016:39) lämnades i maj i fjol och
            bereds för närvarande i Regeringskansliet. Det är för tidigt att
            uttala sig närmare om detaljerna i en sådan förändring.
          </note>
          <note>
            Att öppna upp för fler lärosäten att bedriva polisutbildning
            kan i sig innebära en förstärkt förmåga till breddad rekrytering
            över hela landet. Om framtidens grundutbildning till polisman
            blir en högskoleutbildning kan alla anordnare av en sådan utbildning,
            oavsett geografisk placering, ansöka hos Universitetskanslersämbetet,
            UKÄ, om att få examenstillstånd för polisutbildningen.
          </note>
          <note type="speaker">
            Anf. 25 TOBIAS BILLSTRÖM (M):
          </note>
          <note>
            Herr talman! Tack så mycket för svaret, inrikesministern! Det
            är ganska tydligt att synen på huruvida den här frågan är angelägen
            eller inte skiljer oss åt. Jag menar att ingenting just nu kan
            vara viktigare än att på alla sätt forcera arbetet med att öka
            antalet poliser som kan ta itu med den växande grova brottslighet
            som just nu plågar våra storstäder, som ödelägger framtidstron
            och som förstör det dagliga livet för många människor i Sverige.
          </note>
          <note>
            Polisens svårigheter att rekrytera och behålla sin personal är
            något som under lång tid har varit föremål för diskussion. I grunden
            är det en fråga om två saker. Det handlar om lön, och det handlar
            om arbetsvillkor.
          </note>
          <note>
            I den första frågan har vi moderater tydligt lagt fast linjen
            att de duktiga män och kvinnor som dagligen arbetar och sliter
            för att skydda oss måste få lönevillkor som står i relation till
            detta arbete. Den personalflykt som Polismyndigheten upplevt de
            senaste åren saknar motstycke, och den kan inte bortförklaras
            utan handlar om arbetsvillkoren. Denna situation måste hanteras
            framför allt genom att lönerna höjs, och det anser jag att inrikesministern
            här i dag tydligt borde uttala.
          </note>
          <note>
            Den andra frågan rör utbildningsmöjligheterna. I svaret hänvisar
            inrikesministern till att det är Polismyndighetens ansvar att
            som uppdragsgivare bestämma över vilka och hur många lärosäten
            det ska finnas. Det må så vara, men i regeringens åliggande att
            styra sina myndigheter finns det gott om utrymme att meddela vilken
            inriktning som man önskar. Vill man ha en ny polishögskola förlagd
            till Malmö och Rosengård kan detta kommuniceras inom myndighetsdialog
            och i regleringsbrev. Det går utmärkt att som minister ha en tydlig
            uppfattning – om man vill.
          </note>
          <note>
            Det är därför oroande att regeringen inte tycks se den viktiga
            kopplingen mellan utbildningsort och bostadsort för den som utbildar
            sig till polis. År 2005 tog jag som riksdagsledamot för Malmö
            det första stora initiativet till att här i riksdagen motionera
            om en polishögskola i Rosengård därför att jag efter åtskilliga
            möten med enskilda polismän och efter att ha mött invånare i stadsdelen
            insåg att fördelarna med en sådan placering var mycket stora.
            Närheten till befolkningen skulle kunna ge stadga åt relationen
            mellan dem som skyddar och dem som ska skyddas, och behovet av
            att förstärka den etniska bakgrunden i poliskåren för att öka
            dess auktoritet gentemot befolkningen skulle också kunna fyllas
            lättare.
          </note>
          <note>
            Dessutom är Malmö en stad som mer än många andra med rätta kan
            göra anspråk på särskild uppmärksamhet vid rekryteringen av nya
            poliser. Det senaste torde efter den katastrofala utveckling vad
            gäller dödsskjutningarna av unga människor som plågat staden under
            det fruktansvärda 2016 vara uppenbart. Ska trenden vändas, brottslingarna
            gripas och lagföras och människor återfå tryggheten krävs fler
            poliser.
          </note>
          <note>
            Ändå är det tydligt i det här svaret att inrikesministern tvekar
            och att han inte vill ge något bestämt svar i frågan om en ny
            polishögskola med placering i Malmö. Det är inte bra, ministern.
            Det ger intryck av att reger ­ ingens engagemang trots löften
            och besök ändå inte finns där. Det ger intryck av bristande uppriktighet
            inför verkligheten.
          </note>
          <note type="speaker">
            Anf. 26 Statsrådet ANDERS YGEMAN (S):
          </note>
          <note>
            Herr talman! Jag måste tillerkänna Tobias Billström att han är
            en duktig politiker och en duktig retoriker. Det hedrar Tobias
            Billström.
          </note>
          <note>
            Däremot kanske tonläget är en aning uppskruvat i förhållande
            till vad Tobias Billström själv har levererat. Vi befinner oss
            i det något udda sammanhang att jag sitter på samma stol som Tobias
            Billström satt på under åtta år och i samma rum som Tobias Billström
            satt i under åtta år. Man kan då undra hur det kommer sig att
            polisens löneutveckling, som enligt Tobias Billström har varit
            så katastrofal under så många år, inte var värd att göra någonting
            åt enligt Tobias Billström under hans åtta år i regeringsställning.
            Nu, i opposition, tycker han plötsligt att det är en viktig fråga.
          </note>
          <note>
            Hur kommer det sig att Tobias Billström när han var riksdagsledamot
            engagerade sig för mångfald och en polishögskola i Malmö men under
            åtta år i regeringsställning inte lyckades göra någonting åt saken?
            Under Tobi ­ as Billströms tid i regeringsställning minskade mångfalden
            och intaget av poliser med annan etnisk bakgrund dramatiskt i
            svensk polis. Hur kommer det sig att mångfalden är viktig varje
            gång Tobias Billström är i opposition men aldrig när han är i
            regeringsställning?
          </note>
          <note>
            Om Tobias Billström eller någon annan av de borgerliga regeringsledamöterna
            för tio år sedan när man flyttade in i Rosenbad hade tagit initiativ
            i frågorna om antalet poliser, lön, mångfald och en polishögskola
            i Rosengård skulle allt det ha funnits nu. Men så är det inte.
          </note>
          <note>
            Däremot kan jag glädja Tobias Billström med att vi numera har
            fler polisanställda än vi någonsin hade under något år då Tobias
            Billström satt i regeringsställning. Vi satsar i dag mer ekonomiska
            resurser på polisen och har en störr e budget än något år då Tobias
            Billström satt i regeringsställning.
          </note>
          <note>
            Det finns alltså en glädjande utveckling i den delen. Sedan är
            polisens resultat fortfarande för dåligt. Polisens resultat har
            sjunkit sju år på raken, och vi gör nu vårt bästa för att vända
            den utvecklingen. På flera håll i landet har den utvecklingen
            också börjat vända. Vi har fått fler poliser i alla de socialt
            utsatta områdena, inklusive Rosengård. Vi kan se att i en av Stockholmsförorterna,
            Tensta, har det lett till en minskning av antalet anmälda brott
            med 60 procent, vilket en annan moderat ledamot tidigare redogjorde
            för här i kammaren. Vi vill naturligtvis se den utvecklingen även
            i andra socialt utsatta områden.
          </note>
          <note>
            Jag stänger inte dörren för polisutbildning någonstans i landet.
            Men i dagsläget pågår diskussionen om vi ska ha polisutbildningen
            som högskoleutbildning. Moderaterna har hittills inte velat göra
            den reformen. Därför är min fråga till Tobias Billström: Anser
            Tobias Billström att polisutbildningen i fortsättningen ska vara
            en högskoleutbildning så att man kan få högskolepoäng för samtliga
            delar av polisutbildningen och därmed också kunna forska i ämnet
            poliskunskap?
          </note>
          <note type="speaker">
            Anf. 27 TOBIAS BILLSTRÖM (M):
          </note>
          <note>
            Herr talman! Tack för berömmet, inrikesministern! Stolen och
            rummet må säkert vara desamma men inte arbetsuppgifterna. Jag
            var inte justitieminister i den förra regeringen och hade inte
            ansvar för polisfrågorna. Det trodde jag att Anders Ygeman var
            klar över.
          </note>
          <note>
            Det är ingen tvekan om att den tidigare regeringen borde ha kunnat
            göra mer. Min personliga uppfattning är att en fjärde polishögskola
            borde ha etablerats tidigare och att den borde ha förlagts till
            Malmö och Rosengård. Det är en uppfattning som jag aldrig har
            varit rädd för att uttala – inte heller under de år som jag var
            statsråd.
          </note>
          <note>
            Men nu är det inte mitt parti eller Alliansen som styr Sverige.
            Det är Socialdemokraterna och Anders Ygeman som är politiskt ansvariga
            för polisen, polisens arbetsvillkor och antalet poliser som finns
            tillgängliga för att lösa uppgiften att bekämpa den växande brottsligheten,
            och Socialdemokraterna och Anders Ygeman är naturligtvis också
            politiskt ansvariga för sammansättningen av poliskåren.
          </note>
          <note>
            När vi diskuterar här i dag varför det inte blir fler poliser
            som utbildas, som går ut i tjänst eller som stannar kvar i yrket
            och varför vi vid antagningen av nya elever på polishögskolorna
            ser en sjunkande trend när det gäller den etniska sammansättningen
            är det till inrikesministern som den här riksdagen måste vända
            sig.
          </note>
          <note>
            Jag är övertygad om att ett väsentligt steg för att öka antalet
            personer med utländsk bakgrund som söker sig till polisutbildningarna
            är att förlägga nya utbildningar till sådana orter där rekryteringarna
            av dessa av uppenbara skäl blir lättare. Dit hör Malmö och dit
            hör definitivt Rosengård.
          </note>
          <note>
            När vi diskuterar hur de ungdomar som drömmer om att bli polis
            och få arbeta i det här landets poliskår ska få möjligheter att
            göra så måste också antagningsstatistiken till polisutbildningarna
            spela en roll. Det är tydligt att i utbildningssammanhang spelar
            den geografiska placeringen av ett lärosäte roll. Den inverkar
            på vem som söker sig till utbildningarna, och den inverkar på
            vem som stannar kvar i närområdet. Detta är ytterligare ett tungt
            argument för Malmö som en ny placeringsort, och jag skulle på
            nytt önska att inrikesministern var betydligt tydligare i sitt
            stöd för detta här i dag än vad han är.
          </note>
          <note>
            Sedan görs det mycket. I går avläts ett brev från ett enigt presidium
            i Region Skåne med representanter för Socialdemokraterna, Moderaterna
            och Miljöpartiet till inrikesministern med krav på fler poliser
            i Skåne och fler och tyngre insatser för att utöka antalet människor
            som ägnar sig åt polisiär verksamhet , så att man kan verka brottsförebyggande
            i regionen och öka tryggheten för medborgarna där.
          </note>
          <note>
            På sikt tror jag att inrikesministern får vänja sig vid att kraven
            från Malmö och Skåne på mer och tydligare aktivt arbete från regeringens
            sida vad gäller polisfrågorna kommer att vidgas.
          </note>
          <note>
            Avslutningsvis vill jag svara på den fråga jag fick. Ja, alliansregeringen
            reformerade polisutbildningen och koncentrerade sig på kraven
            på polisers kompetens. Vi gjorde bedömningen att nya poliser inte
            måste ha en utbildning som uppfyller alla krav i högskolelagen.
            Antagningen till polisutbildningen bör enligt vår mening även
            fortsättningsvis utformas utifrån polisverksamhetens specifika
            behov och inte utifrån högskoleförordningen. Den bedömningen har
            inte ändrats från den tiden då vi styrde Sverige till nu när vi
            befinner oss i opposition och landet har en ny regering.
          </note>
          <note type="speaker">
            Anf. 28 Statsrådet ANDERS YGEMAN (S):
          </note>
          <note>
            Herr talman! Det hedrar Tobias Billström att han svarar på frågan,
            och han svarar tydligt. Han visar därmed att jag hade rätt, inte
            bara i att han är en skicklig retoriker utan också i att han är
            en skicklig politiker.
          </note>
          <note>
            Numera är en av de tre polis högskolorna placerad på Södertörns
            hög ­ skola. Det återstår att se vilka positiva effekter det kommer
            att få för rekry ­ teringen. Jag delar Tobias Billströms uppfattning
            att orten och placeringen har betydelse, om v i börjar i den änden.
          </note>
          <note>
            Jag tror tyvärr att om mångfalden ska öka måste det göras mycket
            mer än att bara ha polishögskoleutbildning på orten. Jag tror
            att vi måste ha preparandutbildningar. Och jag tror att vi måste
            synas mer i skolor. I hela landet måste det finnas i ungdomars
            föreställningsvärld att de kan bli polis ­ er, att de kan vara
            en del av tryggheten. Där tror jag att vi har betydligt mer att
            göra. Det är också därför vi har gett de här uppdragen till Polismyndig
            ­ heten.
          </note>
          <note>
            Jag följer utvecklingen för polisen noga. Hittills har det varit
            för dåligt. Men jag tror att vi håller på att vända utvecklingen
            igen.
          </note>
          <note>
            Jag ska däremot ge Tobias Billström rätt i att jag har varit
            otydlig när det gäller en placering i Rosengård. Det beror på
            att jag vill ta den diskus ­ sionen i ett större sammanhang. I
            dagsläget och med den ordning som den borgerliga regeringen har
            valt för polisutbildningen är det Polismyndigheten själv som ansvarar
            för det. Jag har noterat att chefen för Polismyndigheten gärna
            vill se en utbildning i Rosengård. Men det återstår att se om
            man återkommer med ett sådant förslag till regeringen.
          </note>
          <note>
            Tobias Billström tar också upp brevet från Region Skåne, som
            det ska sägas att jag bara har sett i medierna. Jag välkomnar
            det brevet i grunden. Mitt svar är att det behövs fler poliser
            i Skåne. Det behövs fler poliser i Malmö. Det behövs ytterligare
            åtgärder för att vända utvecklingen. Det behövs också nya verktyg
            för polisen.
          </note>
          <note>
            Vi har aviserat att vi vill se en fördubbling av straffen för
            vapenbrott, så att det därmed ska råda häktningspresumtion, det
            som i medierna kallas för obligatorisk häktning. Regeringen fattade
            i går beslut om att fördubbla straffet för olovlig hantering av
            handgranater. Vi kommer att fördubbla det straffet ytterligare
            i samband med att vi fördubblar straffet för olovligt innehav
            av skjutvapen. Det ska i båda fallen råda häktningspresumtion.
            Om man går hemifrån med en pistol eller handgranat på sig riskerar
            man alltså att inte komma hem på minst två år. Om man tas fast
            av polisen kommer man först att obligatoriskt häktas och sedan
            dömas i domstol.
          </note>
          <note>
            Jag tror att det är en mycket viktig signal. Det har nämligen
            funnits en del oroväckande tecken; människor inom den organiserade
            brottsligheten har gripits med skarpladdade vapen, har erkänt
            brottet men har några timmar senare befunnit sig ute på gatan
            igen. Det har varit en dålig ordning, och det har skickat en dålig
            signal. Det ändrar vi på nu.
          </note>
          <note>
            Jag utgår från och tror att den ändringen kommer att stödjas
            av Moderaterna och Tobias Billström.
          </note>
          <note type="speaker">
            Anf. 29 TOBIAS BILLSTRÖM (M):
          </note>
          <note>
            Herr talman! Jag vill tacka för en bra debatt, även om jag konstaterar
            att vi som vanligt får fortsätta att driva regeringen framför
            oss. Med det mörker som har sänkt sig över Malmö, där unga människor
            skjuts till döds på gatorna varje vecka och befolkningen börjar
            se våldet som en naturlig del av vardagen krävs det politisk handlingskraft
            och mod.
          </note>
          <note>
            Det är alldeles utmärkt med skärpta straff. Men det krävs poliser
            som griper brottslingarna så att de kan lagföras. Det är alldeles
            utmärkt med åtgärder som ser till att skapa förutsättningar för
            att undanröja förutsättningarna för den organiserade brottsligheten
            att arbeta. Men utan fler poliser och utan poliser som har rätt
            utrustning, rätt utbildning och rätta löner kommer det arbetet
            inte att lyckas.
          </note>
          <note>
            Då måste diskussionerna fokusera på hur fler poliser ska rekryteras,
            för att man ska kunna bekämpa brotten, och hur de som fortsätter
            att jobba och slita dagligen i det här landet ska förmås stanna
            kvar i yrket. Avgångstalen är inte uppmuntrande på den punkten,
            som inrikesministern är väl medveten om efter många debatter här
            i riksdagen.
          </note>
          <note>
            Frågan om en polishögskola i Malmö måste prioriteras av regeringen.
            Frågan om förbättrade villkor för den som vill söka sig till yrket
            måste komma högre upp på regeringens att-göra-lista.
          </note>
          <note>
            Jag välkomnar att inrikesministern säger att orten spelar roll.
            Jag anser att om man bara har erkänt det har man också, för sig
            själv, tagit det första steget på den väg som borde sluta med
            att regeringen, på det ena eller andra sättet, till slut uttalar
            att det är en viljeinriktning om var man vill se en etablering.
          </note>
          <note>
            Sant och slutligen understryker dock den här debatten vikten
            av en sak, nämligen en ny regering som börjar lösa Sveriges poliskris.
          </note>
          <note type="speaker">
            Anf. 30 Statsrådet ANDERS YGEMAN (S):
          </note>
          <note>
            Herr talman! Ibland står den framgångsrika retoriken i vägen
            för det man själv önskar göra. Tobias Billström säger att Moderaterna
            ska fortsätta att driva regeringen framför sig och att det krävs
            en ny regering för att åstadkomma det Tobias Billström ger uttryck
            för, nämligen fler utbildade poliser och en polishögskoleutbildning
            i Malmö. Det säger han efter att själv ha suttit i regeringen
            i åtta år – det var väl åtta år? – utan att ha lyckats med det.
          </note>
          <note>
            Först driver han regeringen framför sig i opposition. Sedan är
            han i regeringsställning i åtta år och driver regeringen framför
            sig. Sedan är han tillbaka i opposition och fortsätter att driva
            regeringen framför sig. Det verkar som att Tobias Billström har
            förmågan att driva regeringen framför sig oavsett om han är i
            opposition eller i regeringen, men tyvärr utan att nå de resultat
            han önskar.
          </note>
          <note>
            Jag ska strö ytterligare lite salt i såren. Antalet utbildningsplatser
            är större nu än när Tobias Billström satt i regeringen. Antalet
            antagna till polishögskoleutbildningen är större nu än när Tobias
            Billström satt i reger ­ ingen. Antalet polisanställda är större
            nu än när Tobias Billström satt i regeringen. Och antalet kronor
            som satsas på polisen är större nu än när Tobias Billström satt
            i regeringen.
          </note>
          <note>
            Jag välkomnar alltså Tobias Billströms arbete som framgångsrik
            oppositionspolitiker. I regeringsställning var han nämligen inte
            lika framgångsrik.
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellation 2016/17:221 om allmänhetens förtroende
            för polisen
          </note>
          <note type="speaker">
            Anf. 31 Statsrådet ANDERS YGEMAN (S):
          </note>
          <note>
            Herr talman! Då ses Lars-Arne Staxäng och jag återigen, för dagens
            andra debatt.
          </note>
          <note>
            Lars-Arne Staxäng har frågat mig vilka åtgärder jag och regeringen
            avser att vidta för att återupprätta förtroendet för den svenska
            polisen. Vi dare frågar interpellanten om jag och regeringen kommer
            att ta några initiativ för att se till att det sker en förändring
            i ledarskapet av Polismyndigheten, för att ge den svenska polisen
            en nystart.
          </note>
          <note>
            Nationella trygghetsundersökningen är en årligen återkommande
            brottsoffer- och trygghetsundersökning som genomförs av Brottsförebyg
            ­ gande rådet, Brå. Undersökningen innehåller bland annat uppgifter
            om för ­ troendet för polisen. Den senaste undersökningen gällande
            2016 visar att andelen med stort förtroende för polisen har minskat
            från 65 procent till 61 procent, vilket är en nedgång med 4 procentenheter
            jämfört med 2015. Förändringen får dock anses vara liten i sammanhanget,
            och i ett längre tidsperspektiv innebär resultatet en ökning med
            6 procentenheter jämfört med 2006 då mätningarna startade. Förtroendet
            för polisen ligger alltså på en relativt stabil nivå över tid.
          </note>
          <note>
            Sverige ska vara ett tryggt land att leva i. Det förutsätter
            ett starkt rättsväsen med en tillgänglig och effektiv polis. I
            syfte att förbättra polisens resultat kommer regeringen därför
            att besluta om ett gemensamt regeringsuppdrag till Polismyndigheten
            och Åklagarmyndigheten om ytterligare förstärkt samverkan i det
            brottsutredande arbetet. Detta innebär att ett antal åklagare
            placeras ut i Polismyndigheten för att under viss tid bistå polisens
            utredare och förundersökningsledare i konkreta ärenden rörande
            mängdbrott. För att avlasta utredningsverksamheten ingår det också
            i uppdraget att tillsätta särskilda utredningsgrupper som hanterar
            äldre ärenden. Polismyndigheten kommer även att få ett regeringsuppdrag
            om att utveckla resultatuppföljningen i myndigheten.
          </note>
          <note>
            Ombildningen av svensk polis är en av de mest omfattande organisa
            ­ tionsförändringarna inom staten på många år och den största
            förändringen inom polisväsendet sedan 1965. Erfarenheter från
            tidigare myndighetsre ­ former visar att genomförandet ofta är
            mer komplicerat och tar längre tid än vad som har förutsetts.
          </note>
          <note>
            Att leda Sveriges största myndighet under rådande omständigheter
            är ett komplext uppdrag. Jag har fortsatt förtroende för rikspolischefens
            förmåga att hantera denna svåra uppgift.
          </note>
          <note type="speaker">
            Anf. 32 LARS-ARNE STAXÄNG (M):
          </note>
          <note>
            Herr talman! Jag vill först tacka för svaret. Men om jag ska
            vara riktigt ärlig anser jag inte att det innehåller tydliga förslag
            till förbättringar under den närmaste tiden, vilket är helt nödvändigt.
            Jag återkommer till det.
          </note>
          <note>
            Jag ska försöka att förklara varför. Man ska vara försiktig med
            statistik eftersom den kan missbrukas. Man mäter olika saker.
            Det är också mänskligt att man tar till sig den statistik som
            passar en själv.
          </note>
          <note>
            När detta är sagt kan man mycket tydligt se att nästan all statistik
            och olika mätningar som har tagits fram under senare tid visar
            att det är en katastrof för förtroendet för polisen. Dessutom
            framgår det av statistiken över uppklarade brott och över de ärenden
            som går vidare till åtal att siffrorna kraftigt sjunker, framför
            allt under det senaste året.
          </note>
          <note>
            Som om inte detta vore nog gjorde Brå en trygghetsundersökning
            under fjolåret, 2016. Den visar inte hur många brott som har anmälts,
            vilket ska poängteras, utan hur folk upplever situationen och
            de erfarenheter som man har av brott. Antalet sexualbrott ökar
            mycket kraftig t , medan ärenden som går till åklagaren har minskat
            med 24 procent under ett år. Detta tillsammans borde skaka om
            oss alla rejält och radarparet – om jag får kalla det så – inrikesminister
            Ygeman och rikspolischef Eliasson i synnerhet. Det bekymrar i
            alla fall mig riktigt mycket. Totalt handlar det om den viktiga
            tilliten i ett samhälle.
          </note>
          <note>
            När tryggheten försvinner blir det ett mycket hårt och otryggt
            Sverige. Därför vill jag att regeringen och inrikesministern kommer
            med exekutiva förslag till förändringar så fort det är möjligt
            för att man ska kunna återskapa förtroendet för polis och vårt
            rättsväsen.
          </note>
          <note>
            Antalet anmälda brott är nu 1,5 miljoner. De brott som ökar är
            framför allt it-bedrägerier och andra bedrägerier, misshandel,
            olaga hot samt sexuellt ofredande.
          </note>
          <note>
            Ett annat problem som togs upp i den förra interpellationsdebatten
            är att antalet behöriga sökande till polisskolorna minska r. Av
            8 000 sökande till 800 platser klarade bara 705 kraven. Man börjar
            nu fundera på om man ska sänka kraven, vilket är helt fel väg
            att gå. Av de 705 som klarade proven dök bara 649 upp när utbildningen
            skulle börja – detta i en tid när 867 poliser har slutat, även
            om en del av dem kanske har gått i pension.
          </note>
          <note>
            Det går med andra ord nedåt med antalet poliser för närvarande
            – detta i en tid när vi borde öka antalet rejält, inte minst för
            att befolkningen har ökat under senare år.
          </note>
          <note>
            Man kan fundera över vad detta beror på. Jag tror inte att det
            är enbart en lönefråga. Det handlar framför allt om hur brottsbekämpningen
            har fungerat i praktiken och vilken arbetsglädje som en enskild
            polisman känner när en brottsling släpps efter ett anhållande
            och ställer till ännu mer elände för vanliga människor. Det ger
            ingen arbetsglädje.
          </note>
          <note type="speaker">
            Anf. 33 Statsrådet ANDERS YGEMAN (S):
          </note>
          <note>
            Herr talman! Man ska nog vara ödmjuk när man beskriver situationen.
            När man ger uttryck för det tonläge som Lars-Arne Staxäng gör
            kanske man också borde redovisa sina egna förslag till förändringar.
            Trots att Lars-Arne Staxäng hade fyra minuter till sitt förfogande
            gör han inte det.
          </note>
          <note>
            Läget är delvis mycket oroande i termer av att resultaten på
            makronivå ser för dåliga ut. Men granskar man den statistiken
            närmare ser man att trots att resultaten har fallit i sju år i
            rad – i fem av dessa år var det en moderatledd regering – vänder
            för första gången resultaten i en av regionerna, Region Öst. Samma
            sak händer i ett antal län i Sverige. Det finns alltså försiktiga
            tecken på ljusning. De är inte tillräckligt bra, och det var också
            bakgrunden till att jag hade detta samtal.
          </note>
          <note>
            Vi har vidtagit ett antal konkreta åtgärder. Vi har ökat polisens
            budget och fortsätter att öka den till över 2 miljarder kronor.
          </note>
          <note>
            Varje år med socialdemokratiskt ledd regering har polisen fått
            större budget än vad den har haft under något år med moderatledd
            regering.
          </note>
          <note>
            Varje år med socialdemokratiskt ledd regering har vi haft fler
            polisanställda än vad vi någonsin haft med moderatledd regering.
          </note>
          <note>
            Antalet polisanställda kommer att stiga. Vi utbildar fler poliser
            än vad man gjorde under den tid som Moderaterna styrde Sverige.
          </note>
          <note>
            Det stämmer att poliser slutar. Två tredjedelar av dem som har
            slutat har gjort det för att de har gått i pension eller för att
            de i stället har fått anställning hos Säkerhetspolisen. Tidigare
            var polisen och Säkerhetspolisen en myndighet. Enligt den tidigare
            statistiken räknades det inte som att dessa poliser hade slutat
            sin verksamhet.
          </note>
          <note>
            Vi har också genomfört en lång rad lagskärpningar som jag tror
            kommer att vara effektiva.
          </note>
          <note>
            Vi har renodlat polisens arbete genom att flytta bort djurhållning,
            transporter och annat som i första hand inte är polisverksamhet.
          </note>
          <note>
            Vi har kraftigt skärpt straffen för vapenbrott, för handgranater
            och explosiva varor.
          </note>
          <note>
            Vi har gjort det möjligt att döma gängledare för brottslighet
            som den har känt till, men inte själv förhindrat.
          </note>
          <note>
            Vi har gjort det lättare att plocka av kriminella deras klockor,
            kontanter och bilar som har varit en effekt av den brottsliga
            verksamheten.
          </note>
          <note>
            Vi har förstärkt den polisiära närvaron i alla socialt utsatta
            områden. Lars-Arne Staxäng gav i tidigare interpellationsdebatt
            uttryck för hur framgångsrikt detta synes vara i ett av de socialt
            utsatta områdena.
          </note>
          <note>
            Vi går vidare och bygger nya polisstationer, exempelvis i Rinkeby,
            med över 200 polisanställda.
          </note>
          <note>
            Vi går vidare med att stärka den polisiära närvaron, inte bara
            i de soci ­ alt utsatta områdena, utan runt om i Sverige. För
            att stärka den utveck ­ lingen införs det nu anställningsstopp
            vid de nationella avdelningarna.
          </note>
          <note>
            Midjan ska bli smalare och polisen ska vara starkast närmast
            medborgarna och absolut starkast där den behövs som mest i de
            mest brottsaktiva områdena.
          </note>
          <note>
            Vi har också skärpt polisens resultatredovisningssystem så att
            vi bättre kan följa utvecklingen och också så att oppositionen
            bättre kan följa utvecklingen och ställa både polis och regering
            till svars för den utveckling som sker i riket.
          </note>
          <note type="speaker">
            Anf. 34 LARS-ARNE STAXÄNG (M):
          </note>
          <note>
            Herr talman! Det kan inte ha undgått någon att det är riktigt
            besvärligt på många ställen i Sverige. Bara i Stockholm, Göteborg
            och Malmö sker det dagligen riktigt grova brott och alldeles för
            ofta även dödsskjutningar.
          </note>
          <note>
            Det är inte heller någon hemlighet att man börjar få stora problem
            med att ungdomsgäng kraftsamlar och utsätter såväl allmänhet som
            poliser och övrig samhällstjänst för både våld och allmän otrygghet.
            Och jag pratar inte bara om de utanförskapsområden som finns runt
            om i Sverige, utan nu börjar det faktiskt också bli problem i
            stadskärnorna.
          </note>
          <note>
            I Nordstan, som ibland kallas Femman , i Göteborg är det inte
            ovanligt att stora ungdomsgäng tar över framför allt på kvällen
            när de flesta har gått hem. Vid flera tillfällen har till och
            med polisen själv behövt kalla på förstärkning för att kunna freda
            sig.
          </note>
          <note>
            Så här kan vi inte ha det. Allt detta tillsammans med brandincidenter
            och skadegörelse, som har blivit vardagsmat i många städer, gör
            att tryggheten faller brant.
          </note>
          <note>
            Här måste samhället gemensamt tydligt sätta stopp så fort det
            bara går. Det får inte fortsätta längre. Detta handlar inte bara
            om poliser, för det räcker inte. Polisen är dock en viktig del.
            Samhället kan inte ge efter, och vi kan inte vänta med åtgärder
            till nästa år.
          </note>
          <note>
            I ett samhälle där detta inte fungerar är alla förlorare. Just
            därför hemställer jag än en gång till statsrådet att lägga in
            en högre växel och komma med förslag som vi kan klubba igenom
            här i riksdagen. Det behövs.
          </note>
          <note>
            Eliasson och Ygeman säger i en DN-artikel att det ska bli anställningsstopp
            i polishögkvarteret, vilket jag bejakar. Men ledningsstrukturen
            ute i landet har hittills inte blivit så som det var tänkt. Tyngdpunkten
            skulle framför allt ligga på det lokala planet.
          </note>
          <note>
            I de flesta polisväsen runt om i världen, och där polisväsendena
            fungerar väl, är den lokala polisen ganska stark. Ofta ligger
            två tredjedelar på lokal polis och en tredjedel på statlig polis.
            Vi måste röra oss åt det hållet. Detta fanns som grund när vi
            skulle sjösätta polisreformen.
          </note>
          <note>
            Det är i den lokala förankringen, när människor känner trygghet
            till sin polis, som kunskapen flödar fram. Befolkningen har ju
            oftast större kunskap än polisen om hur det ser ut med både det
            ena och det andra brottet. Detta kan i samarbete med polis och
            samhälle i övrigt möta den verklighet som vi har framför oss.
          </note>
          <note>
            Jag återkommer därför till det senaste årets statistik som skrämmer
            mig – om vi nu ska slå statistik i huvudet på varandra. Man kan
            gå några år tillbaka och se att kurvorna går upp och ned, men
            en undersökning gjord av Aftonbladet och Inizio för det senaste
            året visar att förtroendet har ramlat ned från 56 till 31 procent
            – alltså på ett år! Jag vet inte vilka kraftord jag ska använda
            om sådana siffror. När det gäller dem som inte alls har förtroende
            för polisen har siffrorna ökat från 21 till 44 procent.
          </note>
          <note>
            Vi måste ändra på detta. Jag inser att det är en rejäl uppförsbacke,
            men det finns ingen annan lösning än att ändra detta 180 grader
            – så snart det bara går.
          </note>
          <note type="speaker">
            Anf. 35 Statsrådet ANDERS YGEMAN (S):
          </note>
          <note>
            Herr talman! Jag blir lite brydd. Lars-Arne Staxäng är en hedervärd
            riksdagsledamot. Han har goda kunskaper om statistik och känner
            till att Sverige har den kanske bästa kriminal- och trygghetsstatistiken
            i världen. Han har läst Brottsförebyggande rådets statistik och
            känner till resultaten. I stället för kvalitetssäkrad statistik
            med ett brett urval, stort underlag och hög tillförlitlighet väljer
            han att redovisa statistik från Aftonbladet och Inizio.
          </note>
          <note>
            Detta är en statistikkälla som inte bygger på ett representativt
            urval utan på självrekryterade internetpaneler. Den som själv
            så önskar får vara med. Den här statistikkällan är så osäker att
            seriösa medier i Sverige, förutom Aftonbladet, oftast väljer att
            inte rapportera resultaten vidare.
          </note>
          <note>
            Jag måste få ställa ett par frågor till Lars-Arne Staxäng. När
            han har dessa båda statistikkällor framför sig undrar jag varför
            han väljer den källa som han vet är behäftad med en massa problem
            i stället för den som han vet håller hög nivå. Kan det vara så
            att den ena källan bekräftar den bild som Lars-Arne Staxäng vill
            föra fram medan den andra inte gör det? Ligger detta bakom valet
            av statistikkälla snarare än tillförlitlighet, trovärdighet och
            statistisk relevans?
          </note>
          <note>
            Jag tycker i så fall att Lars-Arne Staxäng för ovanlighetens
            skull är ute på lite hal is. Det är inte så här han brukar använda
            statistiska källor, och jag beklagar detta.
          </note>
          <note>
            Låt mig säga något om Nordstan och Femman i Göteborg, som är
            ett av Sveriges mest välbesökta köpcentrum. Förra året hade man
            35 miljoner besökare. Där har funnits stora problem, men efter
            ett framgångsrikt polisarbete har det skett betydande förbättringar.
            Jag tror att m an under vecka 3 i år hade det mins ta antalet
            anmälda brott i Nordstan i Göteborg på fem år. Många hårt arbetande
            poliser, med ganska blygsam ersättning, har gjort stordåd med
            det brottsförebyggande arbetet i Nordstan. Detta innebär inte
            att alla problem är lösta, men polisen har faktiskt gjort ett
            storartat arbete.
          </note>
          <note>
            Jag tror dock att mer måste göras. Vi har problem med vissa grupper
            i vilka vi måste ha ett aktivare arbete från sociala myndigheter.
            För deras egen och för andras säkerhet måste vi se till att de
            inte avviker från boenden eller de vårdformer som de har getts
            möjlighet att delta i. I den mån de inte har rätt att vistas i
            landet måste de återvända till sitt hemland. I den mån det är
            svårt att få dem att återvända eller utvisa dem måste vi kunna
            hålla dem inlåsta i väntan på att utvisning sker.
          </note>
          <note type="speaker">
            Anf. 36 LARS-ARNE STAXÄNG (M):
          </note>
          <note>
            Herr talman! Det sista som statsrådet tog upp är väldigt viktiga
            saker. Vi har en bra ordning i Sverige med ett rättssäkert system.
            Domstolar tar i överklagningar hänsyn till alla de faktorer som
            kan finnas om man är asylsökande eller om det handlar om någon
            annan. Om detta system ska fungera måste man faktiskt underordna
            sig domstolens beslut. Därför förväntar jag mig även inom detta
            område förbättringar för polisen – kanske genom lagändringar –
            så att den ska kunna utföra detta. Detta är en del av det hela.
          </note>
          <note>
            Men jag blir lite rädd när statsrådet kommer in på statistik.
            Det är helt riktigt att statistik kan missbrukas, vilket jag har
            sagt i både denna interpellationsdebatt och tidigare. Jag vill
            dock ge en signal. Det här gäller inte bara Aftonbladets statistik.
            Om det finns statistik som visar en signal om att folk blir alltmer
            otrygga och har blivit det under det senaste året måste man ta
            denna signal på riktigt stort allvar. Jag blir rädd om statsrådet
            tror att man bara kan sitta still i båten och låta det fortgå.
          </note>
          <note>
            Jag tror att man måste göra en massa saker, och det ska ske ganska
            snart. Exempelvis kan jag hänvisa till Ola Sjöstrand, chefsåklagare
            i Malmö, som mycket tydligt säger att Malmö är på väg mot kollaps.
            Även om man i ett kort perspektiv skulle föra över poliser till
            Malmö innebär det att det blir brist på andra ställen.
          </note>
          <note>
            Vi får heller inte glömma resten av Sverige. Jag träffade till
            exempel organisationen Företagarna Uddevalla i Bohuslän i måndags.
            De var upprörda över att de inte kan räkna med hjälp om de får
            inbrott eller liknande i dag. Så här har våra företagare det.
            Om det inte handlar om fysiskt våld får de ofta inte ens ut en
            polis till sig när de har haft inbrott, vilket kanske kan spoliera
            hela deras verksamhet.
          </note>
          <note>
            Detta får inte ske. Vi måste göra någonting.
          </note>
          <note type="speaker">
            Anf. 37 Statsrådet ANDERS YGEMAN (S):
          </note>
          <note>
            Herr talman! Vi vidtar åtgärder. Jag har gett uttryck för de
            åtgärder som regeringen har vidtagit och dem vi planerar att vidta.
            Det handlar om ett stort antal åtgärder.
          </note>
          <note>
            Man måste dock, Lars-Arne Staxäng, akta sig för att göra självrekryterade
            paneler till sin egen verklighetsbild när det finns bra statistik
            att tillgå. Man måste akta sig för att välja statistik utifrån
            vilken bild man vill sprida eller skapa snarare än den som har
            det bästa underlaget.
          </note>
          <note>
            Vi har vidtagit ett antal åtgärder i Malmö efter chefsåklagarens
            uttalande. Nu finns en ny regionchef för Region Syd. Vi har tillfört
            144 miljoner kronor. Vi har förflyttat ett stort antal poliser
            och speciella utredare. Allt detta har vi gjort för att kunna
            vara Malmö behjälpliga.
          </note>
          <note>
            Jag tycker att det är talande för debatten att Lars-Arne Staxäng
            efter fyra inlägg avslutar med att säga att någonting måste göras
            men själv inte ger uttryck för en enda sak som borde göras. Själv
            har jag framfört ett antal åtgärder som regeringen vidtar.
          </note>
          <note>
            Jag tror att detta är rätt talande för hur debatten om säkerhet,
            ordning och trygghet ser ut i Sverige i dag. Jag är glad över
            att vara statsråd i en regering som satsar mer pengar på polis
            och säkerhetspolis än vad någon regering någonsin tidigare har
            gjort.
          </note>
          <note>
            Överläggningen var härmed avslutad.
          </note>
          <note>
            § 13 Svar på interpellation 2016/17:223 om samhällets beredskap
            i händelse av kris eller krig
          </note>
          <note type="speaker">
            Anf. 38 Statsrådet ANDERS YGEMAN (S):
          </note>
          <note>
            Herr talman! Allan Widman har frågat mig vilka åtgärder jag är
            beredd att vidta för att förtydliga regeringens hållning när det
            gäller både samhällets och de enskilda medborgarnas ansvar för
            livsmedelsförsörjning i händelse av kris eller krig.
          </note>
          <note>
            Det är viktigt att livsmedelsförsörjningen fungerar både vid
            kriser och vid höjd beredskap. Vår förmåga på det här området
            ska byggas utifrån en analys av dagens behov, vilka inte nödvändigtvis
            är desamma som förr. I händelse av en kris eller vid höjd beredskap
            ska vi i så stor utsträckning som möjligt samarbeta med våra grannländer
            för att kunna utbyta varor.
          </note>
          <note>
            Såväl privata som offentliga aktörer fyller viktiga funktioner
            i detta arbete. Bland de offentliga aktörerna har Livsmedelsverket
            en särskilt viktig roll , eftersom myndigheten har ett övergripande
            ansvar för att samordna kris- och beredskapsplaneringen för livsmedelsförsörjningen.
            Bland annat leder myndigheten en privat-offentlig samrådsgrupp.
          </note>
          <note>
            För att få en god försörjningsberedskap avseende livsmedel behöver
            den nationella produktionen öka. Att öka livsmedelsproduktionen
            i Sverige ingår i de långsiktiga mål för en sammanhållen politik
            för hela livsmedelskedjan som regeringen tillsammans med de borgerliga
            partierna och Vänsterpartiet har kommit överens om. Genom att
            Sverige i större omfattning ska bli självförsörjande med livsmedel
            kommer sårbarheten att minska.
          </note>
          <note>
            Människor förväntas också ta ansvar för sin egen livsmedelsförsörjning
            vid kriser och höjd beredskap. Myndigheten för samhällsskydd och
            beredskap, MSB, har uttryckt att ett riktmärke för alla hushåll
            bör vara att de har livsmedel hemma som räcker i minst tre dygn.
            Medvetenheten om detta och om hur man på andra sätt kan förbereda
            sig för kriser och höjd beredskap behöver öka. MSB har en viktig
            uppgift i att sprida sådan information och har mot denna bakgrund
            tagit initiativ till en krisberedskapsvecka som syftar till att
            väcka engagemang för vår gemensamma säkerhet och beredskap.
          </note>
          <note>
            Utvecklingen på det säkerhetspolitiska området i förening med
            konsekvenserna av ett förändrat klimat gör det alltmer angeläget
            att öka förutsättningarna för en god försörjningsberedskap avseende
            livsmedel och att öka människors medvetenhet om hur de förbereder
            sig på bästa sätt. Jag kommer att fortsätta följa utvecklingen
            på detta område noga och är beredd att vidta ytterligare åtgärder.
          </note>
          <note type="speaker">
            Anf. 39 ALLAN WIDMAN (L):
          </note>
          <note>
            Herr talman! Jag tackar statsrådet så mycket för interpellationssvaret.
            Det var i Sälen på Folk och Försvars rikskonferens i januari som
            statsrådet fick frågor gällande vår förmåga till självförsörjning
            i fråga om livsmedel. Svaret – åtminstone det som refererades
            i massmedierna – handlade om något som statsrådet också var inne
            på i sitt interpellationssvar, nämligen om att i första hand försöka
            åstadkomma handel med våra nära grannländer.
          </note>
          <note>
            Herr talman! Jag har skrivit min interpellation för att ge statsrådet
            ett tillfälle att framföra en mer nyanserad hållning i denna –
            som jag tror – rätt komplexa fråga. Detta med att handla med grannar
            i händelse av långvarig kris, höjd beredskap eller till och med
            militär konflikt som drabbar landet är något av en förenkling.
          </note>
          <note>
            För det första är det högst osäkert huruvida det över huvud taget
            kan förekomma handel länder emellan i en sådan här situation.
            Det räcker att vi erinrar oss det första och det andra världskriget,
            då blockader användes flitigt. Trots en mycket högre grad av självförsörjning
            än vad vi har i dag tvingades Sverige under båda dessa krig att
            ransonera livsmedel.
          </note>
          <note>
            För det andra är det i en sådan situation inte bara Sverige som
            kommer att ha behov. Om det skulle uppstå en militär konflikt
            i vårt närområde kommer bedömningsvis – det säger också den nuvarande
            regeringen – i stort sett alla länder att vara involverade, och
            de länder som Anders Ygeman önskar handla med kommer naturligtvis
            i första hand att se till sina egna behov.
          </note>
          <note>
            Men det handlar inte bara om att komma över livsmedel i tillräcklig
            mängd. Det handlar också om hur vi ska kunna hantera de livsmedel
            som i ett sådant läge kommer till Sverige. Det kan vara bra att
            erinra sig att möjligheterna att lagra till exempel färsk fisk
            i det här landet har minskat väsentligt de senaste decennierna.
            Skulle vi få låt oss säga ett helt fartyg med odlad lax från Norge
            kommer vi att få stora problem att se till att den här maten är
            tjänlig när den kommer ut i konsumentledet.
          </note>
          <note>
            Ett annat problem med att hänvisa till att vi ska handla med
            våra grannar är nog att enskilda människor som lyssnar till det
            budskapet andas ut lite, herr talman. De känner att samhället
            kommer att fixa det här. Det är bra att statsrådet nu framhåller
            att MSB, Myndigheten för samhällsskydd och beredskap, tillhåller
            samtliga medborgare att kunna ha minst tre dygns försörjningssäkerhet
            själva. Jag tror väl inte att det finns så många kylskåp runt
            om i det här landet som inte kan förs örja respektive familj under
            72 timmar. Min fråga till statsrådet är därför: Räcker det att
            den enskilde har ansvar för sin egen livsmedelsförsörjn ing under
            en så kort tid som 72 timmar?
          </note>
          <note>
            Herr talman! Försvarsutskottet tog redan för två år sedan initiativ
            till att ta fram en broschyr som heter Om krisen eller kriget
            kommer . Där problematiserar vi den här mycket begränsade ambitionen
            när det gäller enskildas ansvar för sin egen försörjning. Om det
            är så att vi ska ställa om vår handel i en krissituation måste
            väl rimligtvis också statsrådet inse att den enskilde själv kan
            komma att tvingas ta ansvar under en väsentligt längre tid än
            72 timmar.
          </note>
          <note type="speaker">
            Anf. 40 Statsrådet ANDERS YGEMAN (S):
          </note>
          <note>
            Herr talman! Jag blir lite brydd av Allan Widmans inlägg i den
            här diskussionen. Jag kan ha kommit ihåg fel, men visst var det
            så att Allan Widman var närvarande i Sälen och hade möjlighet
            att följa den diskussion som följde på mitt anförande? De som
            hade möjlighet att följa mitt anförande kunde höra att jag tal
            ade om de här frågorna. Jag har inte sagt någonting av det som
            Allan Widman nu försöker ställa mig till svars för. Jag har inget
            behov av att skydda mig mot det.
          </note>
          <note>
            Låt mig snabbt rekapitulera det som jag faktiskt sa och som jag
            fortfarande menar. Jag sa att självförsörjningsgrad är ett dåligt
            mått att utgå från. Det beror på att våra konsumtionsmönster har
            förändrats så kraftigt. I motsats till vid tiden för första världskriget,
            och faktiskt även andra världskriget, som Allan Widman nämner,
            konsumerar vi i Sverige i dag såväl ananas som vin. Det har gjort
            att självförsörjningsgraden gått nedåt. Men jag tror att de flesta
            medborgare kommer att kunna klara en kris eller krigssituation
            väldigt bra utan att konsumera vare sig ananas eller vin.
          </note>
          <note>
            Grunden är naturligtvis att vi till stor del ska kunna försörja
            oss själva i en kris eller en krigssituation. Men inget av de
            scenarier myndigheterna eller experterna utgår från i sin planering
            innefattar att vi kommer att vara helt avskärmade från omvärlden.
            Utvecklingen av livsmedelsproduktionen i Sverige och i princip
            alla andra länder, utom möjligtvis Nordkorea, Moldavien och några
            till, har inneburit en betydande grad av specialisering. Man blir
            duktigare på att producera ett antal varor. Sedan byter man dem
            mot andra varor. Det är inte så att jag, Sverige eller EU på något
            sätt har sagt sig vara beroende av ett annat land för att klara
            försörjningen i en kris eller en krigssituation. Däremot är det
            så att vi kommer att behöva ett visst utbyte av varor. Vi är väldigt
            duktiga på att producera en del livsmedel. Andra länder – Allan
            Widman nämnde Norge – är väldigt duktiga på att producera lax.
            Det gör vi tyvärr inte i lika stor utsträckning som Norge. Där
            tror jag att det finns en betydande förbättringspotential i Sverige.
          </note>
          <note>
            Ska vi nu i totalförsvarsplaneringen bygga upp vår förmåga att
            även inom livsmedelsförsörjningen klara en kris eller en krigssituation
            måste den inrikta sig på att klara försörjningen av baslivsmedel.
            Då blir självförsörjningsgraden ett dåligt mått att titta på.
            Det väsentliga måste vara vår förmåga att producera och inte minst
            distribuera viktiga livsmedel.
          </note>
          <note>
            Lika lite som det är säkert att vi kommer att bli avskurna från
            vår om ­ värld, lika lite kan vi vara säkra på att det kommer
            att vara möjligt att dis ­ tribuera livsmedel i alla delar av
            vårt land. Det kan vara så att en del av landet är avskuren. Det
            är alltså inte alldeles självklart att det bara är na ­ tionens
            gränser som ska vara avgörande för vår förmåga att klara en kris.
          </note>
          <note>
            Sedan handlar det om insatsvarorna. Vi har i dag ett transportsystem
            som i väldigt hög grad är beroende av fossila drivmedel som vi
            importerar från andra länder. Vill vi öka vår förmåga att klara
            en kris eller en krigssituation bör vi ställa om stora delar av
            vårt distributionssystem, så att vi i lägre grad blir beroende
            av fossila drivmedel utifrån. Under tiden vi gör det krävs naturligtvis
            att vi har ett betydande lager av de fossila drivmedlen. Det spelar
            ju ingen roll om hela nationen är självförsörjande på exempelvis
            fläskkött genom produktion i Skåne om vi inte klarar att distribuera
            fläskköttet över landet.
          </note>
          <note type="speaker">
            Anf. 41 ALLAN WIDMAN (L):
          </note>
          <note>
            Fru talman! Jag kan inledningsvis avslöja att jag dessvärre hade
            lämnat konferensen Folk och Försvar när statsrådet höll sitt anförande.
            Icke desto mindre refererar nu statsrådet i sitt svar här i kammaren
            till att vi ska handla med andra länder, och jag försökte problematisera
            denna ambition.
          </note>
          <note>
            Visst, det kan vara en del experter som gör bedömningen att vi
            i Sverige inte behöver bli helt avskurna. Men när man planerar
            för de värsta scenarierna, kris och krig, bör man också ha planer
            för att det värsta utfallet kan bli verklighet, alltså att Sverige
            blir helt avskuret och att möjligheterna till handel inte längre
            står till buds.
          </note>
          <note>
            Statsrådet säger att han blir brydd över mina frågor. Jag konstaterar
            att han i svaret refererar både till handel med andra länder och
            till ökad produktion, som ligger inom ramen för den nyss anförda
            livsmedelsstrategin. Statsrådet menar att den ökade produktionen
            ska leda till en minskad sårbarhet för Sverige.
          </note>
          <note>
            Nu tycker jag att han övertolkar livsmedelsstrategin. Det mål
            som finns där, som för övrigt är det enda som regeringen har lyckats
            nå enighet med oppositionen kring, handlar om att livsmedelsproduktionen
            ska öka. Men det är långt ifrån samma sak som att självförsörjningsgraden
            blir bättre eller att sårbarheten minskar. Som statsrådet själv
            påpekar: Är det produk ­ tionen av champinjoner och sparris som
            ökar, eller är det kött och mjölk som ökningen gäller? Och var
            i landet sker ökningen – sker den på Gotland eller i norra Norrland?
            Sådant får också betydelse, inte minst mot bakgrund av detta med
            drivmedelssäkerhet, som statsrådet också aktualiserar. Återigen:
            Vilka möjligheter har vi att hantera en situation där det gäller
            att hålla livsmedlen tjänliga för människor, att få dem transporterade
            till rätt ställe och så vidare?
          </note>
          <note>
            Fru talman! Jag ställde en mycket rak fråga till statsrådet om
            detta med 72 timmar, som MSB arbetar med. Det är min bedömning
            att de flesta familjer klarar 72 timmar utan någon som helst förberedelse.
            Jag tror åtminstone att flertalet av dem gör det. De flesta barnfamiljer
            har rätt mycket mat i sina kylskåp, och hållbarheten är nog sådan
            att 72 timmar inte utgör någon större utmaning.
          </note>
          <note>
            Statsrådet hänvisar till att vi i en kris eller en krigssituation
            delvis ska ställa om vår handel. Jag får dock intrycket att han
            inser att det kan vara ett mycket längre tidsperspektiv då enskilda
            behöver klara sig själva. Om vi dessutom understryker enskildas
            eget ansvar, till exempel när det gäller livsmedel i en kris eller
            en krigssituation, kommer det också att syfta till ett minskat
            tryck på samhället att leverera i sådana lägen. Jag hade gärna
            sett att statsrådet valt att reagera på detta med de 72 timmarna.
            Jag konstaterar att han är beredd att göra mer, och då är frågan:
            Är detta ett område där regeringen skulle kunna bli ännu tydligare?
          </note>
          <note type="speaker">
            Anf. 42 Statsrådet ANDERS YGEMAN (S):
          </note>
          <note>
            Fru talman! Låt mig börja med att besvara den sista frågan direkt:
            Ja, och det är också bakgrunden till att vi återupprättar totalförsvars-
            och civilförsvarsplaneringen. Vi kan absolut bli tydligare, och
            det finns absolut mer att göra. Jag tror att det här är ett ämne
            som förtjänar en bra diskussion.
          </note>
          <note>
            Allan Widman ställde en annan konkret fråga, som jag tyvärr missade
            att svara på i mitt förra inlägg, om detta med 72 timmar. Jag
            ska försöka svara på den nu. Det är en bra början, men tyvärr
            är jag nog inte lika op ­ timistisk som Allan Widman om den normala
            barnfamiljens förmåga att klara detta. Jag tror säkert att en
            normal barnfamilj har varor i kylen som räcker, men det kan vara
            betydligt värre, till exempel att vi inte har elek ­ tricitet
            och att det inte finns någon kyla i kylskåpet i mer än sex, sju
            eller åtta timmar beroende på vilken energiklassning det har.
            Det kanske behövs varor hemma för att man ska kunna värma sig.
            Man kan behöva hämta vatten eller ha vatten tillgängligt. Man
            kanske har ett betydande förråd av torrvaror men inte tillräckligt
            med vatten för att omvandla dem till tjänligt livsmedel.
          </note>
          <note>
            Jag tror att 72 timmar nog är en bra början, men sedan kan man
            behöva bygga vidare. Jag tror också att det handlar om tankemönster.
            Man måste fundera över vad man har hemma, hur man kan gå på toaletten
            under de 72 timmarna, hur man ordnar värmeförsörjning, hur man
            ser till att det finns ljus och så vidare.
          </note>
          <note>
            Låt mig komma tillbaka till Allan Widmans huvudfråga. Ja, jag
            menar att vi ska försöka ha varuutbyte och att de nordiska och
            europeiska solidaritetsförklaringarna innebär att vi kommer att
            vara en del av ett varuutbyte med vår omvärld om vi har möjlighet
            till det. De allra flesta scenarier tyder på att vi kommer att
            ha möjlighet till varuutbyte. Menar inte Allan Widman samma sak?
          </note>
          <note>
            Jag har alltid sett Folkpartiet, numera Liberalerna, som ett
            frihandelsvänligt parti som också tror på den specialisering som
            blir utlöparen av frihandeln, nämligen att man blir bättre och
            bättre på vissa varor och kan utbyta de varorna med varandra.
            Det gör oss alla rikare. Det gör också att vi får en bättre varuproduktion.
            Det fyller också i sig ett säkerhetspolitiskt syfte, för den man
            handlar med och är i ett ömsesidigt beroende med kommer man att
            ha väldigt svårt att vara inblandad i väpnad konflikt med. Demokrati
            och frihandel är i sig långsiktigt säkerhetshöjande.
          </note>
          <note>
            Jag tror inte att det är en bra väg att gå att tro att man ska
            vara nationellt oberoende av alla andra nationer och att man kan
            bygga murar mot andra länder. Jag tror på handelsutbyte. Sedan
            ska vi öka vår självförsörjningsgrad, så att vi klarar oss en
            längre tid. Då blir det ett ganska litet antal livsmedel jämfört
            med alla de livsmedel som ingår i självförsörjningsgraden. Precis
            som Allan Widman själv var inne på har kanske många av de livsmedlen
            liten eller ingen effekt när det gäller hur vi klarar livsmedelsförsörjningen
            i en kris eller en krigssituation.
          </note>
          <note type="speaker">
            Anf. 43 ALLAN WIDMAN (L):
          </note>
          <note>
            Fru talman! Jag vet inte om det är statsrådets ambition att försöka
            pådyvla Liberalerna en protektionistisk hållning när det kommer
            till livsmedel och andra varor. Vi har nog stått på rätt sida
            i den kampen under rätt många sekler, och vi kommer att fortsätta
            stå på rätt sida.
          </note>
          <note>
            Jag tror också att Socialdemokraterna och Liberalerna när det
            gäller livsmedelsstrategin delar synen att det behöver finnas
            ett tydligt konsument- och marknadsperspektiv och att det ska
            ske en specialisering som kan stimulera frihandeln också med livsmedel.
          </note>
          <note>
            Men det handlar inte om detta. Det handlar om krisen och kriget
            och om vad vi gör om det skulle inträffa: Vilka möjligheter har
            vi då? Jag bekymras lite av att Anders Ygeman väljer att ta skydd
            bakom att många experter gör bedömningen att vi ändå kommer att
            ha handel. Det finns inga garantier för det, även om det kanske
            är sannolikt. Då är frågan: Vad avser regeringen att göra i en
            sådan situation?
          </note>
          <note>
            I den kontexten, fru talman, kommer detta med de 72 timmarna
            in. Jag undrar om statsrådet är beredd att säga: Ja, man bör se
            över den rekommendationen, så att det blir en längre tid för de
            enskilda. På så sätt ökar man medvetenheten och minskar trycket
            på samhället att leverera när krisen eller kriget är där.
          </note>
          <note>
            Fru talman! Sedan ett par år har jag själv ett förråd av livsmedel
            hemma. Det räcker väsentligt längre än 72 timmar.
          </note>
          <note>
            Vi har från försvarsutskottets sida gett ut en broschyr – det
            är en uppföljare till Om kriget kommer , som vi känner igen från
            80-talet. Vi har sänt den till kommunerna och till statliga myndigheter.
            Min fråga är: Är reger ­ ingen beredd att ta ett initiativ för
            att se till att enskilda i hela landet får motsvarande information?
          </note>
          <note type="speaker">
            Anf. 44 Statsrådet ANDERS YGEMAN (S):
          </note>
          <note>
            Fru talman! Det är risk att jag missar en fråga. Det lät som
            att Allan Widman ställde tre frågor, och jag har bara antecknat
            två svar. Jag får därför inledningsvis be om ursäkt om jag missar
            en fråga av Allan Widman.
          </note>
          <note>
            Första frågan är: Vad avser regeringen att göra om vi är helt
            avskurna och det värsta händer? Då är mitt svar att vi ska öka
            produktionen av livsmedel i Sverige. Och vi har gett uppdrag om
            att återupprätta totalförsvarsplaneringen och den civila försvarsplaneringen.
            Där ingår naturligtvis förmågan att förse befolkningen med livsmedel,
            inklusive vatten, i en kris eller en krigssituation.
          </note>
          <note>
            Den andra frågan är: Tycker regeringen att det vore en bra idé
            att ge motsvarande information till hela allmänheten? Då är svaret
            ja.
          </note>
          <note>
            Nu kom jag på den tredje frågan: Vill jag utöka tiden, så att
            det blir mer än de 72 timmar som Myndigheten för samhällsskydd
            och beredskap har uttryckt? Där skulle jag säga att svaret är
            nej. I dagsläget tror jag att alltför många befinner sig alltför
            långt från de 72 timmarna, så jag tror att det är en mycket bra
            grund att börja med. När vi har fått igenom det medvetandet kanske
            vi kan diskutera om det behöver öka ytterligare, men i dagsläget
            anser jag inte det.
          </note>
          <note>
            Med det hoppas jag att jag har besvarat Allan Widmans frågor.
            Jag vill också passa på att understryka att det oavsett vilken
            produktion man har inom landet är viktigt att man kan distribuera
            och lagra produktionen på ett sådant sätt att man har nytta av
            den. Där kanske vi har nog så betydande utmaningar.
          </note>
          <note>
            Överläggningen var härmed avslutad.
          </note>
          <note>
            § 14 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 26 januari
          </note>
          <note>
            2016/17:256 Hästnäringen och strandskyddsreglerna
          </note>
          <note>
            av Lotta Finstorp (M)
          </note>
          <note>
            till statsrådet Sven-Erik Bucht (S)
          </note>
          <note>
            2016/17:257 Den turkiska regeringens förtryck av oppositionen
          </note>
          <note>
            av Jonas Sjöstedt (V)
          </note>
          <note>
            till utrikesminister Margot Wallström (S)
          </note>
          <note>
            2016/17:258 Resan till diktaturen Iran
          </note>
          <note>
            av Hans Linde (V)
          </note>
          <note>
            till statsminister Stefan Löfven (S)
          </note>
          <note>
            2016/17:259 Jobb för nyanlända efter avslutad etablering
          </note>
          <note>
            av Elisabeth Svantesson (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            § 15 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 26 januari
          </note>
          <note>
            2016/17:717 Kommuner utan polis
          </note>
          <note>
            av Roger Haddad (L)
          </note>
          <note>
            till statsrådet Anders Ygeman (S)
          </note>
          <note>
            2016/17:718 Narkotika på landets skolor
          </note>
          <note>
            av Sten Bergheden (M)
          </note>
          <note>
            till statsrådet Anders Ygeman (S)
          </note>
          <note>
            2016/17:719 Regelverk för studieavgifter
          </note>
          <note>
            av Fredrik Christensson (C)
          </note>
          <note>
            till statsrådet Helene Hellmark Knutsson (S)
          </note>
          <note>
            2016/17:720 Hyresrätter som inte lämnats till bostadsförmedling
          </note>
          <note>
            av Nooshi Dadgostar (V)
          </note>
          <note>
            till statsrådet Peter Eriksson (MP)
          </note>
          <note>
            2016/17:721 Migrationverkets skuld till kommunerna
          </note>
          <note>
            av Gunilla Nordgren (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:722 Faderskap och föräldraskap
          </note>
          <note>
            av Thomas Finnborg (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:723 Bristande boendestöd till våldsutsatta kvinnor
          </note>
          <note>
            av Ewa Thalén Finné (M)
          </note>
          <note>
            till statsrådet Åsa Regnér (S)
          </note>
          <note>
            2016/17:724 Skatt på förnybara drivmedel
          </note>
          <note>
            av Lotta Finstorp (M)
          </note>
          <note>
            till finansminister Magdalena Andersson (S)
          </note>
          <note>
            2016/17:725 Kränkande material via Facebook
          </note>
          <note>
            av Tobias Billström (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:726 Uppföljning av Skönhetsutredningen
          </note>
          <note>
            av Jessika Roswall (M)
          </note>
          <note>
            till statsrådet Gabriel Wikström (S)
          </note>
          <note>
            2016/17:727 Överbeläggningar som riskerar patientsäkerheten
          </note>
          <note>
            av Cecilia Widegren (M)
          </note>
          <note>
            till statsrådet Gabriel Wikström (S)
          </note>
          <note>
            2016/17:728 EKN:s kontroll av garantigivning vid vapenexportaffärer
          </note>
          <note>
            av Hans Linde (V)
          </note>
          <note>
            till statsrådet Ann Linde (S)
          </note>
          <note>
            2016/17:729 Förbättrad elbusspremie
          </note>
          <note>
            av Lotta Finstorp (M)
          </note>
          <note>
            till statsrådet Isabella Lövin (MP)
          </note>
          <note>
            2016/17:730 Den svenska bostadsmarknaden
          </note>
          <note>
            av Richard Jomshof (SD)
          </note>
          <note>
            till statsrådet Peter Eriksson (MP)
          </note>
          <note>
            2016/17:731 Otryggheten bland kvinnor
          </note>
          <note>
            av Tina Ghasemi (M)
          </note>
          <note>
            till statsrådet Anders Ygeman (S)
          </note>
          <note>
            2016/17:732 Förlorad kompetens i frågorna om hedersförtryck
          </note>
          <note>
            av Tina Ghasemi (M)
          </note>
          <note>
            till statsrådet Åsa Regnér (S)
          </note>
          <note>
            2016/17:733 Individualiserade dödsfallsutredningar
          </note>
          <note>
            av Ewa Thalén Finné (M)
          </note>
          <note>
            till statsrådet Åsa Regnér (S)
          </note>
          <note>
            2016/17:734 Växande vårdköer
          </note>
          <note>
            av Cecilia Widegren (M)
          </note>
          <note>
            till statsrådet Gabriel Wikström (S)
          </note>
          <note>
            § 16 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 26 januari
          </note>
          <note>
            2016/17:634 Kvinnors rättigheter i Saudiarabien
          </note>
          <note>
            av Tina Ghasemi (M)
          </note>
          <note>
            till utrikesminister Margot Wallström (S)
          </note>
          <note>
            2016/17:658 Den iranska diktaturens brott mot de mänskliga rättigheterna
          </note>
          <note>
            av Birgitta Ohlsson (L)
          </note>
          <note>
            till statsminister Stefan Löfven (S)
          </note>
          <note>
            2016/17:666 Europakonventionen
          </note>
          <note>
            av Christina Höj Larsen (V)
          </note>
          <note>
            till utrikesminister Margot Wallström (S)
          </note>
          <note>
            2016/17:664 Försenade utbetalningar av stöd från Jordbruksverket
          </note>
          <note>
            av Jens Holm (V)
          </note>
          <note>
            till statsrådet Sven-Erik Bucht (S)
          </note>
          <note>
            2016/17:682 Kampanjen till FN:s säkerhetsråd samt Pierre Schoris
            uppgifter om röstbyten
          </note>
          <note>
            av Sofia Arkelsten (M)
          </note>
          <note>
            till utrikesminister Margot Wallström (S)
          </note>
          <note>
            § 17 Kammaren åtskildes kl. 11.12.
          </note>
          <note>
            Sammanträdet leddes
          </note>
          <note>
            av talmannen från dess början t ill och med § 13 anf. 40 (delvis)
            och
          </note>
          <note>
            av tredje vice talmannen därefter till dess slut.
          </note>
          <note>
            Vid protokollet
          </note>
          <note>
            TUULA ZETTERMAN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Meddelande om återrapportering från Europeiska rådets möte
            den 3 februari
          </note>
          <note>
            § 2 Meddelande om återrapportering från Europeiska rådets möte
            den 9–10 mars
          </note>
          <note>
            § 3 Meddelande om återrapportering från Europeiska rådets möte
            den 22–23 juni
          </note>
          <note>
            § 4 Senaste dag för avlämnande av propositioner
          </note>
          <note>
            § 5 Anmälan om subsidiaritetsprövningar
          </note>
          <note>
            § 6 Anmälan om fördröjt svar på interpellation
          </note>
          <note>
            § 7 Anmälan om faktapromemoria
          </note>
          <note>
            § 8 Svar på interpellation 2016/17:204 om brott mot äldre
          </note>
          <note>
            Anf. 1 Statsrådet ANDERS YGEMAN (S)
          </note>
          <note>
            Anf. 2 LARS-ARNE STAXÄNG (M)
          </note>
          <note>
            Anf. 3 Statsrådet ANDERS YGEMAN (S)
          </note>
          <note>
            Anf. 4 LARS-ARNE STAXÄNG (M)
          </note>
          <note>
            Anf. 5 Statsrådet ANDERS YGEMAN (S)
          </note>
          <note>
            Anf. 6 LARS-ARNE STAXÄNG (M)
          </note>
          <note>
            Anf. 7 Statsrådet ANDERS YGEMAN (S)
          </note>
          <note>
            § 9 Svar på interpellation 2016/17:211 om åtgärder mot illegal
            yrkestrafik
          </note>
          <note>
            Anf. 8 Statsrådet ANDERS YGEMAN (S)
          </note>
          <note>
            Anf. 9 EMMA WALLRUP (V)
          </note>
          <note>
            Anf. 10 Statsrådet ANDERS YGEMAN (S)
          </note>
          <note>
            Anf. 11 EMMA WALLRUP (V)
          </note>
          <note>
            Anf. 12 Statsrådet ANDERS YGEMAN (S)
          </note>
          <note>
            Anf. 13 EMMA WALLRUP (V)
          </note>
          <note>
            Anf. 14 Statsrådet ANDERS YGEMAN (S)
          </note>
          <note>
            § 10 Svar på interpellation 2016/17:213 om räddningstjänstpersonal
            i beredskap
          </note>
          <note>
            Anf. 15 Statsrådet ANDERS YGEMAN (S)
          </note>
          <note>
            Anf. 16 DANIEL BÄCKSTRÖM (C)
          </note>
          <note>
            Anf. 17 LOTTA OLSSON (M)
          </note>
          <note>
            Anf. 18 Statsrådet ANDERS YGEMAN (S)
          </note>
          <note>
            Anf. 19 DANIEL BÄCKSTRÖM (C)
          </note>
          <note>
            Anf. 20 LOTTA OLSSON (M)
          </note>
          <note>
            Anf. 21 Statsrådet ANDERS YGEMAN (S)
          </note>
          <note>
            Anf. 22 DANIEL BÄCKSTRÖM (C)
          </note>
          <note>
            Anf. 23 Statsrådet ANDERS YGEMAN (S)
          </note>
          <note>
            § 11 Svar på interpellation 2016/17:214 om en polishögskola i
            Rosengård
          </note>
          <note>
            Anf. 24 Statsrådet ANDERS YGEMAN (S)
          </note>
          <note>
            Anf. 25 TOBIAS BILLSTRÖM (M)
          </note>
          <note>
            Anf. 26 Statsrådet ANDERS YGEMAN (S)
          </note>
          <note>
            Anf. 27 TOBIAS BILLSTRÖM (M)
          </note>
          <note>
            Anf. 28 Statsrådet ANDERS YGEMAN (S)
          </note>
          <note>
            Anf. 29 TOBIAS BILLSTRÖM (M)
          </note>
          <note>
            Anf. 30 Statsrådet ANDERS YGEMAN (S)
          </note>
          <note>
            § 12 Svar på interpellation 2016/17:221 om allmänhetens förtroende
            för polisen
          </note>
          <note>
            Anf. 31 Statsrådet ANDERS YGEMAN (S)
          </note>
          <note>
            Anf. 32 LARS-ARNE STAXÄNG (M)
          </note>
          <note>
            Anf. 33 Statsrådet ANDERS YGEMAN (S)
          </note>
          <note>
            Anf. 34 LARS-ARNE STAXÄNG (M)
          </note>
          <note>
            Anf. 35 Statsrådet ANDERS YGEMAN (S)
          </note>
          <note>
            Anf. 36 LARS-ARNE STAXÄNG (M)
          </note>
          <note>
            Anf. 37 Statsrådet ANDERS YGEMAN (S)
          </note>
          <note>
            § 13 Svar på interpellation 2016/17:223 om samhällets beredskap
            i händelse av kris eller krig
          </note>
          <note>
            Anf. 38 Statsrådet ANDERS YGEMAN (S)
          </note>
          <note>
            Anf. 39 ALLAN WIDMAN (L)
          </note>
          <note>
            Anf. 40 Statsrådet ANDERS YGEMAN (S)
          </note>
          <note>
            Anf. 41 ALLAN WIDMAN (L)
          </note>
          <note>
            Anf. 42 Statsrådet ANDERS YGEMAN (S)
          </note>
          <note>
            Anf. 43 ALLAN WIDMAN (L)
          </note>
          <note>
            Anf. 44 Statsrådet ANDERS YGEMAN (S)
          </note>
          <note>
            § 14 Anmälan om interpellationer
          </note>
          <note>
            § 15 Anmälan om frågor för skriftliga svar
          </note>
          <note>
            § 16 Anmälan om skriftliga svar på frågor
          </note>
          <note>
            § 17 Kammaren åtskildes kl. 11.12.
          </note>
          <note>
            Tryck: Elanders, Vällingby 2017
          </note>
        </div>
      </body>
    </text>
  </TEI>
</teiCorpus>
