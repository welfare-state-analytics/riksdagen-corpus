<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201617</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201617</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201617--125</head>
          <docDate when="2017-06-14">2017-06-14</docDate>
        </div>
      </front>
      <body>
        <div>
          <note>
            Välkomsthälsning
          </note>
          <note type="speaker">
            Anf. 1 TALMANNEN:
          </note>
          <note>
            First of all, I would lik e to say warmly welcome to the S peaker
            of the Parliament of Cyprus, Demetris Syllouris. You are most
            welcome to the Swedish Parliament.
          </note>
          <note>
            (Applåder)
          </note>
          <note>
            § 1 Partiledardebatt
          </note>
          <note type="speaker">
            Anf. 2 Statsminister STEFAN LÖFVEN (S):
          </note>
          <note>
            Herr talman! En härlig utekväll i ett pulserande London, en vanlig
            måndag i tunnelbanan i Sankt Petersburg, en efterlängtad konsertkväll
            i Manchester eller en löftesrik eftermiddag i vårt eget Stockholm
            – plötsligt ändrar terrorismen på allt. Den sprider död, oro och
            otrygghet rakt in i våra liv. Kampen mot terrorismen är en kamp
            för vår frihet och vårt sätt att leva. Den kampen ska vi ta. Den
            kampen ska vi vinna.
          </note>
          <note>
            I Sverige har vi tagit hårdare tag mot terrorismen. Vi tar itu
            med terrorns finansiering, vi har stärkt insatsförmågan under
            terrorattentat, vi har ökat Säpos resurser, vi har slagit ned
            mot missbruket av svenska pass och vi har förbjudit terroristresor
            och mottagande av terroristutbildning. Nu går vi vidare.
          </note>
          <note>
            Vi har precis enats om en lång rad åtgärder för att förhindra,
            förebygga och bestraffa terrorism. En av flera viktiga åtgärder
            är att starta nationella insatsteam mot våldsbejakande extrem
            ism. Vi ska dra åt nätet kring terroristerna, och vi gör det tillsammans:
            Socialdemokraterna, Miljöpartiet , Moderaterna, Centerpartiet,
            Liberalerna och Kristdemokraterna. Det här är Sverige och svensk
            politik när den är som bäst.
          </note>
          <note>
            (Applåder)
          </note>
          <note>
            Exemplen på konstruktiva överenskommelser över blockgränsen har
            blivit allt fler under de senaste åren. Det är bra för Sverige
            att vi nu har breda överenskommelser om energi n , försvaret,
            det finanspolitiska ramverket och flyktingpolitiken. En bred samsyn
            finns också i frågor som kampen mot klimatförändringar och tuffare
            tag mot brottsligheten.
          </note>
          <note>
            Med fler poliser, tuffa tag och förebyggande åtgärder ska vi
            knäcka den brottslighet som förstör för så många. Detta gäller
            inte minst i ett antal särskilt utsatta områden, där vi måste
            göra ännu mer. Polisresurser, förebyggande insatser och investeringar
            i skola och utbildning ska fortsätta att riktas mot dessa områden
            för att komma åt både brotten och brottens orsaker.
          </note>
          <note>
            Polisarbete gör skillnad. Insatser i Biskopsgården har nyligen
            lett till att många ledande kriminella är borta från gatan, och
            då ökar tryggheten. Vägen är mycket lång innan vi har knäckt brottsligheten,
            men med mer resurser och tydliga prioriteringar går det att nå
            mål på vägen. Nu ska satsningen på polisen fortsätta. De anställda
            inom polisen ska bli fler, många fler. Socialdemokraterna vill
            ha 10 000 fler anställda inom polisen till 2025.
          </note>
          <note>
            För att underlätta kampen mot både brottslighet och terrorism
            kan jag i dag meddela att regeringen kommer att gå vidare och
            utreda hur det kan bli enklare för polisen att ordna med kameraövervakning
            och på det sättet öka tryggheten.
          </note>
          <note>
            Herr talman! Det har snart gått tre år sedan regeringen tillträde.
            Vi ärvde ett budgetunderskott på ca 70 miljard er kronor, en arbetslöshet
            på 8 procent och en välfärd där revorna var uppenbara. Vi har
            tagit Sverige i en ny riktning, bort från en passiv och ineffektiv
            arbetsmarknadspolitik till en aktiv kamp mot arbetslösheten och
            bort från stora ofinansierade skattesänkningar till ett gemensamt
            samhäll sbygge med välfärd och trygg het för alla som mål.
          </note>
          <note>
            I dag är Sverige i ett nytt läge: 200 000 fler människor har
            ett jobb att gå till. Flyktingpolitiken, som blev ohållbar när
            många länder inte tog sitt ansvar, har lagts om och fungerar.
            Vi har vänt stora underskott i statens finanser till överskott.
          </note>
          <note>
            Sverige har nu ett ekonomiskt handlingsutrymme. Den politiska
            striden framöver står om hur vi ska använda denna styrka. Ska
            vi investera smart i jobb och välfärd och det som bygger sammanhållning
            i ett land, eller ska vi tänka kortsiktigt och sänka skatter och
            skära ned? Ska vi, kort uttryckt, ägna oss åt ett samhällsbygge
            för alla eller förmögenhetsbygge för några få?
          </note>
          <note>
            För mig är valet enkelt. Jag vill investera i framtidens Sverige,
            i framtidstro och hopp i ett samhälle där alla kan längta efter
            morgondagen. Vi behöver investera i utbildning så att arbetslösa
            och nyanlända kan ta de över 100 000 jobb som står lediga. Uppgiften
            att etablera de nyanlända på arbetsmarknaden är inte enkel, men
            om vi gör det på rätt sätt med fokus på att rusta dessa människor
            för vår arbetsmarknad i stället för att rusta ned den svenska
            modellen innebär det stora möjligheter för vårt land.
          </note>
          <note>
            Vi behöver investera i bostäder, utbildning, forskning, klimatåtgärder,
            innovationer, vägar och järnvägar. Detta skapar jobb här och nu,
            och det skapar tillväxt och utveckling under åren framöver.
          </note>
          <note>
            (Applåder)
          </note>
          <note>
            Vi behöver investera i mer personal inom välfärden, för vi ska
            höja kvaliteten. Den redan historiskt stora satsningen på 10 välfärdsmiljarder
            byggs nu ut med ytterligare 5 miljarder. Det som Sveriges löntagare
            har jobbat ihop ska gå till fler förskollärare och därmed mindre
            barngrupper, fler undersköterskor, kortare vårdköer, fler poliser,
            ökad trygghet och fler socionomer och därmed hjälp till fler utsatta
            barn.
          </note>
          <note>
            Herr talman! Handlingskraftiga regeringar i framtiden kommer
            att kännetecknas av modet att samarbeta. Men man kan inte bygga
            ett samhälle som är tryggt och som håller ihop tillsammans med
            ett högerextremt parti. Det är omöjligt, och därför kommer jag
            inte – aldrig – att samarbeta med Sverigedemokraterna. Den anständigheten
            står jag för.
          </note>
          <note>
            (Applåder)
          </note>
          <note>
            Socialdemokratin står i mitten av svensk politik, beredd att
            samarbeta över blockgränsen för att ta Sverige framåt. Gemensamt
            samhällsbygge och sammanhållning, investeringar i jobb, trygghet
            och välfärd, samarbete i mitten av svensk politik – detta är Socialdemokraternas
            och regeringens väg.
          </note>
          <note>
            (Applåder)
          </note>
          <note type="speaker">
            Anf. 3 ANNA KINBERG BATRA (M):
          </note>
          <note>
            Herr talman! Ledamöter och åhörare! I morse åkte busschaufförer,
            undersköterskor, ingenjörer och många andra till jobbet på Järvafältet
            och från Järvafältet här i Stockholmstrakten, men hos alldeles
            för många ring ­ de ingen väckarklocka alls därför att de har
            inte har något jobb att gå till.
          </note>
          <note>
            Kring Järvafältet syns Sveriges viktigaste och största problem.
            Detta är ett problem som Stefan Löfven inte nämnde nu och som
            regeringen antingen förminskar, förnekar eller förvärrar. Det
            är därför jag och Moderaterna ägnar vår kraft, inte bara i denna
            debatt utan framöver, åt tre frågor: integrationen, jobben och
            tryggheten.
          </note>
          <note>
            Det är vår viktigaste uppgift att halvera jobbklyftan, se till
            att Sverige växer med en halv miljon nya jobb och säkra lag och
            ordning med fler poliser och strängare straff. Detta är helt avgörande
            för att Sverige ska vara, och kan vara, ett land där det viktiga
            inte är varifrån du kommer utan vart du är på väg.
          </note>
          <note>
            (Applåder)
          </note>
          <note>
            Herr talman! Under en tid har Sverige tagit emot fler människor
            från andra länder än något annat jämförbart land. Under en tioårsperiod
            kommer vi att ta emot ungefär en halv miljon nyanlända. Hälften
            av dem som går in i etablering nu saknar gymnasieutbildning. Det
            ställer helt nya krav på politiken. Det ställer helt nya krav
            på hur vi hanterar invandring och integration de kommande åren.
            Och det avgör om Sverige kommer att kunna vara ett starkt samhälle
            för alla.
          </note>
          <note>
            I går kväll var det min tur att besöka politikerveckan i Järva.
            Där står man vänd rakt mot Tensta och Rinkeby. Det är två av de
            många områden i Sverige som tyvärr förknippas alltför mycket med
            utanförskap, sociala problem och kriminalitet. Problemen har varit
            sådana under en lång tid och har fördjupats. Där är väldigt många
            människor trötta på att hela tiden bli förknippade med problem.
            Det är väldigt lätt att förstå. Där möter man nämligen alltid
            engagerade människor som jobbar, sliter och kämpar för sig, sina
            familjer, sina vänner och sitt område och som vill kunna vara
            stolta över det. Det är därför de också blir trötta på när inget
            görs åt deras problem, för de är på riktigt.
          </note>
          <note>
            I Rinkeby är det färre än hälften av de vuxna som går till jobbet
            en vanlig dag. Det finns 130 sådana områden i Sverige, där bidragsberoendet
            är stort, där utanförskapet är kännbart och där integrationen
            har misslyckats. Fastnar man i utanförskap är det farligt, både
            för den enskilde och för samhället. För varje människa som ger
            upp blir det större risk för problem, kriminalitet och radikalisering.
            Varje krona som går till bidrag är en krona som i stället skulle
            ha kunnat gå till sådant som ger jobb, till fler poliser, till
            mer undervisning i skolan och till fler händer i vården. Klarar
            vi inte integrationen håller inte Sverige ihop. Det är därför
            jobbklyftan mellan inrikes födda och utrikes födda måste bort.
          </note>
          <note>
            (Applåder)
          </note>
          <note>
            Jobbklyftan måste bort. Den ska halveras till 2025. För att man
            ska nå dit krävs det framför allt tre saker. Det krävs bidragstak,
            så att det alltid lönar sig bättre att jobba. Det krävs fler vägar
            till det första jobbet, med enklare jobb, sänkt skatt och mindre
            krångel. Det krävs integrationsplikt med tydliga krav på ansträngningar.
            Arbetslinjen måste nämligen utvecklas, inte avvecklas.
          </note>
          <note>
            (Applåder)
          </note>
          <note>
            Herr talman! Den som tar jobbskapandet för givet hotar Sveriges
            framtid. Robotar och datorer skapar nya möjligheter, produktivitet
            och tillväxt. Men de utmanar också våra jobb som de ser ut i dag.
            Konkurrensen från andra länder ökar. När gamla jobb försvinner
            måste nya kunna växa fram. Det är tufft för ett litet och öppet
            handelsberoende land i en värld där fler länder sluter sig inåt.
            Då behöver Sverige fler företag som växer och fler företagare
            som anställer, så att fler jobbar och fler kan få sitt första
            jobb.
          </note>
          <note>
            Det som inte behövs i det läget är fler skattehöjningar på jobb
            och företagande, fler – ganska få – extratjänster, traineetjänster
            eller beredskapsjobb i stället för riktiga jobb eller en regering
            som uttalar att man ser fördelar med att svenska företag flyttar
            utomlands. Stefan Löfvens politik är inte bara misslyckad. Den
            är jobbfientlig.
          </note>
          <note>
            Sverige behöver göra tvärtom. Det måste alltid löna sig att jobba.
            Det måste alltid löna sig att utbilda sig. Det måste alltid löna
            sig att anstränga sig. Arbetslinjen måste utvecklas, inte avvecklas.
          </note>
          <note>
            (Applåder)
          </note>
          <note>
            Herr talman! Det finns områden i Sverige som i praktiken styrs
            av kriminella gäng, där knark säljs öppet, där ambulanser tvekar
            inför att åka in utan poliseskort och där polisen möts av stenkastning.
            Att man ska behöva läsa i tidningen om att det blir fler brottsutsatta
            områden gör att det verkar som att regeringen hellre sopar detta
            under mattan. Samtidigt är var tredje kvinna otrygg i Sverige.
            Detta händer nu. Kvinnor tvekar inför att gå ut på kvällen. Bara
            ett av åtta misshandelsfall klaras upp. Samtidigt vittnar polisen
            om en myndighet i kris. Vi ser att för många poliser lämnar yrket
            och att för få poliser är på gator och torg. I förra veckan kom
            rapporter om att i Stockholm har 152 uniformerade poliser lämnat
            gatan – det är bara i Stockholm och bara i år. Polisen är i kris.
            Stefan Löfven uttalar mål. Det gjorda han senast för några minuter
            sedan. Men det är på lång sikt, långt efter att han har fått sluta
            som statsminister.
          </note>
          <note>
            Sverige är på väg åt fel håll. Nu måste vi vända utvecklingen
            rätt, med fler poliser som får bättre betalt och som slutar att
            lämna yrket, med hårdare straff och med en fortsatt och kompromisslös
            kamp mot terrorismen. Ska Sverige fungera måste tryggheten fungera
            och finnas där för alla.
          </note>
          <note>
            (Applåder)
          </note>
          <note>
            Herr talman! Sverige är fantastiskt. Sverige har samtidigt stora
            problem. Dem tänker vi moderater lösa. Det handlar om integrationen.
            Det handlar om jobbskapandet. Det handlar om tryggheten. Dessa
            problem måste lösas, särskilt när Socialdemokraterna och denna
            regering inte mäktar med dem. Därför behöver Sverige Moderaterna,
            och därför behöver Sverige en ny alliansregering.
          </note>
          <note>
            (Applåder)
          </note>
          <note type="speaker">
            Anf. 4 JIMMIE ÅKESSON (SD):
          </note>
          <note>
            Herr talman! Man fick nästan en liten tår i ögat när man lyssnade
            på statsministerns anförande om hur fantastiskt bra allting är
            och hur duktig regeringen är.
          </note>
          <note>
            Jag minns när Stefan Löfven för ett par månader sedan presenterade
            sin vårbudget och, jag vet inte för vilken gång i ordningen, framhöll
            hur fantastiskt bra det går för Sverige. Arbetslösheten är lägre,
            och sysselsättningen är högre. Tillväxten ökar och så vidare.
            Den som på något sätt ifrågasätter regeringens bild av hur fantastiskt
            det går för vårt land beskylls för att sprida falska nyheter,
            för att svartmåla Sverige och så vidare.
          </note>
          <note>
            Javisst, herr talman, man kan säga att det åtminstone går förhållandevis
            bra för Sverige utan att fara med osanning – det kan man göra.
            Jag ser att statsministern instämmer i detta. Man kan använda
            statistik över arbetsmarknaden och över tillväxten. Man kan göra
            internationella jämförelser på olika sätt och se att vi står oss
            förhållandevis bra i jämförelse med andra länder. Men, herr talman,
            det ger inte hela sanningen.
          </note>
          <note>
            Jag har ägnat större delen av den gångna vintern och våren åt
            att resa runt i Sverige. Jag har besökt samtliga län. Jag har
            träffat hundratals, kanske tusentals, människor. Mitt intryck
            är att många människor i vårt land är mycket bekymrade över situationen.
            De upplever inte att den bild som regeringen ger stämmer överens
            med den verklighetsuppfattning som de själva har. Då måste man
            fråga sig, herr talman, om alla dessa människor som uttrycker
            oro och som är bekymrade har fel. Är de bara ute efter att svartmåla
            Sverige? Är den oro som de känner obefogad? Jag menar att den
            inte är det.
          </note>
          <note>
            Arbetsmarknaden i Sverige kan sägas vara förhållandevis stark
            – det är riktigt. Men antalet arbetslösa ökar. Sysselsättningsgapet
            mellan svenskar och icke svenskar, invandrare, är större än någonsin.
            Sett till att vi dessutom befinner oss i en högkonjunktur borde
            arbetsmarknaden vara avsevärt starkare än vad den är i dag. Detta
            är ingenting, herr talman, för regeringen att skryta med över
            huvud taget.
          </note>
          <note>
            Jag menar att man bäst bedömer det här landets tillstånd genom
            att titta på hur samhället faktiskt ser ut och inte genom att
            bara gräva ned sig i statistik. Man måste titta på: Hur klarar
            vi de gemensamma åtagandena? Hur tillfredsställer vi grundläggande
            behov hos den svenska befolkning ­ en?
          </note>
          <note>
            Titta på arbetsmarknaden! Titta på hur medborgarna upplever tryggheten!
            Titta på de äldres ekonomiska villkor! Titta på situationen för
            dem med behov av personlig assistans! Titta på personaltätheten
            i skola och förskola! Titta på hur offentliganställda i vård och
            omsorg mår! Titta på hur blåljuspersonalen mår! Titta på kunskapsnivåer
            och resultat i skolan! Titta på hur vi står oss i våldtäktsstatistiken
            internationellt! Titta på hur tilliten i vårt land har utvecklats!
            Titta på hur kvinnor i Sverige känner inför att gå ut när det
            är mörkt! Titta på hur integrationen fungerar! Titta på hur sammanhållningen
            i vårt land ser ut!
          </note>
          <note>
            Herr talman! Jag kan hålla på hur länge som helst och räkna upp
            sådant där regeringen brister och brister och brister, där man
            misslyckas fullständigt inte bara med att åtgärda problemen –
            man misslyckas dessutom med att ens se problemen. Det tycker jag
            är allvarligt, herr talman.
          </note>
          <note>
            Sverige mår inte bra. Välfärden mår inte bra. Ett av de allra
            tydligaste exemplen på det är sjukvården, den del av välfärden
            som kanske påverkar människor allra mest eftersom det så påtagligt
            handlar om människors liv och hälsa. Här är situationen alarmerande.
            Det är platsbrist, personalbrist, läkare som vittnar om att patientsäkerheten
            är allvarligt hotad och barn som får transporteras till andra
            länder för att få vård.
          </note>
          <note>
            Då duger det inte med smärre, symboliska resursförstärkningar
            som man kan hänvisa till i sin retorik i sådana här debatter,
            utan det krävs att vi gör någonting på riktigt och på djupet.
          </note>
          <note>
            Först och främst krävs det att vi nu på riktigt gör en satsning
            på alla de människor som arbetar inom hälso- och sjukvården så
            att de vill arbeta kvar inom hälso- och sjukvården och, herr talman,
            så att fler också i framtiden vill arbeta inom hälso- och sjukvården.
          </note>
          <note>
            (Applåder)
          </note>
          <note>
            I detta anförande instämde Sara-Lena Bjälkö och Tony Wiklander
            (båda SD).
          </note>
          <note type="speaker">
            Anf. 5 Statsrådet ISABELLA LÖVIN (MP):
          </note>
          <note>
            Herr talman! De kommande åren avgörs framtiden för den här planeten.
            Antingen lyckas vi minska utsläppen och bygga en hållbar framtid
            för våra barn och barnbarn eller så misslyckas vi.
          </note>
          <note>
            I så fall går vi en osäker och skrämmande framtid till mötes,
            för ingen vet exakt vad som händer när Arktis smälter eller när
            världshaven mättas på koldioxid och värme. Det enda vi kan vara
            säkra på är att det handlar om stora och fundamentala förändringar
            för hela mänskligheten.
          </note>
          <note>
            Därför är vår generations främsta uppgift att undvika att halka
            över tröskeln där temperaturhöjningarna skenar iväg bortom kontroll.
            Därför måste klimatfrågan sättas högst på den politiska agendan.
          </note>
          <note>
            Klimatfrågan handlar dock inte bara om att undvika katastrofer.
            Det handlar också om att tänka nytt, att tänka att världen har
            en chans att vara mer hållbar, smartare och mänskligare.
          </note>
          <note>
            Det första steget mot en bättre framtid är att tänka att det
            går, och redan nu ser vi att det går. Redan nu konkurrerar det
            förnybara ut det fossila. Redan nu rullar fler och fler elbilar
            på våra vägar, och i Indien skrotar man planerna på ny kolkraft
            eftersom solceller är billigare.
          </note>
          <note>
            Herr talman! De som vill bli kvar vid det gamla fossilsamhället
            kämpar just nu med all kraft emot denna rörelse. Kampen är inte
            över. Världen behöver mer än någonsin klimatledarskap, länder
            som går före och visar vägen mot det fossilfria samhället.
          </note>
          <note>
            I morgon röstar den här kammaren om att införa en klimatlag som
            tvingar varje kommande regering att föra en ansvarsfull klimatpolitik.
            Det här var Miljöpartiets första och viktigaste vallöfte som nu
            blir verklighet, och jag vill passa på att tacka de partier här
            i kammaren som varit med i Miljömålsberedningen och gjort detta
            möjligt.
          </note>
          <note>
            Men ett ramverk räcker inte. Vi måste också ha en politik som
            faktiskt minskar utsläppen. Vi har mycket att göra för att ställa
            om transportsektorn. Därför har regeringen satsat på en klimatoffensiv
            med utbyggnad av laddstolpar för e lbilar i hela landet, ett bonus–
            malus-system som får igång omställningen till mer miljövänliga
            bilar och ett bränslebyte som tvingar bensinbolagen att blanda
            in mer förnybart i tankarna.
          </note>
          <note>
            Nu är det också dags för flyget att ta sitt ansvar. Flyget är
            i dag helt obeskattat, och utsläppen från svenskarnas internationella
            flygresor bara ökar. Jag är uppriktigt förvånad över att det finns
            partier i den här kammaren som kämpar med näbbar och klor för
            att inte få ned flygets utsläpp och för att flyget ska slippa
            betala för sina utsläpp.
          </note>
          <note>
            Regeringen kommer att lägga fram ett förslag till flygskatt,
            och vi ska också utreda ett bränslebyte för flyget. Fler än ett
            styrmedel kan behövas, vilket också erkänns av forskningen som
            ett effektivt sätt att styra. I en värld där flygresorna ökar
            kraftigt behöver vi snabba på den omställning som ännu knappt
            har inletts.
          </note>
          <note>
            Herr talman! Att Sverige står för ett globalt ledarskap blev
            tydligt i förra veckan. Jag kom just hem från New York , där Sverige
            tillsammans med Fiji har lett världens största konferens för haven.
            Nu har vi äntligen startat en global kraftsamling för att skydda
            världshaven från plast skräp, från överfiske och från klimatförändringar.
            Låt oss känna stolthet över detta!
          </note>
          <note>
            Herr talman! Planeten är stressad , och vi människor är stressade.
            Sedan 2010 har den psykiska ohälsan i Sverige fördubblats. Sjukskrivningarna
            har ökat med 80 procent på fem år, och två av tre som går in i
            väggen är kvinnor. Det här är en epidemi, och det är dags att
            vi gör någonting åt den.
          </note>
          <note>
            Jag är därför glad över att regeringen tar de här frågorna på
            allvar, att vi satsar på arbetsmiljö och ungdomspsykiatri och
            att vi har satsat särskilt på kvinnors hälsa.
          </note>
          <note>
            Jag är också glad över att vi har tillsatt en utredning för att
            titta på arbetslivet och nya möjligheter. Det kan handla om att
            ta ett alterneringsår och pröva nya banor i livet, att få möjlighet
            till sänkt arbetstid i stället för höjd lön, att ha rätt till
            heltid eller rätt till deltid för en period att hinna andas.
          </note>
          <note>
            Det handlar om att skapa ett mänskligare, modernare samhälle
            där människor får mer makt över sin egen tid. Det är idéer värda
            att kämpa för, för vi måste skapa ett samhälle med både yttre
            och inre hållbarhet.
          </note>
          <note>
            (Applåder)
          </note>
          <note type="speaker">
            Anf. 6 ANNIE LÖÖF (C):
          </note>
          <note>
            Herr talman! Sverige är på väg att klyvas regionalt och socialt.
            Vi står på toppen av en högkonjunktur, men vi står där med flera
            utmaningar som behöver lösas.
          </note>
          <note>
            Vi ser nämligen ett trendbrott när det kommer till arbetslösheten
            bland utrikes födda, ett trendbrott när det kommer till klimatutsläppen
            och ett trendbrott när det kommer till vårdköerna. Kurvorna pekar
            åt fel håll, och detta händer på Stefan Löfvens arbetspass.
          </note>
          <note>
            Det är tydligt att Socialdemokraterna har tappat kontakten både
            med verkligheten och med vanligt folk. Det är uppenbart att Sverige
            behöver det nya ledarskap som Alliansen och Centerpartiet står
            för.
          </note>
          <note>
            Herr talman! Som jag sa ökar arbetslösheten bland utrikes födda.
            Fler och fler skrivs in på Arbetsförmedlingen, och det är myndigheten
            själv som har kallat detta för ett trendbrott. Murarna till arbetsmarknaden
            växer bara högre och högre, särskilt om du inte är född i Sverige
            och inte talar flytande svenska.
          </note>
          <note>
            För att vända utvecklingen krävs rejäla reformer. Det krävs lägre
            kostnader för att anställa nyanlända. Centerpartiet har föreslagit
            att arbetsgivaravgiften slopas i två år när man anställer någon
            som är ny på arbetsmarknaden. Parterna behöver komma överens om
            lägre ingångslöner för nyanlända så att fler enkla jobb kan växa
            fram – en inställning som till och med LO delar.
          </note>
          <note>
            Den arbetsförmedlande delen av Arbetsförmedlingen behöver fasas
            ut och ersättas av privata förmedlare som får ersättning när man
            förmedlat ett riktigt, varaktigt jobb till den som är arbetslös.
            Företagen behöver sänkta, konkurrenskraftiga skatter och regler.
          </note>
          <note>
            Siffror talar nämligen sitt tydliga språk: För varje krona som
            reger ­ ing ­ en så att säga satsar på näringslivet höjs skatten
            på jobb och tillväxt med det tiodubbla. Stefan Löfvens löften
            om en aktiv näringspolitik blev till handlingsprogram, samverkan
            och fikastunder. Men företagen behöver inte fler mazarinfikor;
            de behöver en statsminister som faktiskt förstår deras förutsättningar
            och vet vad en företagare behöver.
          </note>
          <note>
            Herr talman! Ett trendbrott har skett även när det kommer till
            klimatutsläppen. Enligt Statistiska centralbyrån ökade utsläppen
            under hela 2016. Det ansvaret vilar tungt på regeringens axlar.
            När miljöministern var en centerpartist minskade klimatutsläppen,
            den förnybara energin byggdes ut rekordsnabbt och allt fler miljöbilar
            rullade på våra gator.
          </note>
          <note>
            Jag känner respekt för Miljöpartiets klimatengagemang men en
            stor oro över partiets förmåga att leverera miljöresultat.
          </note>
          <note>
            Här behövs en politik som gör skillnad. Det behövs effektiva
            åtgärder, inte miljöpartistisk symbolpolitik. Vi ser tydligt effekterna
            av klimatförändringarna redan nu. Vi ser dem globalt, men vi ser
            dem även här i Sverige med sinande brunnar och torka.
          </note>
          <note>
            Centerpartiet föreslår en omfattande grön skatteväxling. Vi lägger
            en halv miljard mer än regeringen på järnvägar, och vi föreslår
            en kraftfull bonus på 100 000 kronor när man köper en ny miljöbil.
          </note>
          <note>
            Vi föreslår även ett kvotplikt s system för flyget med obligatorisk
            inblandning av förnybart bränsle för alla flyg som lyfter från
            svenska flygplatser för ett grönare flyg och för ett bättre klimat.
          </note>
          <note>
            Herr talman! Vi ser också ett trendbrott när det kommer till
            köerna i vården. Nu ökar de till specialistvård igen. Fler får
            ett brev på posten med orden: Tyvärr kan du inte få vård inom
            30 dagar.
          </note>
          <note>
            Det är också stora regionala skillnader mellan landstingen i
            hur man uppfyller patienternas vårdgaranti. Man klarar den till
            90 procent i alliansstyrda Halland men bara till 60 procent i
            socialdemokratiska Norrbotten. Tillgången till vård klyver Sverige.
          </note>
          <note>
            Det är helt oacceptabla skillnader. Det är orättvist, och det
            drabbar utsatta människor hårdast.
          </note>
          <note>
            Centerpartiet vill att vården ska komma närmare. Vi vill korta
            köerna, och vi vill att man ska ha möjlighet att träffa samma
            läkare när man är sjuk. Vi lägger 1 miljard årligen på att öka
            tillgängligheten genom att korta tiden från första besöket hos
            en läkare till dess att behandlingen har påbörjats eller att man
            är frisk. Det ska gå högst tre dagar innan man får träffa en läkare,
            och det ska gälla oavsett var i landet man bor. För oss är det
            självklart att sätta patienten i centrum.
          </note>
          <note>
            Herr talman! Sverige måste hålla ihop. För att det ska lyckas
            krävs konkreta förslag och reformer för att klara integrationen
            och för att utrikes födda ska få jobb. Det krävs förslag som leder
            till att klimatutsläppen på riktigt minskar igen och reformer
            för att korta köer och göra vården mer tillgänglig.
          </note>
          <note>
            I ord och handling visar Centerpartiet att vi står för det nya
            ledarskap som Sverige behöver.
          </note>
          <note>
            (Applåder)
          </note>
          <note type="speaker">
            Anf. 7 JONAS SJÖSTEDT (V):
          </note>
          <note>
            Herr talman, ledamöter och åhörare! Det hör till politiken att
            en reger ­ ing talar om hur bra det går och att en opposition
            talar om hur dåligt det går. Så fungerar det.
          </note>
          <note>
            Men bilderna går kanske isär mer än någonsin. Enligt Stefan Löfven
            ser mycket ljust ut: tillväxten, jobben och bostadsbyggandet.
            När man lyssnar på Jimmie Åkesson och Anna Kinberg Batra låter
            de inte bara alltmer lika varandra i retorik och politik; de målar
            också en oerhört dyster bild där Sverige står på randen till katastrof.
          </note>
          <note>
            Hur kan man se det så olika? Jag tror att det finns en naturlig
            förklaring. Faktum är att det går lysande för Sveriges ekonomi.
            Det går också mycket bra för Sveriges sysselsättning; vi sticker
            ut i omvärlden. Men det går inte bra för alla svenskar. Många
            svenskar har ingen del i denna framgång; de känner en djup frustration
            över hur deras eget liv ser ut och att andra drar ifrån medan
            de står kvar.
          </note>
          <note>
            Det är alla de som med besvikelse öppnar det orangea kuvertet
            och inser att de inte kommer att klara sig på sin pension. De
            är för det mesta kvinnor som har arbetat hela sitt liv. Det är
            alla ungdomar som får sms-jobb efter sms-jobb, hoppas på ett vikariat
            och aldrig kan planera sitt liv, aldrig få den där bostaden. Det
            är alla de som aldrig får någonstans att bo och inser att de aldrig
            kommer att ha råd med bostadsrätterna som byggs i en annan del
            av staden.
          </note>
          <note>
            Där, i ojämlikheten, i klassamhällets Sverige, finns klyftan.
            Det är detta det handlar om. Det handlar om ojämlikhet; det handlar
            om ett klassamhälle.
          </note>
          <note>
            En vd i ett svenskt storföretag tjänar i dag 66 gånger så mycket
            som en undersköterska, och skillnaden bara ökar. Sveriges 178
            miljardärer har en förmögenhet som är dubbelt så stor som hela
            den statsbudget som vi beslutar om i Sverige. Dessa klyftor bara
            ökar.
          </note>
          <note>
            Där finns det svenska klassamhället. Där finns den svenska ojämlikheten.
            Det är det som är problemet.
          </note>
          <note>
            Detta märks i så många delar av våra liv.
          </note>
          <note>
            Den som har universitetsutbildning lever i genomsnitt fem år
            längre än den som inte har gått ut gymnasiet. Åk mellan stadsdelarna
            och se livslängden falla! Det är klassamhället.
          </note>
          <note>
            Varför är kriminaliteten högst i vissa områden? Jo, för att där
            är inkomsterna lägst. Där det är minst antal som har gått ut gymnasiet
            och där det är flest unga killar som inte kan få ett vanligt jobb
            slår de kriminella gängen rot. Det är också en del av det svenska
            klassamhället.
          </note>
          <note>
            I detta läge står den svenska högern, Alliansen och Sverigedemokraterna,
            och pläderar för att öka klasskillnaderna, för att sänka skatten
            för de m med högst inkomster och för att med statliga ingrepp
            sänka lönerna för dem som redan tjänar minst. De talar inte om
            utbildning och att människor ska få en chans; de talar om hur
            man ska sänka män niskors lön och höja deras hyra . Det är det
            man gör om man inför marknadshyror när det är akut brist på bostäder.
          </note>
          <note>
            Ni tänker lägga bensin på den brasa som brinner. Ni kommer att
            göra detta så mycket värre.
          </note>
          <note>
            Det är ni som privatiserar välfärden så att den finns i överflöd
            i de rika stadsdelarna men försvinner från de fattigaste. Det
            är ni som vill sälja ut bostäder till privata värdar som gärna
            sanerar dyrt så att människor får flytta från sina hem.
          </note>
          <note>
            Ni gör problemet så mycket värre.
          </note>
          <note>
            (Applåder)
          </note>
          <note>
            Det finns ett ord för detta på ren svenska: hyckleri. Det är
            att låtsas att man bryr sig om människor men egentligen ha en
            politik som drabbar dem i grunden samtidigt som de som har det
            allra bäst alltid ska få det lite bättre.
          </note>
          <note>
            Det som förvånar mig är att Socialdemokraterna är så upptagna
            av att samarbeta med just de partier som vill gå åt detta håll
            och att det uttalade målet är att kompromissa med dem som vill
            sänka lönerna och höja hyrorna.
          </note>
          <note>
            Nej, det är med starkare välfärd och bättre utbildning samt att
            miljardärerna ska bidra mer till det gemensamma bästa medan de
            som arbetar ska kunna leva på sitt jobb som vi bygger ett hållbart
            samhälle, inte genom att gå borgerlig politik till mötes.
          </note>
          <note>
            Det är skillnad mellan vänster och höger i politiken.
          </note>
          <note>
            (Applåder)
          </note>
          <note type="speaker">
            Anf. 8 JAN BJÖRKLUND (L):
          </note>
          <note>
            Herr talman! När mina söner sprang ut på sommarlov häromdagen
            fylldes jag, liksom alla föräldrar gör i den situationen, av tillförsikt.
            Blomstertiden kommer, och mina vänners barn tar studenten och
            sjunger om den ljusnande framtid.
          </note>
          <note>
            Jag vill att de drömmar som barn och ungdomar bär på ska kunna
            gå i uppfyllelse. Jag vill att oavsett insikten de hade när de
            klev in i skolan ska de lämna den med utsikten att de kan flytta
            berg. Jag vill att oavsett vad de har med sig i ryggsäcken hemifrån
            den första dagen ska de den sista dagen bära ryggsäcken full av
            livschanser.
          </note>
          <note>
            Jag har gjort klassresan, precis som Stefan Löfven. Det omgivande
            samhällets förväntningar på oss var att vi skulle stå på textilfabriken.
            Skolan och lärarna lyfte mig att se vyer som jag inte tidigare
            hade sett.
          </note>
          <note>
            Herr talman! I dag ser jag en mycket bekymmersam utveckling i
            Sverige. Jag ser livschanser som avtar och klassresor som ställs
            in. Jag ser ett samhälle som alltmer glider isär. Jag ser en klyfta
            mellan dem som har frihet och dem som inte har det.
          </note>
          <note>
            Jag ser ett land som har tagit emot många människor på flykt,
            och jag ser ett land som släpper in dessa människor i Sverige
            rent geografiskt men som sedan inte släpper in dem i samhället.
          </note>
          <note>
            Jag ser ett land där klyftorna ökar.
          </note>
          <note>
            Jag ser människor som tvingas leva på bidrag men som skulle vilja
            och kunna leva på en lön. Jag ser deras barn som växer upp med
            föräldrar som inte går till jobbet.
          </note>
          <note>
            Jag ser barn som kommer som nyanlända som omedelbart förväntas
            kunna lika mycket som barn som har vuxit upp här. Annars stämplas
            de som underkända.
          </note>
          <note>
            Jag ser barn som riskerar att fostras mer i religiös extremism
            än i kunskap. Jag ser flickor och unga kvinnor som förtrycks och
            förvägras mänskliga rättigheter.
          </note>
          <note>
            Jag ser pensionärer som är rädda för att gå ut på grund av växande
            gängkriminalitet.
          </note>
          <note>
            Jag ser dem som lever med funktionsnedsättning som fråntas rätten
            att leva fullt ut i vårt samhälle.
          </note>
          <note>
            Jag ser en regering som är alltför trött och kraftlös för att
            orka genomföra de ganska stora reformer som behövs för att möta
            detta.
          </note>
          <note>
            Detta är Sveriges största utmaning under kommande år. Ingen uppgift
            är större. Klyftorna ska överbryggas. Sverige ska inte slitas
            isär; Sverige ska hålla samman.
          </note>
          <note>
            (Applåder)
          </note>
          <note>
            Herr talman! Efter ett dystert 2016 med Trump och brexit har
            utveck ­ lingen i Europa börjat vända. I land efter land pekar
            nu valresultaten på att högerextremismen kan ha peakat.
          </note>
          <note>
            I Storbritannien utraderades det främlingsfientliga partiet i
            valet i förra veckan. Le Pen är mycket besviken. I Nederländerna
            hålls Wilders parti utanför politiskt inflytande, och Angela Merkel
            skulle aldrig tänka tanken att ge inflytande till högerextremister.
          </note>
          <note>
            Det handlar om vilka värderingar som ska hålla ihop ett land.
            Det finns de som vill frånta människor chansen till de klassresor
            som globaliseringen har möjliggjort. Det finns de som tror att
            söndring och splittring mellan människor är vägen framåt för ett
            samhälle som ska hålla ihop.
          </note>
          <note>
            Herr talman! Att hålla extremismen utanför makt och inflytande,
            att hålla samman Sverige och att överbrygga klyftor – det är den
            liberala huvuduppgiften under kommande år i vårt land.
          </note>
          <note>
            (Applåder)
          </note>
          <note type="speaker">
            Anf. 9 ANDREAS CARLSON (KD):
          </note>
          <note>
            Herr talman! ”Personalbrist på sjukhusen värre i sommar”, skrev
            Svenska Dagbladet häromdagen. SVT basunerade ut rubriken ”Föd
            inte i Kalmar”, där verksamhetschefen på kvinnokliniken i det
            rödgröna skyltfönstret uppmanar sommarboende att åka hem och föda.
            Och ingen lär väl ha glömt ABF-kurserna i bilförlossning i samband
            med nedläggningen av BB i Sollefteå i vintras. Bakom rubrikerna,
            herr talman, finns människor som får längre väntetider och går
            miste om vård.
          </note>
          <note>
            Regeringen har aktivt valt att ta bort en välfungerande reform,
            nämligen Alliansens kömiljard. Vid en jämförelse med elva andra
            länder kommer Sverige först på nionde plats när det gäller väntetider
            både till specialister och till operation. Dessutom tvingas varannan
            patient vänta mer än tre timmar, och längst får, enligt Socialstyrelsen,
            de som är över 80 år vänta på akuten.
          </note>
          <note>
            Det är skillnad när en kristdemokrat ansvarar för vården och
            när en socialdemokrat gör det. Vi införde kömiljarden, som förkortade
            vårdköerna. Ni tog bort den – vad händer då? Jo, köerna växer.
          </note>
          <note>
            Det är inte konstigt att svenska folket tycker att sjukvård och
            äldrefrågor är några av de absolut viktigaste frågorna. Människor
            vill helt enkelt att de som är i behov av vård ska få den bästa
            tänkbara vården och att äldre ska få bra och värdig omsorg. Det
            handlar om omtanke och omsorg om medmänniskor, men också om oron
            över att anhöriga eller kanske man själv inte ska få plats på
            äldreboendet när den tiden kommer.
          </note>
          <note>
            Herr talman! När vården brottas med stora rekryteringssvårigheter
            är det patienterna som drabbas. Så här års är det som allra svårast
            att rekrytera personal, framför allt specialistsköterskor och
            barnmorskor, men även undersköterskor och specialistläkare.
          </note>
          <note>
            SKL, Sverige Kommuner och Landsting, frågade tidigare i år landstingen
            och regionerna hur bemanningssituationen i vården ser ut sommaren
            2017 jämfört med sommaren 2016. I alla landsting utom ett svarade
            man att situationen ser lika illa ut som förra året eller ännu
            värre. Detta bådar inte gott inför sommarledigheten.
          </note>
          <note>
            Herr talman! Att sjukvården inte kan möta behovet under sommaren
            är illa. Dessvärre ser det illa ut även under resten av året.
            Låt oss bara titta på vårdgarantin! Antalet människor som väntat
            mer än 90 dagar på specialistvård eller operation är betydligt
            större nu än 2015. Mellan 7 och 8 procent färre får hjälp inom
            vårdgarantin. Siffrorna i statistiken är människor – människor
            med diagnoser och vars smärta och symtom behöver lindras och botas.
          </note>
          <note>
            Herr talman! Det ser olika ut i olika landsting, men trenden
            är tydlig: Det krävs en grundlig förändring av Vårdsverige, för
            patienternas skull, för ökad likvärdighet och för kortare vårdköer.
            Landstingen fick ansvaret för vården på 1800-talet! Denna modell
            är tänkt att fungera även i dag men är knappast anpassad för dagens
            behov och dagens avancerade sjukvård. Det är dags att förstatliga
            sjukhusvården!
          </note>
          <note>
            Herr talman! Äldre förtjänar vår respekt i vården. Vi kristdemokrater
            avsätter 3 miljarder för förbättrad primärvård. Man ska få träffa
            en läkare senast dagen efter att man kontaktat sin vårdcentral.
          </note>
          <note>
            Vi inför en äldreboendegaranti så att äldre över 85 själva ska
            få avgöra när det är dags att flytta in på ett äldreboende.
          </note>
          <note>
            Äldre förtjänar vår respekt på arbetsmarknaden. De har kunskaper
            och erfarenheter som vi yngre inte har. Vi vill att alla som kan
            och orkar ska få jobba så länge de vill. Vi kristdemokrater tar
            bort den särskilda löneskat ­ ten för äldre och inför ett dubbelt
            jobb skatteavdrag för alla som fyllt 64. Det ska löna sig att
            jobba, även som senior.
          </note>
          <note>
            Herr talman! Äldre förtjänar vår respekt. Varje pensionär ska
            få en dräglig pension. Alliansregeringen sänkte skatten för pensionärer
            vid hela fem tillfällen, och Kristdemokraterna har hela tiden
            haft som mål att skattegapet mellan löntagare och pensionärer
            ska bort.
          </note>
          <note>
            Nu tar vi kristdemokrater bort hela den så kallade pensionärsskatten.
            PRO säger att vi är det parti som tar det största steget. Ja,
            herr talman, vi tar hela steget. Detta är en angelägen ekonomisk
            fråga, men det handlar framför allt om värdighet och rättvisa,
            för, herr talman, inget säger så mycket om ett land som hur man
            behandlar sina äldre.
          </note>
          <note>
            (Applåder)
          </note>
          <note type="speaker">
            Anf. 10 Statsminister STEFAN LÖFVEN (S):
          </note>
          <note>
            Herr talman! Vi är nog alla överens om att det finns mycket att
            ta tag i för att göra vårt Sverige till ett ännu bättre land.
            Jag är övertygad om att alla de problem och utmaningar vi har,
            men också de möjligheter som vi står inför, tas bäst om hand tillsammans
            och i samarbete.
          </note>
          <note>
            Men inte på några av de frågor som har ställts här i dag eller
            på några av de områden som har pekats ut är svaret mindre gemensamma
            investeringar, ökade klyftor och större ofinansierade skattesänkningar.
            Det är inte svaret för sjukvården, för skolan, för polisen, för
            de äldre, för jobben eller för klimatet. Och det är heller inte
            svaret på frågan om de nyanländas etablering.
          </note>
          <note>
            Här går nu den tydligaste skiljelinjen i svensk politik: regeringen
            på den ena sidan och Moderaterna och Sverigedemokraterna på den
            andra. Vi prioriterar investeringar i vårt samhällsbygge. Vi utvecklar
            den svenska modellen, och ni vill dränera samhällsbygget på resurser.
          </note>
          <note>
            Moderaterna ska ensamma sänka skatterna med 30 miljarder kronor.
            Lägger man till de andra borgerliga partierna blir det 70 miljarder.
            Och ska ni vara ihop med Sverigedemokraterna och man lägger till
            dem blir det 100 miljarder kronor i skattesänkningar. Är det någon
            som tror att det blir bättre sjukvård med de satsningarna?
          </note>
          <note>
            Tillsammans är detta en katastrof, och min fråga är varför. Varför,
            Anna Kinberg Batra och Jimmie Åkesson, vill ni tillbaka till en
            politik som har prövats, senast i åtta år mellan 2006 och 2014,
            och som innebar ett misslyckande? Den ledde till högre arbetslöshet,
            urholkade statsfinanser, ökade klyftor och slag mot välfärden.
            Varför?
          </note>
          <note>
            (Applåder)
          </note>
          <note type="speaker">
            Anf. 11 ANNA KINBERG BATRA (M) replik:
          </note>
          <note>
            Herr talman! Vi kommer, under denna förmiddag och under det närmaste
            året, att kunna återkomma till varför det är så viktigt att det
            lönar sig bättre att arbeta. Jag ser fram emot de debatterna.
            I korthet kan man säga så här: Om folk inte går till jobbet på
            morgnarna och det lönar sig klarar man inte välfärden eller tryggheten.
            Jag ser fram emot att fortsätta försöka förklara detta för statsministern.
          </note>
          <note>
            Men först vill jag ställa en fråga. I söndags läste jag i en
            tidning att antalet särskilt brottsutsatta områden ökar och nu
            skulle vara åtta fler än tidigare. Stämmer detta?
          </note>
          <note type="speaker">
            Anf. 12 Statsminister STEFAN LÖFVEN (S) replik:
          </note>
          <note>
            Herr talman! Vi avvaktar en rapport från Polismyndigheten, där
            de kommer att redogöra för hur det ser ut med särskilt utsatta
            områden. Polis ­ chefen sa själv i april att de antagligen kommer
            att öka. Nu avvaktar vi rapporten, och då får vi se.
          </note>
          <note>
            Det är bra att det nu lyfts upp hur det ser ut och var vi har
            de största problemen. Men det är också bra om vi funderar på vad
            vi ska göra åt detta. Dessvärre för er del, Anna Kinberg Batra,
            är lösningen inte stora ofinansie ­ rade skattesänkningar. Lösningen
            är mer resurser, bland annat till polisen. Vi måste se till att
            polisorganisationen får genomslag så att polisen är när ­ mare
            medborgarna. Men vi måste också angripa brottens orsaker. Vad
            är det som gör att människor leds in i brottslighet? För många
            unga är det dålig utbildning – de har för dålig skolgång – och
            för många är det att man går arbetslös alldeles för länge. Det
            ska åtgärdas också. Det löses inte med stora skattesänkningar.
            Det löses inte med samarbete med Sverigedemo ­ kraterna, det kan
            jag lova.
          </note>
          <note>
            (Applåder)
          </note>
          <note type="speaker">
            Anf. 13 ANNA KINBERG BATRA (M) replik:
          </note>
          <note>
            Herr talman, ledamöter, åhörare och ni som följer den här debatten
            utifrån! Nu har ni alltså hört landets högste ansvarige för hur
            verkligheten ser ut, för hur lag och ordning upprätthålls i landet
            och ytterst också för Polismyndigheten ta sitt ansvar för hur
            det faktiskt ligger till i brottsutsatta områden. Det ansvaret
            tar han alltså fortfarande inte. Det är anmärkningsvärt.
          </note>
          <note>
            När var tredje kvinna är otrygg krävs fler poliser som får bättre
            betalt, att poliserna kan göra sitt jobb och hårdare straff för
            bland annat sexualbrottslingar. År efter år har Stefan Löfven
            nu stått här och pratat om annat och prioriterat annat. Varför
            har det till exempel under de senaste åren varit så mycket viktigare
            för Stefan Löfven att inrätta en ny jämställdhetsmyndighet än
            att öppna polisstationen på södra Järva?
          </note>
          <note>
            (Applåder)
          </note>
          <note type="speaker">
            Anf. 14 Statsminister STEFAN LÖFVEN (S) replik:
          </note>
          <note>
            Herr talman! Jag tror att vi ska vara lite ödmjuka båda två.
            Under er regeringstid ökade utanförskapet , enligt er egen uppfattning.
            Det är sanningen. Vad ska vi göra då? Jo, vi måste se till att
            polisen får mer resurser. Polisen får mer resurser. Vi var överens
            om omorganisationen, men det måste till något mer. Det måste byggas
            ett samhälle där dessa människor känner: Vi är med. Vi får en
            utbildning som gör att vi kommer ut i vuxenlivet som starka och
            fria individer och kan ta jobben.
          </note>
          <note>
            Vi måste se till att dessa människor får arbete. Vi måste ha
            områden som är socialt acceptabla, bra och trevliga. Det är den
            typen av samhällsbygge som vi nu har påbörjat. Vi har stora problem
            framför oss i Sverige, det är det ingen tvekan om, men vi har
            också stora möjligheter. Jag är övertygad om att om vi investerar
            i varandra har också dessa människor en bättre framtid. Det är
            betydligt mer framgångsrikt än stora ofinansierade skattesänkningar.
          </note>
          <note>
            (Applåder)
          </note>
          <note type="speaker">
            Anf. 15 JIMMIE ÅKESSON (SD) replik:
          </note>
          <note>
            Herr talman! Stefan Löfven frågar: Varför? Jag tycker att ”varför”
            är en fråga som borde användas mer i politiken och i den politiska
            debatten. Vi har hört två anföranden från statsministern där han
            har talat om hur bra det går för vårt land. Han har talat om hur
            duktig han har varit på att skapa ordning och reda. Han har talat
            om hur duktig han har varit på att skapa ordning och reda i invandringspolitiken.
            Men om man tittar på hur det kommer att se ut de kommande åren
            ser man att hundratusentals människor beräknas komma till vårt
            land.
          </note>
          <note>
            Då undrar jag: Var ska de bo? Var ska de jobba någonstans? Vilka
            skolor ska deras barn gå i? Kort och gott, herr talman: Hur ska
            Stefan Löfven lösa detta?
          </note>
          <note>
            Mitt påstående är att Stefan Löfven inte alls har skapat ordning
            och reda. Han har inte ens förstått de problem som han själv har
            bidragit till att skapa. Snälla, Stefan Löfven, försök förstå
            problemen och gör någonting åt dem!
          </note>
          <note type="speaker">
            Anf. 16 Statsminister STEFAN LÖFVEN (S) replik:
          </note>
          <note>
            Herr talman! I mitt uppdrag ingår att se det som är utmaningar
            och problem men också det som är möjligheter. När flyktingkrisen
            inträffade hösten 2015, från och med september, och när andra
            länder inte tog sitt ansvar lade vi om flyktingpolitiken. Det
            är vår regering som har sett till att andra länder tar mer ansvar.
            Det fungerar nu.
          </note>
          <note>
            Vi har en stor utmaning i och med alla de människor som har kommit
            hit , både när det gäller dem som kom hit och söker asyl och får
            nej – de måste lämna landet så att vi har en reglerad invandring
            – och dem som kom hit och får ja och som ska in i vårt samhälle
            så snabbt det någonsin går. Då går det inte att som Sverigedemokraterna
            dra bort arbetsmarknadspolitiska åtgärder också för de människor
            som ska in och göra rätt för sig och bidra i vårt samhälle.
          </note>
          <note>
            Vi investerar i bostäder, vi investerar i utbildning och vi investerar
            i hundratals nya skolor framöver. Vi ska investera tillsammans,
            inte sänka skatterna, Jimmie Åkesson.
          </note>
          <note>
            (Applåder)
          </note>
          <note type="speaker">
            Anf. 17 JIMMIE ÅKESSON (SD) replik:
          </note>
          <note>
            Herr talman! Det där har vi ju hört, och det var inte det jag
            frågade om. Det har kommit väldigt många människor , och vi har
            redan stora problem. Sysselsättningsgapet mellan svenskar och
            invandrare är gigantiskt, och det växer och växer. Men det ska
            komma ytterligare hundratusentals människor. Trots att Stefan
            Löfven har stramat åt och trots att Stefan Löfven har skapat denna
            ordning och reda kommer det att komma ytterligare hundratusentals
            människor de närmaste åren, och då var min fråga: Var ska de jobba
            någonstans? Var ska de bo någonstans?
          </note>
          <note>
            Om vi inte ens har jobb och bostäder till dem som har kommit
            hit nu, hur ska vi lösa situationen för de ytterligare hundratusentals
            människor som kommer att komma till Sverige de närmaste åren?
            Det var det jag ville ha svar på. Eller är Stefan Löfven beredd
            att ytterligare strama åt och för en gångs skull ta ansvar i tid
            innan problemet är här? Är han beredd att se problemet och föregripa
            det och agera innan vi har ytterligare split tring och segregation
            i Sverige?
          </note>
          <note>
            (Applåder)
          </note>
          <note>
            I detta anförande instämde Tony Wiklander (SD).
          </note>
          <note type="speaker">
            Anf. 18 Statsminister STEFAN LÖFVEN (S) replik:
          </note>
          <note>
            Herr talman! För det första måste Åkesson uppdatera sig lite
            grann och läsa Arbetsförmedlingens rapport från i går. Det visar
            sig att sysselsättningsgapet mellan dem som bor här och dem som
            kommer hit minskar. Det minskar inte tillräckligt mycket, utan
            det måste minska mer. Men då är frågan vilken väg vi ska ta. Ska
            vi ge oss på gigantiska skattesänkningar? Sverigedemokraterna
            vill exempelvis sänka skatten för den som tjänar 100 000 kronor
            i månaden med 46 000 kronor per år. Inte blir det några investeringar
            då, Åkesson!
          </note>
          <note>
            Vi bygger bostäder. Jag kan inte tala om exakt var de här människorna
            ska bo – Åkesson får fundera på vilken adress de ska ha – men
            vi bygger bostäder. I år har vi en byggtakt på kanske 80 000 bostäder.
            Vi måste investera tillsammans. Vi ska investera i bostäder och
            jobb, och vi ska göra det här till en möjlighet. Då far landet
            väl – inte om man sänker skatter och sätter sig i Kinberg Batras
            knä.
          </note>
          <note>
            (Applåder)
          </note>
          <note type="speaker">
            Anf. 19 ANNIE LÖÖF (C) replik:
          </note>
          <note>
            Herr talman! Före valet lovade Stefan Löfven guld och gröna skogar
            till landets alla företagare. Sverige skulle återindustrialiseras
            , och en aktiv näringslivspolitik skulle bedrivas. Men efter valet
            har de stora satsningarna uteblivit. I stället har regeringen
            snarare satt fler käppar i hjulen för företagen än krattat manegen
            med 30 miljarder i ökat skattetryck, försämrade villkor för landets
            små och medelstora företag och ifrågasättande av om företag faktiskt
            ska kunna göra vinst.
          </note>
          <note>
            Stefan Löfvens definition av vad som är ett gott näringslivsklimat
            och jobbskapande skiljer sig uppenbarligen från den hos dem som
            driver företag. Företagen har fått fler inbjudningar till att
            diskutera handlingsprogram över en fika än reformer för mer konkurrenskraftiga
            skatter och regler. En fika betalar inga fakturor. En samordnare
            eller en fika skapar inga nya jobb.
          </note>
          <note>
            Jag vill därför fråga Stefan Löfven: När blev en aktiv näringspolitik
            samma sak som att bjuda in till mazarinfikor?
          </note>
          <note>
            (Applåder)
          </note>
          <note type="speaker">
            Anf. 20 Statsminister STEFAN LÖFVEN (S) replik:
          </note>
          <note>
            Herr talman! Jag önskar att jag ens kunde säga att det var bra
            retorik, men det var inte det.
          </note>
          <note>
            Skillnaden, Annie Lööf, mellan när ni var i regering och när
            vi är i regering är att arbetslösheten sjunker. Den har sjunkit
            hittills. Vi har 200 000 fler i arbete. Ungdomsarbetslösheten
            har inte varit så låg på 13 år. Vi har den högsta sysselsättningsgraden
            någonsin i EU. Då är frågan: Är jag nöjd? Nej. Är vi på rätt väg?
            Ja. Det menar jag att vi är.
          </note>
          <note>
            Vi investerar i bostäder, i infrastruktur, i utbildning och i
            skolor. Jag skulle kunna fortsätta att rada upp investeringarna
            vi gör. Där är skillnaden, Annie Lööf. Du ingår ju också i det
            här att man ska sänka skatterna med 70 miljarder kronor om vi
            nu inte tänker in Sverigedemokraterna.
          </note>
          <note>
            Det går inte att peka på alla problem och säga att de ska lösas
            med sänkta skatter. Det håller inte. Man måste investera. Man
            måste investera i varandra. Man ska samarbeta och se till att
            vi hjälper varandra. Det är Sverige. Det är den svenska modellen.
          </note>
          <note>
            (Applåder)
          </note>
          <note type="speaker">
            Anf. 21 ANNIE LÖÖF (C) replik:
          </note>
          <note>
            Herr talman! Stef an Löfven låter som en gammal ra s pig grammofonskiva
            . Det är ett eko från Socialdemokraternas historiska valrörelser
            med debatten kring sänkta skatter mot välfärd. Alliansregeringens
            år vid makten visade att vi kunde sänka skatterna för jobbskapande
            och få fler att komma i arbete, och vi lade miljarder mer på välfärden.
            Det var historiska satsningar, så lägg av med den retoriken.
          </note>
          <note>
            Det är inte bara jag som är skeptisk till Stefan Löfvens företagarpolitik.
            Endast 11 procent i näringslivet har förtroende för den politik
            som han och regeringen bedriver, enligt en undersökning som Dagens
            industri har gjort. 11 procent – det är en signal som landets
            statsminister borde ta på allvar.
          </note>
          <note>
            När regeringens politik granskas visar det sig att när man ger
            1 krona till näringslivet, som regeringen gör, tar man det tiodubbla
            tillbaka. Det är en riktigt dålig bytesaffär, skulle jag vilja
            säga.
          </note>
          <note>
            Jag vill återigen fråga Stefan Löfven om han är nöjd med den
            aktiva näringspolitik som han bedriver, när företagen får 1 krona
            och han sedan snor det tiodubbla tillbaka.
          </note>
          <note>
            (Applåder)
          </note>
          <note type="speaker">
            Anf. 22 Statsminister STEFAN LÖFVEN (S) replik:
          </note>
          <note>
            Herr talman! Om 200 000 fler människor går till ett arbete i
            dag jämfört med när jag tillträdde ser jag det som en framgång
            – ja. Om arbetslösheten är lägre än när jag tillträdde tycker
            jag att det går åt rätt håll. Det borde Annie Lööf också tycka.
          </note>
          <note>
            Däremot har vi betydligt fler utmaningar framför oss; det är
            ingen tvekan om det. Men när jag talar med näringslivet kan jag
            nu säga: Nu har ni den blocköverskridande överenskommelse om energi
            som ni har frågat efter i 30 år. Den finns där nu. Nu har vi från
            staten städat upp i riskkapitalförsörjningen, och nu kan faktiskt
            också entreprenörer och småföretagare få ta del av riskkapitalet.
          </note>
          <note>
            Vad efterfrågar näringslivet när det gäller arbetskraften? Jo,
            det är rätt utbildad arbetskraft. Den utbildningen hade ni i praktiken
            lagt ned. Nu satsar vi på utbildning, så att de människor som
            går arbetslösa kan ta de 100 000 jobb som faktiskt finns lediga.
            De ska besättas. Vi ska se till att det sker genom gemensamma
            investeringar. Det går inte med skattesänkningar.
          </note>
          <note>
            (Applåder)
          </note>
          <note type="speaker">
            Anf. 23 JONAS SJÖSTEDT (V) replik:
          </note>
          <note>
            Herr talman! Förra veckan besökte jag akutmottagningen på Karolinska
            universitetssjukhuset i Huddinge. Man har haft stora utmaningar,
            precis som andra akutmottagningar, och en otroligt stor arbetsbelastning.
            För några år sedan var det en kris. Man hade svårt att besätta
            tjänsterna, många slutade efter något år och sjuktalen var mycket
            höga. Många av dem som skolade in nya var själva ganska nya. De
            hade kanske jobbat ett år på sjukhuset.
          </note>
          <note>
            Personalen tillfrågades då vad man ville se för lösningar. Personalen
            föreslog kortare arbetstid. Nu har man 32 timmars arbetsvecka
            med bibehållen lön, sjuktalen har fallit dramatiskt, personalen
            stannar och säger: Äntligen orkar jag.
          </note>
          <note>
            Vi föreslår att detta ska få ske över hela Sverige. I varje kommun
            och i varje region ska man få gå ned till 6 timmars arbetsdag
            med bibehållen lön på en arbetsplats, och detta ska få ett statligt
            stöd i kommande statsbudget. Detta är framtiden. Är Stefan Löfven
            med på detta?
          </note>
          <note type="speaker">
            Anf. 24 Statsminister STEFAN LÖFVEN (S) replik:
          </note>
          <note>
            Herr talman! När det gäller nutiden, dåtiden och framtiden är
            det parterna som enligt mig ska göra upp om villkoren på arbetsmarknaden.
            Jag tycker att det är en mycket bra lösning.
          </note>
          <note>
            Det finns många parter som har förhandlat om arbetstidsförkortning
            i lite olika former. En del har förhandlat om att man ska kunna
            gå ned i arbetstid per arbetsdag, och andra har förhandlat om
            att man ska kunna gå ned i arbetstid per vecka. Andra kan samla
            på sig denna tid under ett år. Jag tycker att det är en alldeles
            utmärkt lösning. Låt därför parterna sköta detta.
          </note>
          <note>
            Däremot behöver vi skjuta till resurser till sjukhusen och till
            vården, och det har vi gjort nu. Förutom de 10 välfärdsmiljarderna
            som går brett till kommuner och landsting har vi skjutit till
            6 miljarder kronor för att man ska kunna anställa fler för att
            underlätta arbetsorganisationen på sjukhusen – för en bättre cancervård,
            för en bättre förlossningsvård och så vidare. Vi kommer att skjuta
            till ytterligare 3 miljarder kronor. Vi skjuter till resurser,
            och sedan får parterna hantera det – om de vill förkorta arbetstiden
            eller om de vill göra någonting annat. Jag vill hålla fast vid
            den modellen – parterna gör upp om villkoren på arbetsmarknaden.
          </note>
          <note>
            (Applåder)
          </note>
          <note type="speaker">
            Anf. 25 JONAS SJÖSTEDT (V) replik:
          </note>
          <note>
            Herr talman! Vi är ju en part. Vi är ju arbetsgivare. Det offentliga
            är arbetsgivare. Jag menar att det är de offentliga arbetsplatserna
            som vi ska ta ansvar för, låta tusentals personer i skolor, sjukvård
            och äldreomsorg få ta del av en kortare arbetstid. Vi vet att
            resultaten är goda där vi har provat. Det är att ta ansvar som
            en part.
          </note>
          <note>
            Det fanns också en tid då arbetarrörelsen politiskt drev kravet
            på kortare arbetstid hårt – 8 timmars arbetsdag, 40 timmars arbetsvecka.
            Denna kammare har tidigare tagit viktiga beslut om att korta arbetstiden.
          </note>
          <note>
            Varför ska man abdikera från det politiska ansvaret i dag, att
            lösa framtidens utmaningar och ge människor en möjlighet till
            bättre hälsa, ett rikare liv, mer tid för sina familjer och ork
            att arbeta tills de går i pension? Vi är redo att göra nästa stora
            välfärdsreform och att inleda resan mot kortare arbetstid. Men
            varför tvekar Socialdemokraterna?
          </note>
          <note>
            (Applåder)
          </note>
          <note type="speaker">
            Anf. 26 Statsminister STEFAN LÖFVEN (S) replik:
          </note>
          <note>
            Herr talman! När det gäller striden om åtta timmars arbetsdag
            ska vi komma ihåg att vi då hade en oerhört svag och tilltufsad
            fackföreningsrörelse. Det var inte konstigt att man drev detta
            politiskt då. Så ser det inte ut nu. Nu har vi två jämbördiga
            parter på arbetsmarknaden. Jag menar att de ska fortsätta att
            hantera detta, även eventuell förkortning av arbetstid. Det pågår
            här och nu, Jonas Sjöstedt.
          </note>
          <note>
            När jag var förbundsordförande i IF Metall förkortade vi arbetstiden.
            Vi behövde inte vänta på Jonas Sjöstedts godkännande i riksdagen.
            Vi slöt själva avtal om detta. Jag tycker att parterna ska fortsätta
            att sluta dessa avtal.
          </note>
          <note>
            Jag vill påminna om att vi som arbetsgivare i Sveriges kommuner
            och landsting också har slutit mycket viktiga avtal, och det gäller
            rätten till heltid. Nu finns rätten till heltid också för vårdpersonalen.
            Det var det som de efterfrågade i första hand. Det har vi levererat.
          </note>
          <note>
            (Applåder)
          </note>
          <note type="speaker">
            Anf. 27 JAN BJÖRKLUND (L) replik:
          </note>
          <note>
            Herr talman! De må ursäktas en statsminister att försöka få det
            att låta som om den starka europeiska högkonjunktur som nu sveper
            över västvärlden beror på den svenska regeringen. Och att utvecklingen
            när det gäller jobb i Sverige går åt rätt håll är glädjande.
          </note>
          <note>
            Men det stora bekymret är att arbetslösheten ökar bland nyanlända.
            Trots att vi har en urstark konjunktur i västvärlden ökar klyftorna
            i Sverige. Stefan Löfven gick till val för några år sedan på att
            klyftorna skulle minska. Nu går det tvärtom åt andra hållet, trots
            högkonjunkturen.
          </note>
          <note>
            Det som Stefan Löfven säger är att de nyanlända ska få traineejobb,
            beredskapsjobb, Amsåtgärder och A-kassa. Det är lösningen på detta.
            Men egentligen beror detta på att trösklarna in på arbetsmarknaden
            är för höga.
          </note>
          <note>
            Stefan Löfven, varför talar du aldrig om att de nyanlända ska
            få riktiga jobb?
          </note>
          <note>
            (Applåder)
          </note>
          <note type="speaker">
            Anf. 28 Statsminister STEFAN LÖFVEN (S) replik:
          </note>
          <note>
            Herr talman! Jag var på sjukhuset i Skövde, Jan Björklund. Då
            träffade jag en läkare som hade kommit från Syrien. Hon hade påbörjat
            praktik på sjukhuset och kommer senare att jobba som läkare. Flera
            av dessa nyanlända jobbar i det som du, Jan Björklund, kallar
            för riktiga jobb. Många kommer att göra det.
          </note>
          <note>
            Men vi har naturligtvis också en utmaning i de människor som
            kommer till Sverige eller som bor i Sverige och som har alldeles
            för låg utbildning. Då är frågan om lösningen i första hand är
            att anpassa hela den svenska arbetsmarknaden till det, eller om
            vi ska ge dem en möjlighet att anpassa sig till svensk arbetsmarknad.
            Inte minst för de unga föredrar jag att man ska satsa på utbildning,
            så att de blir starka under hela yrkeslivet. Och de äldre kan
            behöva anställningsstöd och annat i riktiga jobb med sjysta villkor.
            Alla som kan jobba ska jobba. Men när man jobbar ska man kunna
            leva på sin lön.
          </note>
          <note>
            (Applåder)
          </note>
          <note type="speaker">
            Anf. 29 JAN BJÖRKLUND (L) replik:
          </note>
          <note>
            Herr talman! När man jobbar ska man kunna leva på sin lön, säger
            statsministern. Men de jobbar ju inte! Det är det som är problemet.
            De blir arbetslösa. Arbetslösheten går alltså upp.
          </note>
          <note>
            Det har mig veterligen inte hänt förut i svensk modern historia
            att vi har en så stark konjunktur samtidigt som arbetslösheten
            ökar. Klyftorna ökar i denna grupp. Det är detta som är så bekymmersamt.
            Och ni har inga svar.
          </note>
          <note>
            Statsministern har stått i replik efter replik och talat om att
            klyftorna ska bekämpas genom ökade skatter. Ursäkta, men det är
            väl inte svaret. Svaret är fler jobb för dem som har låg utbildning.
          </note>
          <note>
            Läkarna, Stefan Löfven, är inte problemet. De kommer att få jobb,
            även om det tar för lång tid. Men de får jobb. Det är de lågutbildade
            som behö ver jobb, och de är väldigt många. Hälften av dem som
            kommer från Syrien har inte ens gått ut grundskolan me d svenska
            mått mätt. Det är det som är problemet. Det är inte ökade skatter
            som behövs för att bekämpa klyftor, utan det är en mer flexibel
            arbetsmarknad.
          </note>
          <note>
            Ni socialdemokrater tror att klyftor bekämpas bäst genom att
            man ska bekämpa rikedom. Vi liberaler tror att man ska bekämpa
            fattigdom.
          </note>
          <note>
            (Applåder)
          </note>
          <note type="speaker">
            Anf. 30 Statsminister STEFAN LÖFVEN (S) replik:
          </note>
          <note>
            Herr talman! Även Liberalernas partiordförande får uppdatera
            sig. Klyftorna minskar mellan dem som kommer till Sverige och
            dem som finns i Sverige när det gäller sysselsättning, men inte
            tillräckligt. Det är det som Arbetsförmedlingen säger. Men vi
            måste åtminstone erkänna när det går åt rätt håll. Svartmåla inte,
            Björklund!
          </note>
          <note>
            Du säger dessutom att de inte jobbar, som om alla som kommer
            hit inte jobbar. Vad är det för retorik? Titta i stället på vad
            som är problemet. Det är naturligtvis några som har svårare att
            ta sig in på arbetsmarknaden, inte minst de som har låg utbildning.
          </note>
          <note>
            Men ska vi då säga att vi nu ska skapa en låglönesektor och anpassa
            hela Sveriges ekonomi och svensk arbetsmarknad – de fem miljoner
            löntagare som finns här i dag – till dem som kommer hit? Jag menar
            precis tvärtom; vi ska anpassa dem som kommer hit till svensk
            arbetsmarknad – ge dem en utbildning, ge dem ett sjyst jobb, sjysta
            villkor och se till att de också får arbeta och göra rätt för
            sig och betala skatt. Det är lösningen.
          </note>
          <note>
            (Applåder)
          </note>
          <note type="speaker">
            Anf. 31 ANDREAS CARLSON (KD) replik:
          </note>
          <note>
            Herr talman! Ingenting säger så mycket om ett land som hur det
            behandlar sina äldre. De förtjänar respekt och värdighet.
          </note>
          <note>
            Kristdemokraterna har föreslagit en äldreboendegaranti. Den är
            enkel och innebär att alla som är över 85 år själva ska få avgöra
            när det är dags att flytta in på ett äldreboende. För oss handlar
            det om värdighet, egenmakt och tillit. I partiledardebatten här
            i riksdagen för ett år sedan frågade jag statsministern om han
            var beredd att ge alla över 85 år denna rätt och ge dem egenmakten
            tillbaka. Då öppnade statsministern för att införa en äldreboendegaranti,
            vilket gladde mig. I dag, ett år senare, har dock ingenting hänt.
            Varför inte, Stefan Löfven?
          </note>
          <note type="speaker">
            Anf. 32 Statsminister STEFAN LÖFVEN (S) replik:
          </note>
          <note>
            Herr talman! När det gäller äldre måste vi ju vara tydliga med
            att de som byggt vårt land ska ha de bästa förutsättningarna under
            sin ålderdom. Därför ska vi investera i de äldre. Det gjorde inte
            den förra borgerliga regeringen. Den såg först och främst till
            att öka beskattningsklyftan mellan dem som arbetar och de äldre
            – pensionärerna fick en relativt sett högre skatt som tack. Nu
            ska Kristdemokraterna föreslå ett jobbskatteavdrag till, som ökar
            den klyftan ytterligare.
          </note>
          <note>
            Ni är alltså i ett mycket konstig t limbo, Andreas Carlson. Ni
            säger att ni vill ta bort klyftan helt och hållet , och så ska
            ni dit med ett jobbskatteavdrag till. Vad händer då? Då ökar klyftan.
            Förklara det för de äldre! Förklara också varför ni inte investerade
            tillräckligt i äldreboenden, vilket ni inte gjorde när ni hade
            makten. Nu investerar vi i äldreboenden – på riktigt – så att
            de äldre kan få ett bra boende på ålderns höst. Det är den viktigaste
            lösningen: att se till att det finns boenden. Vi ska också se
            om det är möjligt att ha en sådan garanti som Kristdemokraterna
            frågar efter, men vi måste investera först.
          </note>
          <note type="speaker">
            Anf. 33 ANDREAS CARLSON (KD) replik:
          </note>
          <note>
            Herr talman! Först och främst är det precis vad vi gör. Vi investerar,
            och vi investerar i de äldre. Vi gjorde det under alliansregeringen;
            vi genomförde värdighetsgaranti, valfrihet för äldre och en parboendegaranti
            som gör att äldre inte tvingas skiljas åt på ålderns höst om den
            ena parten behöver flytta in på ett äldreboende. Sedan har vi
            satsningar på primärvården och ett omvårdnadslyft. Vi har en nationell
            demensplan och ett måltidslyft. Kom alltså inte och säg till mig
            att vi inte har satsningar på de äldre, Stefan Löfven!
          </note>
          <note>
            Vi sänker pensionärsskatten – vi tar bort den helt och hållet.
            Men sist jag kollade ville inte Stefan Löfven heller ta bort jobbskatteavdraget,
            så retoriken från statsministern klingar falskt. Varför låtsas
            statsministern att han vill införa en äldreboendegaranti när han
            inte har tagit fram något förslag på detta? Om statsministern
            inte tycker att äldre över 85 år själva ska få avgöra när det
            är dags att flytta in på ett äldreboende är det bättre att statsministern
            är ärlig och säger det.
          </note>
          <note>
            (Applåder)
          </note>
          <note type="speaker">
            Anf. 34 Statsminister STEFAN LÖFVEN (S) replik:
          </note>
          <note>
            Herr talman! Jag tycker mer om handling än plakatpolitik. Kristdemokraterna
            kan skriva hur många förslag som helst om garantier, men det måste
            finnas boenden dit de äldre kan flytta. Faktum är att antalet
            platser på äldreboenden minskade under er tid vid regeringsmakten,
            Andreas Carlson. Det är ett faktum. Nu inför vi ett investeringsstöd
            så att man ska kunna bygga fler äldreboenden, och då blir det
            de facto fler möjligheter för äldre att få de platserna. Det är
            handling på riktigt och inte plakatpolitik.
          </note>
          <note>
            Du kommer inte ifrån att ni vill ha ett jobbskatteavdrag till,
            Andreas Carlson. Åtminstone om ni ska sitta i samma regering som
            Anna Kinberg Batra blir det ett jobbskatteavdrag till, och då
            får du förklara för pensionär ­ erna varför du säger att du vill
            ta bort skatteklyftan och samtidigt ska dit med ett jobbskatteavdrag
            som ökar klyftan. Den ekvationen går helt enkelt inte ihop.
          </note>
          <note>
            (Applåder)
          </note>
          <note type="speaker">
            Anf. 35 ANNA KINBERG BATRA (M):
          </note>
          <note>
            Herr talman! Stefan Löfven har nu varit Sveriges statsminister
            i tre år. Han har haft tur med konjunkturen. Grattis! I övrigt
            är det dock tre förlorade år för Sverige. Det tar i dag längre
            tid innan invandrare får jobb, och antalet arbetssökande ökar
            – i högkonjunktur. Det är dyrare och krångligare att skapa jobb
            i Sverige. Den tunga kriminaliteten ökar i flera områden. Problemen
            blir större, och statsministern kämpar vidare med att inte lösa
            dem.
          </note>
          <note>
            Herr talman! Ibland tror jag att det är viktigt att stanna upp
            och reflektera över varför vi håller på med detta. Vad är det
            som driver en? För mig är svaret väldigt enkelt. Jag vill kunna
            se min nu elvaåriga dotter i ögonen och säga till henne att Sverige
            ska kunna mer när hon blir vuxen, när hon växer upp och när hon
            blir gammal. Då måste människor kunna växa och bli det de kan
            och vill vara. Hindren mot det måste rivas.
          </note>
          <note>
            Sverige ska kunna vara ett land där människor kommer in i samhället
            och inte fastnar i utanförskap, och då måste vi börja med jobb,
            integra ­ tionsplikt och bidragstak. Sverige ska kunna vara ett
            land som jobbskapare växer i och flyttar till, inte flyttar ifrån.
            Då måste vi börja med att sänka skatten på jobb – 500 i månaden
            om man jobbar och gör rätt för sig. Vi behöver också bättre villkor
            för företag i Sverige.
          </note>
          <note>
            Sverige ska kunna vara ett land där skolan ger alla möjlighet
            att växa, där vi inte nöjer oss med att vara landet lagom i kunskap
            utan vågar vilja vara bäst och där vi har nolltolerans mot dåliga
            skolor. Sverige måste kun ­ na ha fler områden med tillit, framtidstro
            och hopp, där det är fler poliser med bättre betalt som säkrar
            lag ordning. Arbetslinjen måste utvecklas, inte avvecklas. Det
            är dags för hela Sverige att jobba, annars når vi inte dit.
          </note>
          <note>
            (Applåder)
          </note>
          <note type="speaker">
            Anf. 36 Statsminister STEFAN LÖFVEN (S) replik:
          </note>
          <note>
            Herr talman! För mig är ordning och reda i ekonomin helt grundläggande.
            Det är så vi tar ansvar för Sverige, och då kan vi ha långsiktighet.
          </note>
          <note>
            Tre gånger har Moderaterna regerat Sverige i modern politisk
            tid. Tre gånger har man genomfört stora, ofinansierade skattesänkningar
            och lämnat efter sig stora hål i statens finanser: 1976–1982,
            1991–1994 och 2006–2014. Budgetunderskott är numera en moderat
            paradgren. Nu är ni där med fingrarna i syltburken igen, Anna
            Kinberg Batra. Tillsammans med de andra borgerliga vill ni sänka
            skatterna med 70 miljarder, och läg ­ ger man till Sverigedemokraternas
            förslag är det skattesänkningar på över 100 miljarder kronor.
            Detta motsvarar kostna derna för all personal i hälso ‑ och sjukvården.
          </note>
          <note>
            Kan du förklara varifrån pengarna ska tas, Anna Kinberg Batra?
          </note>
          <note type="speaker">
            Anf. 37 ANNA KINBERG BATRA (M) replik:
          </note>
          <note>
            Herr talman! Jag kan gratulera statsministern inte bara till
            att det är högkonjunktur utan också till att han får skörda frukterna
            av inte bara åtta utan nio alliansbudgetar. Vi skulle behöva en
            till så snart som möjligt. Det är det som gav Sverige 300 000
            fler jobb. Det är det som gav Sverige fler utrikes födda som jobbade
            än någonsin när vi var tvungna att lämna över regeringsmakten
            2014.
          </note>
          <note>
            Bestäm dig för om du tycker att det är bra eller dåligt, Stefan
            Löfven! Börja också berätta, så här en dryg timme in i debatten,
            vad du som reger ­ ingschef tänker göra för att hela Sverige ska
            jobba.
          </note>
          <note>
            (Applåder)
          </note>
          <note type="speaker">
            Anf. 38 Statsminister STEFAN LÖFVEN (S) replik:
          </note>
          <note>
            Herr talman! Det projektet är påbörjat; det kallas investeringar
            i vårt gemensamma Sverige. Det är därför 200 000 fler nu har ett
            arbete att gå till, och det är därför arbetslösheten har sjunkit.
          </note>
          <note>
            Det är symtomatiskt för Moderaterna och Anna Kinberg Batra att
            tala om tur. Vi har tur. När det går dåligt för Moderaterna och
            de borgerliga har de otur, och när det går bra för oss har vi
            tur. Under de senaste 40 åren har ni suttit vid makten i 17 år,
            Anna Kinberg Batra. Vid alla de tillfällena har budgetunderskottet
            dragit iväg och arbetslösheten ökat. Vi har sett till att ta hand
            om budgetunderskottet och vända det till ett överskott. Ni har
            otur, och vi har tur.
          </note>
          <note>
            Har man otur i 17 år, Anna Kinberg Batra, tycker jag att man
            ska gå ut till väljarna och säga: Ta inte vårt alternativ, för
            då blir det otur! Ta det andra – de har tur!
          </note>
          <note>
            (Applåder)
          </note>
          <note type="speaker">
            Anf. 39 ANNA KINBERG BATRA (M) replik:
          </note>
          <note>
            Herr talman! Nu hade statsministern visserligen bara en minut
            på sig att tala om sin politik och vad han vill göra för att hela
            Sverige ska jobba, men han tog inte chansen nu heller.
          </note>
          <note>
            Jag är stolt över de åtta år i alliansregering vi hade. Du som
            reser så mycket, Stefan Löfven – fråga regeringschefer och partiledare
            i andra europeiska länder hur de klarade de senaste årens enorma
            och djupa kris! Fråga dem hur de säkrade resurserna till välfärden
            och tryggheten. I vårt fall gjorde vi så här: Vi såg till att
            det lönade sig att jobba. Det var då vi fick 100 miljarder i fasta
            priser i ökade resurser till välfärden. Det är därifrån pengarna
            kommer, Stefan Löfven.
          </note>
          <note>
            Du står här och talar om väldigt mycket i dag – utom hur vi ska
            säkra välfärden och tryggheten. Det börjar med att folk går till
            jobbet på morgnarna, och det börjar med att det lönar sig att
            jobba. Jag hör att du är emot detta, men börja tala om för svenska
            folket hur du skulle göra i stället! Du har haft tre år på dig,
            och det har inte hänt något.
          </note>
          <note>
            (Applåder)
          </note>
          <note type="speaker">
            Anf. 40 JIMMIE ÅKESSON (SD) replik:
          </note>
          <note>
            Herr talman! Tryggheten är viktig. För Anna Kinberg Batra är
            den viktig – det sa hon alldeles nyss. För väljarna är tryggheten
            den kanske enskilt viktigaste frågan just nu. Detta hänger ihop
            med de problem som vi har i samhället. Det hänger ihop med hur
            verkligheten har utvecklats och hur människor upplever verkligheten.
          </note>
          <note>
            Jag tycker att det är bra. Trygghetsfrågorna var ett av de områden
            där den tidigare, moderatledda regeringen fullständigt misslyckades.
            Man tog inte sitt ansvar tillräckligt tydligt och gjorde inte
            tillräckligt mycket på detta område.
          </note>
          <note>
            Vi har en polis i kris – det har både jag och Anna Kinberg Batra
            konstaterat. Vi har en polis i kris, och det är en kris som inte
            tycks avta. Polisen klarar inte sitt uppdrag. Vi har en rikspolischef
            som inte klarar sitt uppdrag.
          </note>
          <note>
            Samtidigt har vi en ansvarig minister som uttalar fullt förtroende
            för rikspolischefen. Jag frågar Anna Kinberg Batra: Är du beredd
            att pröva misstroende mot ansvarig minister, så att vi kan få
            ordning på polisen i det här landet igen?
          </note>
          <note type="speaker">
            Anf. 41 ANNA KINBERG BATRA (M) replik:
          </note>
          <note>
            Herr talman! Den högst ansvarige för tryggheten, verkligheten,
            polisen och poliskrisen i det här landet sitter här bakom mig.
            Det är anmärkningsvärt att han tidigare i dag i denna kammare
            inte ens svarade på hur mycket brottsligheten breder ut sig. Det
            är anmärkningsvärt att så många poliser lämnar yrket och att det
            fattas poliser samt att de inte får de löneökningar som de förtjänar
            och de verktyg som de behöver.
          </note>
          <note>
            Detta kräver åtgärder, och dessa åtgärder måste regeringen visa
            att man vidtar. Det stämmer mycket bra att mitt tålamod med detta
            börjar att ta slut. Jag har också tidigare uttalat att poliserna
            behöver bättre ledning.
          </note>
          <note>
            Jag tycker att det börjar i just regeringen, där ansvaret ligger.
            Jag tänker fortsätta att utkräva ansvar, och det finns olika instrument
            för att göra det.
          </note>
          <note>
            (Applåder)
          </note>
          <note type="speaker">
            Anf. 42 JIMMIE ÅKESSON (SD) replik:
          </note>
          <note>
            Herr talman! Med all respekt för att det finns många olika instrument:
            Från min sida har ett antal olika instrument prövats i denna församling
            under de tre år som har gått av denna mandatperiod. Anna Kinberg
            Batra och hennes vänner inom borgerligheten har inte varit beredda
            att sätta hårt mot hårt.
          </note>
          <note>
            Man är väldigt bra på att tycka saker, på att klaga på regeringen
            och på att berätta vad som inte fungerar och vad som borde göras.
            Men hittills har man avstått när det har varit skarpt läge.
          </note>
          <note>
            Därför upprepar jag min fråga. Vi har en minister – i det här
            fallet inrikesministern – som jag menar är ytterst ansvarig för
            att polisen inte fungerar. Någonstans måste vi göra någonting
            i denna församling, för annars kommer ingenting att hända.
          </note>
          <note>
            Har vi verkligen tid att vänta ytterligare ett och ett halvt
            år på att någonting ska hända? Hur mycket mänskligt lidande får
            vi se under det år som är kvar fram till nästa val? Är Anna Kinberg
            Batra beredd att pröva misstroende mot ansvarig minister?
          </note>
          <note>
            (Applåder)
          </note>
          <note type="speaker">
            Anf. 43 ANNA KINBERG BATRA (M) replik:
          </note>
          <note>
            Herr talman! Jag konstaterar att misstroende är ett av de instrument
            som finns för ansvarsutkrävande från denna kammare mot en regering
            som ansvarar inför riksdagen – inte tvärtom.
          </note>
          <note>
            Men jag tänker inte stå här och diskutera detta vidare med Jimmie
            Åkesson nu. Jag tänker fortsätta att kräva att regeringen levererar,
            och jag tänker fortsätta att ha ont om tålamod om regeringen inte
            levererar. Man har haft tre år på sig men inte lyckats öppna en
            polisstation i ett av Sveriges tyngst brottsutsatta områden. Om
            man inte levererar resultat kommer mer att hända.
          </note>
          <note>
            Det som skiljer oss åt är att jag också är beredd att ta ansvar
            i reger ­ ingsställning. Jag är beredd att diskutera hur det ska
            göras. Jag vill genomföra mer allianspolitik. Denna diskuterar
            jag först och främst med allianskollegorna, eftersom vi har en
            politik som hänger ihop.
          </note>
          <note>
            Men mitt tålamod med hur Stefan Löfven tar ansvar för polisen
            och tryggheten och för att säkra tryggheten i det här landet är
            mycket riktigt på väg att ta slut.
          </note>
          <note>
            (Applåder)
          </note>
          <note type="speaker">
            Anf. 44 Statsrådet ISABELLA LÖVIN (MP) replik:
          </note>
          <note>
            Herr talman! Jag vill tala om vår tids största utmaning, och
            jag konstaterar att den borgerliga statsministerkandidaten hittills
            inte har nämnt den med ett enda ord. Jag talar naturligtvis om
            klimatutmaningen.
          </note>
          <note>
            Enligt forskarna har vi några år på oss att vända utsläppskurvan
            nedåt. Om vi misslyckas riskerar vi att slungas in i en utveckling
            bortom vår kontroll. Vi riskerar att få se kraftigt höjda havsnivåer
            och extremväder med torka.
          </note>
          <note>
            Mot denna bakgrund vill jag fråga Anna Kinberg Batra: Hur kommer
            det sig att du vill göra det billigare att släppa ut avgaser från
            bensin och diesel? Hur kommer det sig att du vill ta b ort var
            fjärde krona från miljö ‑ och klimatbudgeten? Hur kommer det sig
            att du vill att flyget även i fortsättningen ska slippa att betala
            sina klimatkostnader? Och hur kommer det sig att du vill stödja
            dig mot Sverigedemokraterna, som ifrågasätter klimatförändringarna?
          </note>
          <note>
            (Applåder)
          </note>
          <note type="speaker">
            Anf. 45 ANNA KINBERG BATRA (M) replik:
          </note>
          <note>
            Herr talman! Tack, Isabella Lövin, för att du tar upp flera viktiga
            frågor.
          </note>
          <note>
            Bland det viktigaste vi har gjort för klimatet under denna mandatperiod
            är att vi och Miljöpartiet tillsammans stoppade förtidspensioneringen
            av kärnkraften. Om vi ska ställa om fordonsflottan från fossilt
            bränsle till fossilfritt och om vi ska få fram fler elbilar behövs
            elproduktion. Om vi ska säkra jobben, så att vi kan satsa på miljön,
            får det inte vara för dyrt att skapa jobb i vårt avlånga land.
          </note>
          <note>
            Jag vill säga tack till Miljöpartiet för att ni hjälpte till
            att rädda kärnkraften.
          </note>
          <note>
            (Applåder)
          </note>
          <note>
            Isabella Lövin frågade också om flygskatten. Jag vill gärna säga
            tydligt att jag är emot den, vilket beror på att Sverige är ett
            avlångt land där vi lever av att kunna transportera oss mellan
            varandra och mellan olika orter. Annars håller Sverige inte ihop;
            annars kan vi inte klara jobben. Då får det inte vara för dyrt
            och för svårt.
          </note>
          <note>
            Miljöpartiet låter ibland i retoriken och i debatterna som att
            man talar om skatteväxling, men det brukar fattas en bit till
            det. Det är den röda skattehöjningen som Miljöpartiet förespråkar.
            De skattesänkningar som skulle premiera något annat brukar Miljöpartiet
            glömma bort.
          </note>
          <note>
            (Applåder)
          </note>
          <note type="speaker">
            Anf. 46 Statsrådet ISABELLA LÖVIN (MP) replik:
          </note>
          <note>
            Herr talman! Jag tackar för svaret, även om det var osammanhängande.
          </note>
          <note>
            På andra sidan Atlanten ser vi hur USA lämnar Parisavtalet. I
            morgon kommer vi att rösta här i kammaren om en ny klimatlag.
            Det enda parti som inte stöder denna är Sverigedemokraterna.
          </note>
          <note>
            Vad ni har gemensamt med Sverigedemokraterna, Anna Kinberg Batra,
            är att ni skär bort var fjärde krona från miljö- och klimatbudgeten.
            Ni är inte villiga att gå fram med ett enda styrmedel för att
            minska utsläppen. Däremot vill ni sänka skatten på bensin och
            diesel.
          </note>
          <note>
            När det handlar om kärnkraften är det intressant att konstatera
            hur analysen kraftigt skiljer sig från Jan Björklunds. Han gratulerade
            Miljöpartiet till energiöverenskommelsen, därför att kärnkraften
            därmed ska skrotas. Vi ska ha 100 procent förnybar energi i det
            här landet – det är detta som energiöverenskommelsen handlar om.
          </note>
          <note>
            Detta är någonting som näringslivet – som, precis som Anna Kinberg
            Batra säger, är jobbskapande och som vill ha långsiktiga spelregler
            – gratulerar oss till. Sverige ligger i framkant när det handlar
            om klimatledarskap, och det får vi mycket beröm för över hela
            världen.
          </note>
          <note type="speaker">
            Anf. 47 ANNA KINBERG BATRA (M) replik:
          </note>
          <note>
            Herr talman Jag ska inte lägga talartid på att diskutera vem
            som har osammanhängande repliker i detta replikskifte, men varje
            gång Miljöpartiet kommer med ett påstående eller en fråga om klimatet
            brukar vi diskutera och konstatera hur viktigt Parisavtalet är.
            Detta vet Isabella Lövin.
          </note>
          <note>
            Låt oss i stället titta på vad som skiljer oss åt. Låt oss titta
            på hur Carl Schlyter gratulerade Moderaterna till beslutet att
            inte stänga ned kärnkraften – annars hade den kanske varit borta
            nu.
          </note>
          <note>
            Jag tycker inte att det viktiga är att vi ville behålla kärnkraften.
            De som ska gratuleras här är industrin, jobbskaparna och småföretagarna,
            som sliter runt om i landet för att skapa jobb.
          </note>
          <note>
            Det är nämligen så det hänger ihop, Isabella Lövin. Under den
            senaste moderatledda regeringen – precis som nästa gång, hoppas
            jag – kunde vi kombinera att det lönade sig att jobba och att
            svensk ekonomi växte med att utsläppen minskade.
          </note>
          <note>
            Men om vi bara skär och skär på transporter, på jobbskapande
            och på möjligheter för svensk ekonomi att vara stark har vi inte
            råd att satsa på forskning, miljö och klimat.
          </note>
          <note>
            (Applåder)
          </note>
          <note type="speaker">
            Anf. 48 JONAS SJÖSTEDT (V) replik:
          </note>
          <note>
            Herr talman! Anna Kinberg Batra! I den här debatten har du vid
            ett par tillfällen tagit upp att du vill ha ett bidragstak för
            några av Sveriges fattigaste barnfamiljer. En familj med två vuxna
            och tre barn ska aldrig kunna få mer på en månad än vad du själv
            tjänar på fem och en halv dag.
          </note>
          <note>
            Jag har ett annat förslag till dig. Det är att du ska titta på
            landets avdragstagare. De är betydligt dyrare i drift än dessa
            fattiga barnfamiljer. Du vet vilka jag talar om. De finns i de
            rikaste kommunerna, till exempel i Djursholm och på andra ställen.
            Det är de som gör de stora ränteavdragen. De kan vara hur stora
            som helst. Det är de som gör de stora ROT-avdragen och RUT-avdragen.
            Det skapar stora hål i statskassan.
          </note>
          <note>
            Är du beredd, Anna Kinberg Batra, att göra något åt avdragstagarna,
            att sätta en gräns för hur stora skatteavdrag man kan göra?
          </note>
          <note type="speaker">
            Anf. 49 ANNA KINBERG BATRA (M) replik:
          </note>
          <note>
            Herr talman! Senast jag kollade var det ungefär nio av tio barnfamiljer
            som använde ränteavdrag, och detta omgivna av en ekonomisk politik
            som Jonas Sjöstedt kontrollerar. Det betyder att barnfamiljers
            ekonomi på punkt efter punkt kläms åt av dig. Det blir knappare
            marginaler. Det blir mycket mer månad kvar i slutet på pengarna.
            Det är därför jag inte är beredd att strama åt ytterligare för
            barnfamiljer som redan har tajta marginaler, och det är breda
            grupper vi talar om.
          </note>
          <note>
            Jag tycker att det är viktigt att Sverige inför ett bidragstak,
            därför att det är helt orimligt att en familjs inkomst minskar
            när en av två vuxna bidragstagare börjar jobba. Det är bra att
            denna skillnad kommer fram. Jonas Sjöstedt kanske tycker att det
            är en toppenidé. Det tycker inte jag.
          </note>
          <note>
            Det viktigaste utanförskapet är det från arbetsmarknaden. Det
            vill jag bryta, och då måste vi både ställa krav och ge hjälp,
            morötter och möjlighet att få jobb för att fler ska ta sig ur
            utanförskapet. Det är först då man verkligen kan förbättra för
            de utsatta familjerna.
          </note>
          <note type="speaker">
            Anf. 50 JONAS SJÖSTEDT (V) replik:
          </note>
          <note>
            Herr talman! Detta är så typiskt för den svenska högern. Att
            ge sig på några av Sveriges fattigaste barnfamiljer är centralt
            i politiken. Men att sedan några av Sveriges miljonärer och miljardärer
            gör stora skatteavdrag ska man inte röra. Det är så man bevarar
            ett klassamhälle. Det är så man bygger ut klyftorna.
          </note>
          <note>
            Jag menar att det är helt nödvändigt att täppa till de här luckorna
            i skattesystemet. Man kan börja uppifrån – trappor städas ju bäst
            uppifrån – och ta bort de absolut högsta avdragen. Det drabbar
            inga vanliga barnfamiljer. Det drabbar i stället dem som äger
            de absolut största villorna och herrgårdarna. Pengarna kan man
            använda till att investera i välfärd och utbildning. Men du försvarar
            ju alltid deras intressen. De som redan har allt ska också kunna
            göra de stora skatteavdragen.
          </note>
          <note>
            Jag tycker att det är dags att sänka ränteavdragen och samtidigt
            kunna sänka inkomstskatten, till exempel. Det skulle vanliga löntagare
            vinna på, men många av miljonärerna, många av dina kärnväljare,
            skulle förlora på det.
          </note>
          <note>
            Varför är du inte beredd att göra detta?
          </note>
          <note type="speaker">
            Anf. 51 ANNA KINBERG BATRA (M) replik:
          </note>
          <note>
            Herr talman! Jonas Sjöstedt kan väl lova att ringa till mig den
            morgon han menar allvar med att sänka inkomstskatten för folk
            som jobbar. Jag tror inte att jag kommer att få uppleva den dagen.
            Det är lite tvärtom han driver den ekonomiska politiken nu.
          </note>
          <note>
            Det är nio av tio barnfamiljer som omfattas av ränteavdragen.
            De kallar Jonas Sjöstedt för miljardärer och de rika. Jag tror
            att de allra flesta av de miljoner hushåll som det här handlar
            om skulle ha en annan uppfattning.
          </note>
          <note>
            Den som ger sig på familjer här är Jonas Sjöstedt, med höjd skatt
            för en och en halv miljon löntagare, med en arbetsmarknadspolitik
            som inte gör det lättare att få jobb om man inte har något. Det
            gör att den som är i utanförskap nu får svårare, inte lättare,
            att ta sig in. Det är därför vi behöver till exempel RUT-avdragen.
            Nu har du en minut på dig att skälla på det också. Men det har
            gjort svarta jobb vita. Det har skapat möjligheter som de människor
            som har de här jobben inte hade förut. Det är dem du ger dig på,
            Jonas Sjöstedt, när du gör det svårare och dyrare att jobba i
            Sverige.
          </note>
          <note>
            (Applåder)
          </note>
          <note type="speaker">
            Anf. 52 JIMMIE ÅKESSON (SD):
          </note>
          <note>
            Herr talman! Sverige slits isär. Jag vet inte hur många av talarna
            i den här församlingen som har använt sig av detta uttryck i dag.
            Jag har tittat tillbaka lite och konstaterar att jag redan i mitt
            allra första anförande i denna kammare, i november 2010, använde
            just orden Sverige slits isär. Sedan beskrev jag varför Sverige
            slits isär, nämligen till följd av ansvarslös politik, till följd
            av diffusa och verklighetsfrånvända idéer om hur vi ska hantera
            invandringsrelaterad problematik, segregation och så vidare. Det
            är det som skett och har fortsatt ske.
          </note>
          <note>
            Visst, herr talman, man ska väl vara glad att fler, kanske till
            och med alla, i den här församlingen nu förstår att Sverige slits
            isär. Det är bra, men tråkigt att man inte förstod det innan det
            blev så här illa. Men det vi behöver är inte en Jimmie Åkesson
            som står här och säger: Vad var det jag sa? Det vi behöver är
            pragmatism. Det vi behöver i svensk politik är samarbetsvilja
            och samarbetsanda. Det vi behöver i svensk politik är att våga
            se framåt och prata om vilka visioner vi vill bygga det här landet
            på långsiktigt.
          </note>
          <note>
            Herr talman! Jag hoppas att vi kan ägna debatten under det år
            som är kvar till nästa val åt hur vi ska hålla ihop vårt land,
            bryta segregationen och stärka tilliten och medborgarandan i det
            svenska samhället, hur vi ska få de människor som har kommit från
            andra delar av världen till vårt land att på riktigt bli en del
            av den svenska nationen. Det är de frågor som allt handlar om
            långsiktigt, herr talman, och jag hoppas att det är dem som debatten
            kommer att handla om framöver.
          </note>
          <note>
            (Applåder)
          </note>
          <note type="speaker">
            Anf. 53 Statsminister STEFAN LÖFVEN (S) replik:
          </note>
          <note>
            Herr talman! Sverige behöver pragmatism men inte populism och
            ex ­ tremism.
          </note>
          <note>
            I denna kammare har Jimmie Åkesson stått ett antal gånger och
            pratat om sjukvård och pensionärer. Sanningen om Sverigedemokraternas
            politik är en helt annan. I Dagens industri presenterade Sverigedemokraterna
            sina skattesänkningsförslag, 50 miljarder kronor. Det är pengar
            som de i stället skulle kunna lägga på dem som behöver vård, på
            de äldre och alla som vi behöver investera i.
          </note>
          <note>
            Ett av skatteförslagen som Sverigedemokraterna framhåller är
            att den som tjänar 100 000 kronor i månaden ska få en skattesänkning
            med 46 000 kronor, bland annat Jimmie Åkesson själv. Är det en
            bra ekonomisk politik? Undersköterskan som tjänar mindre än 38
            000 skulle inte få någonting alls med detta förslag.
          </note>
          <note>
            Sverigedemokraternas prat om sjukvårdsreform och allt vad det
            nu kan heta är i själva verket en sjukvårdsbluff.
          </note>
          <note type="speaker">
            Anf. 54 JIMMIE ÅKESSON (SD) replik:
          </note>
          <note>
            Herr talman! Precis som övriga partier i den här församlingen
            presenterar vi vår politik, den sammanhängande politiken, ungefär
            två gånger om året i samband med att riksdagen fattar beslut om
            budgeten. Det är där vi presenterar vår politik, inte i någon
            tidning. Jag vill återigen be Stefan Löfven att ta del av våra
            budgetförslag. Där framgår nämligen vad som är vår politik.
          </note>
          <note>
            Visst, vi kan stå här i kammaren och kasta skattehöjningar och
            skattesänkningar i huvudet på varandra. Skatt tar vi in för att
            vi ska kunna upprätthålla välfärden – så är det ju. Men det är
            inte självklart att ett högt skattetryck, världens högsta skattetryck,
            leder till världens bästa välfärd.
          </note>
          <note>
            Vi sänker skatten för pensionärer, vi sänker skatten för dem
            som tjänar minst och vi sänker skatten för små och medelstora
            företag. Stefan Löfven! Det skapar jobb och ökar skatteintäkterna.
            Är det så fel? Varför vill du inte öka skatteintäkterna? Varför
            vill du inte sänka skatten för pensionärer?
          </note>
          <note>
            (Applåder)
          </note>
          <note type="speaker">
            Anf. 55 Statsminister STEFAN LÖFVEN (S) replik:
          </note>
          <note>
            Herr talman! Regeringen har påbörjat en sänkning av skatten för
            pen ­ sionärer och den kommer att fortsätta tills klyftan är borta.
          </note>
          <note>
            Jimmie Åkesson vill stödja en regering som ska in med ett nytt
            jobbskatteavdrag, det största i historien. Hur går det ihop?
          </note>
          <note>
            Före valet 2014 sa Jimmie Åkesson att det var viktigt att sänka
            pensio ­ närsskatten. Efter valet röstade Jimmie Åkesson här i
            kammaren emot ett sådant förslag. Då föll det. Annars hade pensionärerna
            kunnat få en sänkt skatt redan 2015. Det var ni emot.
          </note>
          <note>
            Före valet var ni också emot vinster i välfärden. Då tyckte ni
            att det var bättre att skattebetalarnas pengar gick till det som
            de är avsedda för, till vård och omsorg. Efter valet blev ni riskkapitalisternas
            bästa vän. Då var det något helt annat.
          </note>
          <note>
            Slutsatsen är att Sverigedemokraterna säger en sak och gör något
            helt annat. Man kan inte lita på Sverigedemokraterna. Det är ett
            populistiskt parti.
          </note>
          <note>
            (Applåder)
          </note>
          <note type="speaker">
            Anf. 56 JIMMIE ÅKESSON (SD) replik:
          </note>
          <note>
            Herr talman! Vi hamnar här varje gång, Stefan Löfven. Kan du
            inte hålla dig till det som är sanning på riktigt någon gång?
            Måste du ständigt i din retorik skarva och slarva med sanningen?
            Kan du inte hålla dig till det som är på riktigt, det som faktiskt
            är sant? Det är en vädjan till statsministern, herr talman.
          </note>
          <note>
            Vi talar till exempel om vinster i välfärden. Jag tycker att
            det är en viktig fråga. Jag tycker att det är viktigt att skattemedel
            går till det som de är avsedda för. Det gick vi till val på, och
            jag är beredd att kämpa för det. Det betyder inte att jag också
            är beredd att ställa mig på Vänsterpartiets sida, där man är motståndare
            till allt som är privat utfört och egentligen vill lägga ned det.
            Det är ju det som hela regeringens utredning går ut på.
          </note>
          <note>
            Det är tvärtom, Stefan Löfven: Vi ska se till att vi höjer kvaliteten
            och att skattemedel används till det de ska användas till samtidigt
            som vi ska låta mångfald gälla i välfärden.
          </note>
          <note>
            (Applåder)
          </note>
          <note type="speaker">
            Anf. 57 ANNA KINBERG BATRA (M) replik:
          </note>
          <note>
            Herr talman! Jimmie Åkesson stod här tidigare under debatten
            och tittade på samhällsproblemen. Jag tänkte att vi ska tala en
            stund om vad han gör åt dem och vad Sverigedemokraternas politik
            gör åt dem.
          </note>
          <note>
            Att ställa krav, att införa bidragstak och att införa integrationsplikt
            så att fler får jobb kan nämligen vara avgörande för det här landets
            utveck ­ ling. I dag finns krav på att man måste vara beredd på
            att söka jobb i hela landet om man har a-kassa. Jag vill skärpa
            det kravet så att det gäller även dem som har försörjningsstöd.
            Men Sverigedemokraterna vill ta bort det. Dessutom vill Sverigedemokraterna
            mer än något annat parti i denna kammare höja bidragen, a-kassan,
            för den som inte jobbar.
          </note>
          <note>
            Jag undrar därför: Varför är det så viktigt att satsa på bidragslinjen
            i stället för arbetslinjen?
          </note>
          <note type="speaker">
            Anf. 58 JIMMIE ÅKESSON (SD) replik:
          </note>
          <note>
            Herr talman! Jag tycker inte att bidragslinjen är någon framkomlig
            väg. Det är inte heller någon väg som jag står för.
          </note>
          <note>
            Låt oss ta det första exemplet. Sverige är ett avlångt land med
            stora avstånd. Låt oss säga att man förlorar sitt arbete och att
            man bor någonstans långt uppe i landet. Från dag ett måste man
            då söka jobb i Skåne. Jag är inte beredd att direkt ta de konsekvenser
            detta får för människors familjeliv och människors vardag. Naturligtvis
            måste man långsiktigt vara beredd att flytta dit där jobben finns;
            det håller jag med om. Men jag tycker inte att man som Anna Kinberg
            Batra vill ska tvingas till det från i princip den allra första
            dagen. Jag tycker att det är orimligt att göra så.
          </note>
          <note>
            När det gäller a-kassan är det som Anna Kinberg Batra beskriver
            inte hela sanningen. Jag tror på en generös omställningsförsäkring
            under en begränsad tid men med en förhållandevis snabb avtrappning
            för att skapa incitament för människor att gå in i jobb i stället
            för att leva på a-kassa.
          </note>
          <note>
            (Applåder)
          </note>
          <note type="speaker">
            Anf. 59 ANNA KINBERG BATRA (M) replik:
          </note>
          <note>
            Herr talman! Om det inte är hela sanningen, Jimmie Åkesson, varför
            har ni då skrivit så i er egen budgetmotion? Det är därifrån jag
            tar exemplen.
          </note>
          <note>
            Man får välja. Antingen prioriterar man bidrag eller så prioriterar
            man arbete. Antingen ställer man krav på att den som lever av
            bidrag gör allt han eller hon kan för att bli anställbar eller
            så gör man det inte. Ni vill alltså minska dessa krav. Och så
            står du här och säger att bidragslinjen inte är någon framkomlig
            väg. Det går inte ihop.
          </note>
          <note>
            Det är detta som skiljer oss åt. Antingen ser man ett samhällsproblem,
            försöker att göra någonting åt det, har en plan för hur det ska
            gå till och vågar prioritera sådant som ger resultat – eller så
            står man bara här och klagar men gör inget, som Jimmie Åkesson.
          </note>
          <note type="speaker">
            Anf. 60 JIMMIE ÅKESSON (SD) replik:
          </note>
          <note>
            Herr talman! Är det någon som har stått i den här kammaren i
            tre år och klagat utan att göra någonting är det Anna Kinberg
            Batra och hennes allianskollegor. Vi har gett er åtskilliga chanser
            att åstadkomma någonting här, men ni tar aldrig chansen. Det där
            tar jag alltså inte åt mig av.
          </note>
          <note>
            Jag tror inte att det är så svart eller vitt. Det är möjligt
            att Anna Kinberg Batra lever i föreställningen att man antingen
            lever på bidrag eller jobbar. Men så är det ju inte. Människor
            kan till exempel hamna mellan två jobb. Då tycker inte jag att
            det är rimligt att man bara för att man hamnar mellan två arbetstillfällen
            ska behöva sälja hus och bil och vad det nu är för någonting som
            man har. Då ska vi i stället under en begränsad period ha en generös
            omställningsförsäkring så att människor kan ta jobb som de har
            kompetens för och så att vi får en bra matchning på arbetsmarknaden.
            Men om man är arbetslös under en längre period ska det också ske
            en avtrappning i a-kassan.
          </note>
          <note>
            Hur Anna Kinberg Batra kan kalla detta för bidragslinjen övergår
            fullständigt mitt förstånd. Jag tycker att det är en bra mellanväg
            för att inte skapa onödigt lidande och för att inte öka klyftorna
            i samhället ytterligare.
          </note>
          <note>
            (Applåder)
          </note>
          <note type="speaker">
            Anf. 61 Statsrådet ISABELLA LÖVIN (MP) replik:
          </note>
          <note>
            Herr talman! Forskarna varnar för att klimatförändringarna går
            snab ­ bare än vad man hittills har trott. För de flesta av oss
            är då den naturliga reaktionen att försöka göra någonting åt problemet
            och bromsa uppvärm ­ ningen innan det är för sent.
          </note>
          <note>
            Men det finns också ett annat sätt att hantera problemet: att
            förneka det och låtsas som att det inte finns. Så här uttryckte
            sig Sverigedemokraternas klimatpolitiska talesperson Martin Kinnunen
            i en klimatdebatt i höstas: Klimatforskningen är levande. Det
            finns många olika scenarier för temperaturen, och vi kan inte
            säga säkert om det är mänsklig påverkan som driver temperaturökningen.
          </note>
          <note>
            Jag vill fråga Jimmie Åkesson: Vilka vetenskapliga studier stöder
            ni er på när ni påstår att forskningen om temperaturökningen är
            levande?
          </note>
          <note type="speaker">
            Anf. 62 JIMMIE ÅKESSON (SD) replik:
          </note>
          <note>
            Herr talman! Nu är vi i det här svarta och vita igen. Jag menar
            att man måste kunna ifrågasätta regeringens prioriteringar utan
            att för den sakens skull anklagas för att förneka eller förringa
            det ena.
          </note>
          <note>
            Att jordens klimat förändras vet vi. Vi är helt överens om att
            så är fallet. Frågan är: Vilken insats ska Sverige göra i Sverige
            för att om möjligt förhindra detta jämfört med vad andra länder
            ska göra?
          </note>
          <note>
            Sverige släpper nästan inte ut någonting i jämförelse med andra
            länder. Vad är då rimligast – att vi satsar i Sverige på att minska
            utsläppen med följden att arbetstillfällen försvinner, att människor
            tvingas från landsbygd och så vidare eller att vi ser till att
            de länder som släpper ut mest också gör mest? Det senare tycker
            jag är den rimliga politiken.
          </note>
          <note>
            (Applåder)
          </note>
          <note type="speaker">
            Anf. 63 Statsrådet ISABELLA LÖVIN (MP) replik:
          </note>
          <note>
            Herr talman! Tack för klargörandet, Jimmie Åkesson! Det är glädjande
            att du till skillnad från dina partikamrater tror att klimatförändringarna
            är på riktigt. Men då är frågan: Varför för ni en politik där
            ni fullständigt ignorerar klimathotet?
          </note>
          <note>
            Du säger att Sveriges utsläpp är minimala. Det resonemanget köper
            exempelvis inte Kaliforniens guvernör, som har tagit ett eget
            ansvar för Parisavtalet och klimatförändringarna när USA nu lämnar
            avtalet. Varje utsläpp har en lokal källa.
          </note>
          <note>
            Det är också mycket anmärkningsvärt att Sverigedemokraterna påstår
            att en omställning till ett förnybart och klimatsmart samhälle
            skulle hota jobben när näringslivet och exportindustrin är av
            exakt motsatt uppfattning. Sveriges konkurrensfördelar handlar
            om att vi är miljömässigt avancerade och progressiva. Vi har ett
            unikt starkt varumärke, och vi har möjlighet att visa globalt
            ledarskap. Och det ska vi göra.
          </note>
          <note type="speaker">
            Anf. 64 JIMMIE ÅKESSON (SD) replik:
          </note>
          <note>
            Herr talman! Vi gör också stora investeringar i till exempel
            forskning och utveckling, vilket jag menar är avsevärt mer effektivt
            än den miljöpolitik som regeringen bedriver.
          </note>
          <note>
            Bara för att klargöra: Om det kostar 100 kronor att minska utsläppen
            i Sverige med en enhet och 1 öre att göra det i Kina – var gör
            vi det då effektivast, Isabella Lövin? Vad är mest effektivt?
            Det Isabella Lövin och regeringen säger i klimatpolitiken är att
            Sverige ska betala massor med pengar så att Polen, Bulgarien och
            andra länder ska kunna fortsätta att släppa ut. Det är inte effektiv
            politik.
          </note>
          <note>
            Det effektiva är att använda pengarna där de gör störst nytta,
            och det är inte i Sverige. Det effektiva är inte flygskatt och
            inte att försvåra för människor att bo på den svenska landsbygden.
            Det är att vi till exempel bekämpar kolkraft i Kina.
          </note>
          <note>
            (Applåder)
          </note>
          <note type="speaker">
            Anf. 65 ANNIE LÖÖF (C) replik:
          </note>
          <note>
            Herr talman! För bara några dagar sedan spred Jimmie Åkessons
            absolut närmaste man, partisekreterare Richard Jomshof, en bild
            som beskrev religionen islam som en trojansk häst i krig mot västvärlden.
          </note>
          <note>
            Vi känner alla till historien om hur grekerna plundrade och söndrade
            och tog till våld för att tvinga befolkningen i Troja till underkastelse.
            De tog kvinnor och barn som slavar. Sverigedemokraternas partisekreterare
            verkar alltså mena att religionen islam är vår tids trojanska
            häst. Han verkar mena att de läkare som är muslimer och som varje
            dag räddar livet på människor i Sverige är ett hot. Han verkar
            mena att de lärare som är muslimer och som varje dag lär våra
            barn att läsa och räkna i skolan konspirerar mot väst. Han verkar
            mena att de poliser som är muslimer och som varje dag gör sitt
            yttersta för att vi ska känna oss trygga egentligen lurar oss.
          </note>
          <note>
            Min fråga till Jimmie Åkesson är därför: Vad grundar sig denna
            analys på? Anser Sverigedemokraterna att religionen islam är en
            trojansk häst?
          </note>
          <note type="speaker">
            Anf. 66 JIMMIE ÅKESSON (SD) replik:
          </note>
          <note>
            Herr talman! Jag tror inte att vare sig min partisekreterare
            eller mina partiföreträdare tror att poliser, läkare eller människor
            som på olika sätt har viktiga roller i samhället är ett hot mot
            det svenska samhället eller är någon sorts trojansk häst.
          </note>
          <note>
            Däremot är jag övertygad om att det i vårt land finns människor
            som inte har goda avsikter. Det finns människor som har utnyttjat
            vår naivitet, utnyttjat vårt bristande ansvarstagande, utnyttjat
            det faktum att vi inte vill upprätthålla våra gränskontroller
            och så vidare för att ta sig in i Sverige för att till exempel
            stjäla en lastbil, plöja i jättehög hastighet nedför Drottninggatan
            och meja ned och mörda människor.
          </note>
          <note>
            Det finns, och det finns inte bara en. Det finns många sådana
            i vårt land, och det de oftast har gemensamt är religionen. Det
            betyder inte att religionen är en trojansk häst, men det betyder
            att vi inte får vara naiva.
          </note>
          <note>
            (Applåder)
          </note>
          <note type="speaker">
            Anf. 67 ANNIE LÖÖF (C) replik:
          </note>
          <note>
            Herr talman! Ja, men nu var det just religionen islam som uppenbarligen
            var en trojansk häst.
          </note>
          <note>
            Religiös fundamentalism ska vi ju bekämpa. Islamism ska vi bekämpa.
            Sverige står inför stora utmaningar på det här området. Hemvändande
            IS ‑ terrorister, personer som mördar i religionens namn och hitresta
            terrorister är ett hot. Hederskultur och religiös extremism ska
            bekämpas.
          </note>
          <note>
            Men lärare som undervisar våra barn och som är muslimer är inte
            ett hot. Läkare som räddar liv på våra sjukhus representerar inte
            ett förtryck. Småföretagare som öppnar en ny butik är inte en
            samhällsfara.
          </note>
          <note>
            Det är just religionen islam, Jimmie Åkesson, som dina partikamrater
            argumenterar mot. Jag vill därför fråga dig: Håller du med Richard
            Jomshof om att religionen islam är en trojansk häst mot väst?
          </note>
          <note type="speaker">
            Anf. 68 JIMMIE ÅKESSON (SD) replik:
          </note>
          <note>
            Herr talman! Det kan i och för sig vara upp till den enskilde,
            men jag tror inte att man blir läkare på grund av att man är muslim.
            Jag tror inte att man öppnar en affär med hänvisning till en viss
            religion eller så.
          </note>
          <note>
            Däremot är det som är gemensamt för många av dem som ägnar sig
            åt terror i vår del av världen att de hänvisar till just religionen
            islam. Det betyder inte att alla människor som har en muslimsk
            tro är potentiella terrorister. Tvärtom är jag helt övertygad
            om att de allra flesta människor som har denna tro är väldigt
            laglydiga, skötsamma, fina människor som vill väl och har goda
            avsikter.
          </note>
          <note>
            Men det finns och har funnits en enormt utbredd naivitet i det
            svenska samhället, där man inte har förstått att det också finns
            människor som hänvisar till den här religionen som har onda avsikter
            och där man inte har förstått att när kulturer och värdesystem
            krockar så som har skett i det svenska samhället får vi problem.
            Det är det vi pekar på när vi lyfter fram den här frågan.
          </note>
          <note>
            (Applåder)
          </note>
          <note type="speaker">
            Anf. 69 JONAS SJÖSTEDT (V) replik:
          </note>
          <note>
            Herr talman! Jimmie Åkesson! Under den här debatten har du vid
            flera tillfällen tagit upp problemen med kriminalitet och hur
            den ska bekämpas. Du nämner ofta kriminalitet samtidigt som du
            talar om invandring. Men jag undrar, Jimmie Åkesson, om du är
            rätt person att tala om hur man ska bekämpa kriminalitet.
          </note>
          <note>
            Anders Forsberg har fått sluta i Sverigedemokraternas riksdagsgrupp.
            Brottsrubricering: grov förskingring.
          </note>
          <note>
            Kent Ekeroth sitter kvar. Brottsrubricering för åtalet: misshandel.
          </note>
          <note>
            När du är på gruppmöte blickar du ut över människor som är dömda
            för misshandel, för stöld, för narkotikabrott, för häleri, för
            våld mot tjänsteman etcetera. Är du verkligen rätt person att
            tala om hur man bekämpar kriminalitet?
          </note>
          <note type="speaker">
            Anf. 70 JIMMIE ÅKESSON (SD) replik:
          </note>
          <note>
            Herr talman! Frågan är retorisk, och jag tycker att nivån på
            debatten blir ganska låg när vi använder den här typen av enskilda
            exempel. Men det är på flera sätt en principiellt intressant frågeställning,
            tycker jag.
          </note>
          <note>
            Är det till exempel Jonas Sjöstedts uppfattning att om man någon
            gång i sitt liv har gjort någonting brottsligt – det kan vara
            att man har missat bokföring eller att man på grund av en kommentar
            som någon annan har skrivit i ens blogg blir dömd för någonting,
            förtal eller vad det nu kan vara – ska man aldrig någonsin mer
            få tala om politik? Har man då ingen trovärdighet att tala om
            att brott i samhället måste bekämpas? Är det Jonas Sjöstedts inställning?
          </note>
          <note>
            Min inställning, herr talman, är att när man har dömts för ett
            brott och avtjänat det straff man fått är man en medborgare lika
            mycket värd som Jonas Sjöstedt och jag. Är inte det Jonas Sjöstedts
            uppfattning?
          </note>
          <note>
            (Applåder)
          </note>
          <note type="speaker">
            Anf. 71 JONAS SJÖSTEDT (V) replik:
          </note>
          <note>
            Herr talman! Den här frågan är inte retorisk. Den handlar om
            din riksdagsgrupp, Jimmie Åkesson. Den handlar om vilket slags
            parti Sverigedemokraterna är. Stöld, narkotikabrott, misshandel
            – samtidigt som du gärna, ofta, i svepande ordalag pekar ut stora
            grupper av svenskar, nämner kriminalitet i samma andetag och trycker
            på dem en bild av att de ska misstänkas. Du talar om kriminella
            gäng, men vad är det du ser när du går på din egen riksdagsgrupps
            möten? Vad är det du ser då?
          </note>
          <note>
            För mig handlar det här om trovärdighet. Ja, jag tycker att när
            man har avtjänat sitt straff ska man få en ny chans. Men det här
            handlar om Sverigedemokraterna som parti. Varför är det just hos
            er som kriminaliteten är så överrepresenterad? Vad beror det på,
            Jimmie Åkesson, och hur påverkar det din trovärdighet när du i
            svepande ordalag anklagar andra för att vara kriminella?
          </note>
          <note type="speaker">
            Anf. 72 JIMMIE ÅKESSON (SD) replik:
          </note>
          <note>
            Herr talman! Jag anklagar kriminella för att vara kriminella.
            Sedan anklagar jag Jonas Sjöstedt och hans kompisar inom de sju
            övriga riksdagspartierna för att inte ha gjort eller göra tillräckligt
            för att bekämpa kriminalitet. Det är det jag ägnar mig åt – och
            ja, jag hävdar att jag är trovärdig där. Jag hävdar att jag är
            mycket mer trovärdig än någon annan här, för jag talade om det
            här innan det var så illa som det är nu. Det gjorde jag.
          </note>
          <note>
            Jonas Sjöstedt är inte trovärdig i detta. Du är inte trovärdig,
            Jonas Sjöstedt, när du säger att man förtjänar en andra chans
            och så vidare. Vissa av sakerna du tar upp hände, tror jag, på
            80-tal et. Ändå står du här 20, 25, 30 år senare och lyfter fram
            detta i Sveriges riksdag. Det betyder att du straffar de människorna
            igen. Människor som för tiotals år sedan har avtjänat sitt straff,
            ångrat sig, gjort bot och bättring och så vidare – du står här
            i dag och säger att de inte är lika goda medborgare som du. Det
            tycker jag är riktigt dåligt, Jonas Sjöstedt.
          </note>
          <note>
            (Applåder)
          </note>
          <note type="speaker">
            Anf. 73 JAN BJÖRKLUND (L) replik:
          </note>
          <note>
            Herr talman! Jag läser i en tidning om lilla Selma. Hon är fyra
            år. Hon har en grav hjärnmissbildning och kan inte röra armar
            eller ben. Hon kan inte tala eller äta själv, och hon får epileptiska
            anfall. För att kunna leva behöver hon tillsyn och hjälp. Det
            har hon och föräldrarna fått genom assistansreformen, LSS-reformen,
            som genomfördes på 90-talet på mitt partis initiativ.
          </note>
          <note>
            Nu genomförs stora neddragningar i den här reformen på regeringens
            uppdrag. Det gör att många funktionshindrade i dag är förtvivlade
            över de hot som läggs fram.
          </note>
          <note>
            Men när jag läser Sverigedemokraternas budget ser jag att ni
            tycker att regeringens neddragningar är för försiktiga. Ni vill
            dra ned med ytterligare ett par miljarder på LSS-reformen i ert
            budgetalternativ, vilket skulle få ännu värre effekter än de som
            regeringen nu åstadkommer.
          </note>
          <note>
            Min fråga till Jimmie Åkesson är: Varför vill ni skära ned för
            samhällets allra mest utsatta?
          </note>
          <note>
            (Applåder)
          </note>
          <note type="speaker">
            Anf. 74 JIMMIE ÅKESSON (SD) replik:
          </note>
          <note>
            Herr talman! Den här frågan har Jan Björklund ställt till mig
            tidigare. Då har jag förklarat att det inte är så utan tvärtom.
            Jag har också förklarat varför jag personligen brinner väldigt
            mycket för det här.
          </note>
          <note>
            Vad som är ett faktum – och det är det jag menar; Stefan Löfven
            har samma problem som Jan Björklund här – är att man inte kan
            läsa en budgetpost i en budget. Man måste se helheten.
          </note>
          <note>
            Vi har låtit riksdagens utredningstjänst beräkna vad de positiva
            ekonomiska effekterna skulle bli av vår invandringspolitik, det
            vill säga att det kommer färre människor till Sverige och därmed
            att färre människor är i behov av välfärd. Riksdagens utredningstjänst
            har räknat på detta och presenterat för oss en besparing inom
            olika typer av välfärd.
          </note>
          <note>
            Det är ingen besparing per capita. Det betyder inte att Selma
            får mindre personlig assistans. Det betyder bara att det kommer
            att finnas ett mindre behov av personlig assistans totalt sett
            därför att det finns färre människor i Sverige som är i behov
            av personlig assistans. Det är det som är förklaringen till detta,
            Jan Björklund.
          </note>
          <note>
            (Applåder)
          </note>
          <note type="speaker">
            Anf. 75 JAN BJÖRKLUND (L) replik:
          </note>
          <note>
            Herr talman! Det är riktigt att jag har ställt den frågan till
            Jimmie Åkesson förut. Jag fick ett lika otydligt svar då. Det
            är därför jag ställer frågan på nytt. Det är ett helt obegripligt
            svar.
          </note>
          <note>
            De här människorna finns här i Sverige. Det må vara att du vill
            ta emot färre i framtiden, Jimmie Åkesson. Men nu är de här i
            Sverige. Och om de ska få den hjälpen kostar det pengar. Att ha
            assistenter dygnet runt kostar mycket pengar. Assistansreformen
            är en ganska kostnadskrävande reform. Det är såklart därför regeringen
            skär i den. Men jag menar att det är värt det. Det här är den
            mest utsatta gruppen i vårt samhälle, och den ökade frihet de
            här individerna får är värd den kostnaden.
          </note>
          <note>
            Du säger att eftersom ni vill minska invandringen i framtiden
            ska vi skära ned för dem som har den här assistansen nu. I december
            tryckte du vid voteringen här i riksdagen på knappen för att skära
            ned omedelbart. I december skulle du skära ned från den 1 januari
            i år. Hur många skulle du utvisa under den tiden? Det hade inte
            gått.
          </note>
          <note>
            Du vill skära ned för dem som har hjälp nu. Försök inte att bluddra
            bort det genom att säga att det gäller framtiden! Det är här och
            nu som du vill göra stora nedskärningar i LSS-reformen.
          </note>
          <note>
            (Applåder)
          </note>
          <note type="speaker">
            Anf. 76 JIMMIE ÅKESSON (SD) replik:
          </note>
          <note>
            Herr talman! Jan Björklund måste missförstå fullständigt. Det
            är inte på det sättet att det inte kommer att tillkomma människor
            som är i behov av personlig assistans under nästa år. Det kommer
            det tyvärr att göra. Men med vår politik kommer det att tillkomma
            färre, eftersom invandringen minskar. Det är den enkla förklaringen.
            Det är inte jag som har suttit på kammaren och räknat på det här.
            Riksdagens utredningstjänst har räknat på detta åt oss och kommit
            fram till det.
          </note>
          <note>
            Jan Björklund talar om neddragningar på 2 miljarder, tror jag
            att han sa. Det är under en lång budgetperiod. Det handlar om
            ett par hundra miljoner under första året – tror jag – i en verksamhet
            som kostar tiotals miljarder. Det är alltså en beskedlig sak,
            en direkt följd av att vi för en mer ansvarsfull politik.
          </note>
          <note>
            Jag håller med Jan Björklund om att det är väldigt viktigt att
            slå vakt om den personliga assistansen och möjligheten att få
            det. Jag tycker till exempel att utredningen om bland annat vinster
            i välfärden är en viktig fråga. Det är nämligen många som är beroende
            av privata alternativ.
          </note>
          <note>
            (Applåder)
          </note>
          <note type="speaker">
            Anf. 77 ANDREAS CARLSON (KD) replik:
          </note>
          <note>
            Herr talman! Jag har också tittat lite på Sverigedemokraternas
            budget. Jimmie Åkesson har uppmanat till det. Jag har även tittat
            på helheten, och jag ser ett ganska omfattande strösslande med
            skattebetalarnas pengar.
          </note>
          <note>
            Vi kristdemokrater ser problem med personer som inte kommer in
            på arbetsmarknaden. Men vi tycker inte att det är rimligt att
            skattebetalarna ska ta hela kostnaden för att de ska kunna få
            jobb. Det Sverigedemokraterna föreslår är dyra skattesubventioner,
            som är orättvisa mot andra grupper. Dessutom inbjuder så stora
            subventioner som Jimmie Åkesson föreslår till fusk.
          </note>
          <note>
            Vi kristdemokrater föreslår introduktionsanställningar som rätt
            och slätt innebär att man ska kunna anställas i företag utan krångel
            med byråkrati och till 75 procent av ingångslönens kostnad. Det
            är mer effektivt, det är enklare och det är billigare. Det är
            dessutom betydligt lättare för de företag som vill anställa och
            ger möjlighet för dem som vill komma in på arbetsmarknaden att
            ta ett första steg in.
          </note>
          <note>
            Varför är inte Jimmie Åkesson beredd att stödja en sådan ordning?
          </note>
          <note type="speaker">
            Anf. 78 JIMMIE ÅKESSON (SD) replik:
          </note>
          <note>
            Herr talman! Jag förstod helt ärligt inte riktigt vad Andreas
            Carlson syftar på. Men min huvudkritik mot den borgerliga regering
            som vi hade i åtta år gäller just subventionerade anställningar.
            Staten går alltså in och betalar lönekostnader för vissa grupper,
            för att de ska komma in på arbetsmarknaden, som det heter.
          </note>
          <note>
            Det är bland annat diskriminerande mot den infödda delen av befolkningen.
            Men det har också visat sig vara ineffektivt. Det ledde inte till
            särskilt många riktiga jobb. Det blev inte bättre.
          </note>
          <note>
            Andreas Carlson och Kristdemokraterna och de övriga borgerliga
            partierna kan byta namn på de här ineffektiva reformerna och säga
            ”Nu har vi tänkt om. Nu ska vi göra någonting nytt.” Men i själva
            verket gör man inte det. Det är precis samma sak.
          </note>
          <note>
            Jag tror på riktiga jobb, inte låtsasjobb.
          </note>
          <note>
            (Applåder)
          </note>
          <note type="speaker">
            Anf. 79 ANDREAS CARLSON (KD) replik:
          </note>
          <note>
            Herr talman! Det är därför det blir märkligt; Sverigedemokraterna
            lägger visserligen ned nystartsjobben. Det är det ni gör, Jimmie
            Åkesson. Men sedan pytsar ni ut de pengarna på andra saker som
            ni inte ens beskriver i er budget. Ni tar bland annat bort arbetsgivaravgifterna
            under många år för de lärlingstjänster ni har. Ni tar också bort
            skatten på inkomster på upp till 12 500 kronor per månad. Det
            innebär att de som tar det första steget in på arbetsmarknaden
            skattesubventioneras helt och hållet.
          </note>
          <note>
            Ni byter namn och fixar och trixar i er budget. Men det är inte
            genomförbart.
          </note>
          <note>
            Vi vill ha riktiga jobb. Vi vill ha introduktionsanställningar.
            Vilket företag som helst ska kunna anställa utan att gå till Arbetsförmedlingen,
            utan att behöva fylla i något papper. Företag ska kunna anställa
            till 75 procent av kostnaden. Det blir enklare, det blir billigare
            och det blir mer effektivt. Det blir bättre för företagare. Det
            blir framför allt mycket bättre för den som i dag står utanför
            arbetsmarknaden och ska ta första steget in. Det blir mycket bättre
            än Sverigedemokraternas pusslande och trixande i sin budget som
            inte är genomförbar, herr talman.
          </note>
          <note type="speaker">
            Anf. 80 JIMMIE ÅKESSON (SD) replik:
          </note>
          <note>
            Herr talman! Jag blir lite förvånad när jag lyssnar på borgerligheten
            här i dag, apropå strösslande och förvirrad argumentation. Om
            jag uppfattar Andreas Carlson rätt föredrar han alltså att staten
            ger bidrag till företag för att de ska anställa människor, i stället
            för att människor får lägre skatt på de första kronorna man tjänar.
            Det förstår jag inte.
          </note>
          <note>
            Det är nämligen det jag vill göra. Jag vill sänka skatten för
            dem som tjänar allra minst. Jag vill sänka skatten på ett sådant
            sätt att de som tjänar allra minst ska få mer över i plånboken,
            så att de blir mer intresserade av att faktiskt ta det där första
            jobbet. Det skapar incitament. Arbetsgivaren blir naturligtvis
            också mer intresserad av att anställa dessa människor.
          </note>
          <note>
            Det är vägen att gå. Vi ska inte ge arbetsgivare bidrag, subventioner,
            för att anställa vissa av staten utvalda grupper av människor.
            Det tycker jag är riktigt dålig politik.
          </note>
          <note>
            (Applåder)
          </note>
          <note type="speaker">
            Anf. 81 Statsrådet ISABELLA LÖVIN (MP):
          </note>
          <note>
            Herr talman! Samtidigt som vi står här i kammaren och debatterar
            håller ett gigantiskt isberg, lika stort som Öland och Gotland
            tillsammans, på att lossna från Antarktis. Klimatförändringarna
            går nu enormt mycket snabbare än man trott tidigare. Halva Stora
            barriärrevet har dött de senaste två åren på grund av varma havsströmmar.
            Situationen är akut.
          </note>
          <note>
            Jag blir förvånad över att många partier här ignorerar denna
            ödesfråga fullständigt. I sina anföranden nämnde inte Anna Kinberg
            Batra, Jimmie Åkesson, Jan Björklund, Andreas Carlson och inte
            ens Jonas Sjöstedt klimatfrågan.
          </note>
          <note>
            Än mer förvånad blir jag över allianspartiernas budgetförslag.
            Samtliga allianspartier och Sverigedemokraterna vill skära ned
            miljöbudgeten med minst 25 procent. Med den politiken försvinner
            många solceller, cykelbanor och laddstolpar för elbilar.
          </note>
          <note>
            Samtliga allianspartier och Sverigedemokraterna vill också låta
            flyget slippa betala sina klimatkostnader. Samtidigt som vissa
            också är emot investeringar i höghastighetståg.
          </note>
          <note>
            Medan polerna smälter finns det två partier här i riksdagen,
            Moderaterna och Sverigedemokraterna, som till och med vill göra
            det billigare att släppa ut fossila bränslen. Det är tydligt vilken
            klimatpolitik vi kommer att se med en blåbrun röra vid regeringsmakten.
          </note>
          <note>
            Herr talman! Det finns ett enda parti i Sverige som prioriterar
            klimatfrågan. Det är Miljöpartiet.
          </note>
          <note type="speaker">
            Anf. 82 ANNIE LÖÖF (C) replik:
          </note>
          <note>
            Herr talman! År 2016 ökade utsläppen i Sverige, enligt Statistiska
            centralbyrån. Det är ett kvitto på Miljöpartiets politik. Under
            alliansreger ­ ingen sjönk utsläppen konstant.
          </note>
          <note>
            Att höja skatterna verkar vara det enda Miljöpartiet är intresserat
            av, inte vilken effekt de får. Miljöpartiets flygskatt minskar
            utsläppen med lika mycket som svenska folkets trädgårdsmaskiner
            släpper ut. När isarna smälter är det effektiva åtgärder som behövs,
            inte symbolpolitik.
          </note>
          <note>
            Centerpartiet har lagt fram ett alternativ till Miljöpartiets
            ineffektiva flygskatt. Vi vill se en kvotplikt, en obligatorisk
            inblandning av förnybart biobränsle för alla flyg som lyfter från
            svenska flygplatser. Miljöpartiet ska tydligen snabbutreda just
            detta. Det beskedet kom i morse. Vårt förslag, som jag presenterade
            i går, stressar uppenbarligen regeringen och Miljöpartiet.
          </note>
          <note>
            Nu tycker Miljöpartiet att Centerpartiets förslag är bra. Varför
            håller ni då fast vid en ineffektiv flygskatt som inte gör tillräckligt
            för klimatet, Isabella Lövin? Varför håller ni fast vid symbolåtgärder
            och inte riktiga miljöresultat?
          </note>
          <note>
            (Applåder)
          </note>
          <note type="speaker">
            Anf. 83 Statsrådet ISABELLA LÖVIN (MP) replik:
          </note>
          <note>
            Herr talman! Vi i Miljöpartiet har under två och ett halvt år
            i regering genomfört det som ni inte lyckades med under åtta år
            i alliansregeringen. Vi har fått igenom ett bränslebyte för att
            öka inblandningen av förnybart i bensin och diesel. Vi har lagt
            fram förslag till en klimatlag som gör att vi kommer att se till
            att minska utsläppen. Vi har ökat klimatbudgeten med nästan 82
            procent. Vi ska skrota utsläppsrätter och inte sälja dem till
            investeringsbanker så som ni gjorde under er tid.
          </note>
          <note>
            Det här är riktiga utsläppsminskningar. Men frågan till dig,
            Annie Lööf, är: Om du sitter i en borgerlig regering med stöd
            av Sverigedemokraterna, hur ska du få igenom din miljöpolitik
            under nästa mandatperiod när du inte lyckades med det under åtta
            år i en borgerlig regering?
          </note>
          <note type="speaker">
            Anf. 84 ANNIE LÖÖF (C) replik:
          </note>
          <note>
            Herr talman! Jag kommer inte att sitta i en alliansregering med
            stöd av Sverigedemokraterna.
          </note>
          <note>
            Kvittot från alliansregeringens åtta år med Centerpartiet på
            miljömi ­ nisterposten är ett strålande miljö- och klimatarbete.
            Vi kunde ha gjort mer, men vi kan konstatera att vindkraften tiodubblades.
            Miljöbilarna på våra gator blev många fler. Vi blev bäst i EU
            på andelen förnybar energi i elsektorn. Vi drog igång mycket av
            det arbete som ni nu har fortsatt att genomföra.
          </note>
          <note>
            Vi står också bakom många av de resultatinriktade förslag som
            Miljöpartiet har fått igenom. Men det återstår ändå en del. Ni
            satsar på ineffektiva klimatskatter när isarna smälter. Vi behöver
            kraftfulla förslag. Utsläppen, Isabella Lövin, ökar nu med Miljöpartiet
            i regeringen. Vilket ansvar har Isabella Lövin som klimatminister
            och som språkrör för Miljöpartiet för att utsläppen, enligt Statistiska
            centralbyrån, nu ökar i Sverige med Miljöpartiet i regeringen?
          </note>
          <note type="speaker">
            Anf. 85 Statsrådet ISABELLA LÖVIN (MP) replik:
          </note>
          <note>
            Herr talman! Ni lämnade efter er 4 miljoner ton koldioxidekvivalenter
            i ett underskott som ni inte tänkte åtgärda med nationella medel,
            utan ni tänkte köpa utsläppsrättsminskningar utomlands i stället
            för att vidta natio ­ nella åtgärder. Vi har minskat det gapet,
            och det har Naturvårdsverket kon ­ staterat. Vi är på väg att
            uppfylla vårt åtagande för våra utsläppsminsk ­ ningar med nationell
            politik. Det hade ni ingen politik för. Det var tomt i skrivbordslådorna
            på Miljödepartementet när vi trädde till.
          </note>
          <note>
            Nu krävs det kraftfulla reformer. Vi måste titta på alla utsläppsområden,
            inte minst på transportsektorn, för att få ned utsläppen. Därför
            är det anmärkningsvärt att ni är emot en beskedlig flygskatt.
            Ni avfärdade den redan innan utredningen var klar – 80 kronor
            per resa inom Sverige. Också flyget ska betala sina rättmätiga
            kostnader för utsläppen när alla andra transportslag gör det.
          </note>
          <note>
            Vi ska också utreda en reduktionsplikt för flyget, och det samarbetar
            vi gärna med er om.
          </note>
          <note type="speaker">
            Anf. 86 JONAS SJÖSTEDT (V) replik:
          </note>
          <note>
            Herr talman! Isabella Lövin! Vi har dricksvattenbrist i en stor
            del av Sverige i dag. Vi har tagit rent vatten som en självklarhet,
            vilket det ju inte är. Med de allvarliga klimatförändringarna
            riskerar den typen av problem att bli större framöver.
          </note>
          <note>
            Sjön Vättern är Sveriges viktigaste källa till rent dricksvatten.
            I framtiden får den kanske också försörja Mälardalen. Men Vättern
            är hotad. Ett av de mest konkreta hoten är kraven på allt större
            militärövningar då man bokstavligen skjuter granater med tungmetaller
            och miljögifter rakt ut i sjön.
          </note>
          <note>
            Det här kan du stoppa. Frågan kommer på ditt och regeringens
            bord snart. Ni kan bestämma, ja eller nej. Kommer dricksvattnet
            och Vättern först eller kommer militärens bekvämlighet först?
            Det finns andra övningsområden. Vad kommer ni att göra? Visst
            kommer ni att sätta miljön och Vättern före militärens övningar?
          </note>
          <note type="speaker">
            Anf. 87 Statsrådet ISABELLA LÖVIN (MP) replik:
          </note>
          <note>
            Herr talman! Det gläder mig att också Jonas Sjöstedt är orolig
            över klimatförändringarna och tar upp dem i den här debatten.
          </note>
          <note>
            Dricksvattnet ligger nu på extremt låga nivåer i alla Sveriges
            290 kommuner, förutom i 14 kommuner. Det har aldrig hänt förut.
            Det är ett tecken på hur tydligt klimatförändringarna påverkar
            oss i Sverige här och nu. Det är ingenting som i framtiden drabbar
            andra länder, utan det här handlar om Sverige.
          </note>
          <note>
            Vi tittar nu på hur man ska kunna stärka kommunernas och regionernas
            möjligheter att skydda och bevara dricksvattnet. Vättern är naturligtvis
            en väldigt viktig dricksvattentäkt. Vi i Miljöpartiet vill naturligtvis
            skydda det dricksvattnet och prioriterar den frågan. För våra
            barns och barnbarns framtid är detta oerhört mycket viktigare
            än att militären ska öva där.
          </note>
          <note type="speaker">
            Anf. 88 JONAS SJÖSTEDT (V) replik:
          </note>
          <note>
            Herr talman! Jag vill tacka dig för det svaret. Jag tycker att
            det var ett bra och tydligt svar. Jag uppfattar att du som språkrör
            för Miljöpartiet tydligt tar ställning för Vätterns vatten mot
            de utökade skjutövningarna vid och flygövningarna över Vättern.
            Det kommer nog att behövas i reger ­ ing ­ en framöver.
          </note>
          <note>
            Om man förstör det rena vatten som vi har, förstör man också
            förutsättningen för vattenförsörjning för väldigt lång tid framöver.
          </note>
          <note>
            Ni har en allierad i Vänsterpartiet i den viktiga miljöstriden
            som ligger framför oss, att inte tillåta att man vräker tungmetaller
            och miljögifter i en av Sveriges viktigaste källor till rent vatten.
            Jag hoppas att vi tillsammans kan vinna den striden.
          </note>
          <note type="speaker">
            Anf. 89 Statsrådet ISABELLA LÖVIN (MP) replik:
          </note>
          <note>
            Herr talman! Tack, Jonas Sjöstedt! Vi tar gärna emot den utsträckta
            handen. Jag hoppas också att fler partier i denna riksdag inser
            nödvändig ­ heten av att skydda det som är helt livsavgörande
            för både denna genera ­ tion och kommande generationer. Vi måste
            göra mycket mer för att se till att utsläpp från jordbruk, från
            industrier och från alla möjliga verksamheter inte skadar det
            som är det allra viktigaste för oss, nämligen grundvatten. Jag
            ser med stor oro på att man där hittar spår av kemikalier och
            olika typer av ämnen.
          </note>
          <note>
            En annan fråga som jag kan passa på att nämna och som är av otroligt
            stor vikt är utsläppen i haven där plastskräp och mikroplaster
            är ett stort problem. Regeringen ser över det och vill nu förbjuda
            mikroplaster i kosmetika. Vi ska också se över hur man kan minska
            utsläppen från biltrafiken och det som rinner ut i dagvattnet.
          </note>
          <note type="speaker">
            Anf. 90 ANDREAS CARLSON (KD) replik:
          </note>
          <note>
            Herr talman! I den här typen av debatter brukar vi inte all tid
            ge var ­ andra så mycket beröm, och det tycker jag är lite tråkigt.
            Jag skulle vilja tacka Isabella Lövin för att Miljöpartiet har
            lagt en del ideologiska skygglappar åt sidan. Förra veckan gjorde
            vi en terroröverenskommelse för att höja beredskapen att bekämpa
            terrorism. Miljöpartiet har tidigare varit det parti här i kammaren
            med störst och mest orealistiska drömmar. Men regeringsinnehavet
            tycks ha haft en modererande effekt.
          </note>
          <note>
            I terroröverenskommelsen står det att polisen ska få bättre tillgång
            till kameraövervakning. Jag vill fråga Isabella Lövin om Miljöpartiet
            har släppt det ideologiska motståndet mot övervakning. Är ni med
            på att polisen ska kunna sätta upp kameror på platser där det
            exempelvis bedöms vara större risk för terrorattentat eller annan
            brottslighet? Är ni med på att polisen utan tillstånd ska kunna
            sätta upp kameror? Ja eller nej, Isabella Lövin?
          </note>
          <note type="speaker">
            Anf. 91 Statsrådet ISABELLA LÖVIN (MP) replik:
          </note>
          <note>
            Herr talman! Jag vill tacka för de vänliga orden. Jag uppskattar
            att vi kan ha den typen av tonläge även här i riksdagen.
          </note>
          <note>
            När det gäller terrorbekämpning delar naturligtvis jag och Miljöpartiet
            den oro som hela svenska folket känner inför att helt oskyldiga
            människor kan bli drabbade av fullständigt vettlösa och fasansfulla
            attentat. Vi är beredda att se vad vi kan göra för att hindra
            den här typen av attentat från att drabba oss medborgare.
          </note>
          <note>
            Den terroröverenskommelse som vi nu har ingått med oppositions
            ­ partierna står vi upp för. Övervakningen måste naturligtvis
            vara proportio ­ nerlig när det gäller kränkning av den personliga
            integriteten. Men när polisen och myndigheter bedömer att det
            är rimligt med övervakning står vi bakom det.
          </note>
          <note type="speaker">
            Anf. 92 ANDREAS CARLSON (KD) replik:
          </note>
          <note>
            Herr talman! Tack så mycket för tydligheten! Då tolkar jag det
            som att Miljöpartiet är för att polisen utan att söka tillstånd
            ska kunna sätta upp kameror om man bedömer att det är lämpligt
            med tanke på risk för terror ­ attentat eller andra typer av brottsliga
            aktiviteter.
          </note>
          <note>
            Nu i veckan såg vi att kamerorna i Rinkeby hade gjort att befolkningen
            kände sig lugnare, men där tog det tre år för polisen att få kameror
            på plats med tanke på krångliga tillståndsprocesser och rättsprocesser.
          </note>
          <note>
            Då är frågan: Är ni i Miljöpartiet beredda att stödja att polisen
            får sätta upp kameror där man bedömer att det är lämpligt och
            anmäla det i efterhand? Tillståndsplikten tas alltså bort, och
            polisen får alltså sätta upp kameror och sedan har man anmälningsplikt
            på samma sätt som SL har undantag från kameraövervakningslagen.
            Ni är alltså beredda att medge det undantaget också till Polismyndigheten?
          </note>
          <note type="speaker">
            Anf. 93 Statsrådet ISABELLA LÖVIN (MP) replik:
          </note>
          <note>
            Herr talman! Rättssäkerhet och rättsstatens principer är oerhört
            viktiga. I detta enskilda fall måste vi naturligtvis väga den
            personliga integriteten och rättsstatens principer mot polisens
            befogenheter. Vi är beredda att se vad som är proportionerligt
            i förhållande till det hot som vi också står inför.
          </note>
          <note>
            Jag kan inte ge ett rakt svar på frågan, eftersom jag inte är
            insatt i terror ­ överenskommelsen på detaljnivå. Principen att
            människor ska kunna kän ­ na sig trygga och att vi måste kunna
            använda proportionerliga metoder för detta står vi dock bakom.
          </note>
          <note type="speaker">
            Anf. 94 ANNIE LÖÖF (C):
          </note>
          <note>
            Herr talman! Vi behöver hålla ihop Sverige. Vi behöver hindra
            tudelningen och minska den sociala och regionala klyfta som nu
            växer. Den stora frågan i denna debatt handlar mycket om hur vi
            ska få pengar till skola, vård och omsorg och till infrastruktur
            och investeringar. Det får vi genom att fler jobbar.
          </note>
          <note>
            Insikten måste vara att alla jobb behövs. Genom sänkta skatter
            på jobb och företag kommer fler att komma i arbete, integrationen
            förbättras och vi får då fler skattekronor som kan investeras
            i skola, vård och omsorg.
          </note>
          <note>
            Det är viktigt att även Socialdemokraterna inser detta viktiga
            samband inför den kommande valrörelsen: Sänkta kostnader på jobb
            och företag ger fler skattekronor att investera i en bra välfärd
            med hög kvalitet.
          </note>
          <note>
            I över två timmar har vi i riksdagen nu debatterat. Förutom min
            fråga till Stefan Löfven har ingen från det rödgröna laget lyft
            fram vikten av fler företag och ett gott företagsklimat. Det gör
            mig bekymrad. Hittills har konjunkturen gjort mer för jobben än
            vad Stefan Löfven har gjort.
          </note>
          <note>
            Det är nämligen i de små och medelstora företagen som jobben
            växer fram. Det är företagen som ser till att hjulen i ekonomin
            snurrar. Det är de som skapar jobben, vilka sedan leder till de
            skattekronor som vi kan investera i en bra skola, vård och omsorg.
          </note>
          <note>
            Socialdemokraterna verkar vilja investera i allt annat än jobb
            och företagande. Det är sorgligt. Hittills har regeringen höjt
            skatten på jobb och företagande med över 30 miljarder. För Stefan
            Löfven är det tur att vi befinner oss i en högkonjunktur. Men
            när konjunkturen sedan vänder nedåt kommer företagen att vara
            sämre rustade, jobben kommer att bli färre och Sverige kommer
            att vara sämre rustat.
          </note>
          <note>
            Det är nu i högkonjunktur som strukturella reformer krävs för
            att fler ska få jobb. För att fler människor som befinner sig
            i en utsatt position ska få möjlighet att gå från låga bidrag
            till en högre inkomst är det viktigt att vi har en jobbvänlig
            politik, som hindrar klyvningen av Sverige och som satsar på jobbskapande,
            företagande och arbete.
          </note>
          <note>
            (Applåder)
          </note>
          <note type="speaker">
            Anf. 95 Statsminister STEFAN LÖFVEN (S) replik:
          </note>
          <note>
            Herr talman! Sverige har ett besvärligt parlamentariskt läge,
            och det finns en hel del som talar för att vi får det även efter
            2018. Folket ska först säga sitt nästa höst. Vi ska inte stå i
            kammaren och fördela regeringsplatser. Det finns dock en princip
            som är oerhört viktig. Sverige har nu i sitt parlament ett parti
            som har nazistiska rötter och är rasistiskt. Det ställer extra
            krav på ansvarstagande av de demokratiska partierna i samma kammare.
          </note>
          <note>
            Jag har hela tiden sagt att för egen del är lösningen för att
            ta ansvar att gå över blockgränsen. Detta är även lösningen för
            att hantera en svår situation. Annie Lööf och Centern har varit
            lika tydliga. De vill inte ha något samarbete med Sverigedemokraterna
            och vill heller inte bilda regering med stöd av dem. Det är ett
            rakryggat besked, och det verkar också ha gett utslag i väljaropinionen.
          </note>
          <note>
            Om ingen sida av de traditionella blocken får majoritet i valet
            undrar jag om Annie Lööf är öppen för blocköverskridande samarbete
            i regeringsfrågan, i budgetarbetet eller vad det än må handla
            om.
          </note>
          <note type="speaker">
            Anf. 96 ANNIE LÖÖF (C) replik:
          </note>
          <note>
            Herr talman! Jag siktar självklart på att byta ut Stefan Löfven
            och att Anna Kinberg Batra ska bli Sveriges nästa statsminister
            i en alliansreger ­ ing. Jag har också sagt att om en alliansregering
            behöver mer stöd, det vill säga om vi inte har egen majoritet,
            är vi också beredda att söka stöd över blockgränsen.
          </note>
          <note>
            Eftersom Stefan Löfven talar så varmt om blocköverskridande samar
            ­ bete och samtal utgår jag från att han och Socialdemokraterna
            i så fall skulle kunna stödja en alliansregering.
          </note>
          <note type="speaker">
            Anf. 97 Statsminister STEFAN LÖFVEN (S) replik:
          </note>
          <note>
            Herr talman! Först och främst tycker jag att Annie Lööf ska stödja
            en statsminister som har tur. Det tycker jag till att börja med.
            Ta inte någon som har otur, utan ta en som har tur!
          </note>
          <note>
            Vi kommer naturligtvis att söka alla de möjligheter som finns
            för ett blocköverskridande samarbete. Men det är nästa steg. Principen
            är dock viktig nu. Det kommer alltså aldrig att bli något samarbete
            med Sverigedemokraterna? Och ni kommer heller inte att bilda regering
            med stöd av Sverigedemokraterna? I så fall har jag uppfattat Annie
            Lööf rätt, och det är viktigt att jag gör det.
          </note>
          <note type="speaker">
            Anf. 98 ANNIE LÖÖF (C) replik:
          </note>
          <note>
            Herr talman! Ja, det är korrekt uppfattat. Jag upplever att jag
            har varit väldigt tydlig på denna punkt. Centerpartiet söker stöd
            för en ny statsminister och en ny alliansregering. Vi vill byta
            ut Stefan Löfven mot Anna Kinberg Batra. Om en alliansregering
            behöver ett ökat stöd vill Centerpartiet inte ta det från Sverigedemokraterna,
            utan vi söker i så fall blocköverskridande samtal. Då får vi se
            vad det mynnar ut i. Jag vill hålla ihop Alliansen efter nästa
            val.
          </note>
          <note>
            Det är inte bara regeringsfrågan som är viktig. Det handlar även
            om att kunna styra Sverige ansvarsfullt framåt. Man måste då kunna
            komma överens över blockgränsen, vilket vi har gjort under både
            alliansregeringen och nuvarande regering i frågor om exempelvis
            försvar, energi och migra ­ tion. Så måste vi givetvis även fortsätta
            under en alliansregering.
          </note>
          <note>
            (Applåder)
          </note>
          <note type="speaker">
            Anf. 99 Statsrådet ISABELLA LÖVIN (MP) replik:
          </note>
          <note>
            Herr talman! Annie Lööf leder ett parti som gärna vill kalla
            sig grönt. Det är i grunden bra, för Sverige behöver fler partier
            än Miljöpartiet som vill lyfta fram miljöfrågan. Ändå vill Annie
            Lööf samarbeta med Moderaterna och göra Anna Kinberg Batra till
            statsminister. Det tycker jag är märkligt.
          </note>
          <note>
            Moderaterna vill sänka bensinskatten och göra det billigare att
            släppa ut. De säger nej till höghastighetståg. Och de vill samarbeta
            med Sverigedemokraterna som knappt ens verkar tro att klimatförändringarna
            är på riktigt.
          </note>
          <note>
            Hur kommer det sig att du hellre samarbetar med partier som struntar
            i klimatet, Annie Lööf, än bygger ett mittensamarbete med partier
            som vill göra Sverige grönare och där vi faktiskt kan nå resultat
            tillsammans? Detta har jag väldigt svårt att förstå. Det tror
            jag också att väljarna har. Förklara gärna detta för mig!
          </note>
          <note type="speaker">
            Anf. 100 ANNIE LÖÖF (C) replik:
          </note>
          <note>
            Herr talman! Under åtta år hade Sverige en centerpartistisk miljöminister
            i en alliansregering som genomförde många reformer för miljö och
            klimat, som iklädde sig ledarskapströjan för ett globalt arbete
            och som genomförde oerhört många reformer som ledde till tydliga
            resultat. Det förnybara växte explosionsartat. Vind-elen ökade,
            solenergin ökade, miljöbilarna blev fler och de förnybara bränslena
            i transportsektorn tredubblades. Detta gjorde vi i Alliansen tillsammans.
          </note>
          <note>
            Jag vill höra hur du ser på era år vid makten, Isabella Lövin.
            Ni har svikit er själ vad gäller kolkraften. Ni har infört skatt
            på solel, vilken ni nu försöker ta bort. Ni har höjt skatten på
            biodrivmedel. På en rad olika områden går ni tvärtemot vad Miljöpartiet
            har drivit.
          </note>
          <note>
            Jag vill ha en offensiv miljö- och klimatagenda som leder till
            resultat. Därför har jag föreslagit att vi ska öka andelen förnybart
            i bränsletanken på flygplanen. Det skulle ge en ordentlig klimatnytta.
            På detta sätt kommer Centerpartiet att fortsätta driva sin miljö-
            och klimatpolitik för att få resultat.
          </note>
          <note>
            (Applåder)
          </note>
          <note type="speaker">
            Anf. 101 Statsrådet ISABELLA LÖVIN (MP) replik:
          </note>
          <note>
            Herr talman! Installationer med solel har ökat med 100 procent
            under bara de senaste sex månaderna. Laddpunkter för elbilar har
            ökat med nästan 400 procent sedan vi tillträdde. Vi genomför nu
            en genomgripande klimatpolitik. Vi rankas högst i Europa bland
            EU:s alla 28 medlemsländer. Vi har dessutom fått igenom de saker
            som ni inte fick igenom under åtta års alliansstyre: bonus–malus-system,
            bränslebyte för bilar, snabbutbyggnad av laddstolpar och solceller
            och stopp för uranbrytning.
          </note>
          <note>
            Att utsläppen inte minskar nu har att göra med att ni inte gjorde
            dessa genomgripande reformer. Vi är tvungna att ha en klar och
            tydlig målsättning att minska utsläppen. Ni lyckades inte sätta
            ett mål bortom 2020. Ändå lämnade ni efter er ett utsläppsgap
            på 4 miljoner ton. Detta håller vi nu på att åtgärda.
          </note>
          <note>
            Jag vill ännu en gång fråga varför Annie Lööf väljer bort möjligheten
            att arbeta med oss och få igenom en offensiv klimatpolitik.
          </note>
          <note type="speaker">
            Anf. 102 ANNIE LÖÖF (C) replik:
          </note>
          <note>
            Herr talman! Utsläppen ökar nu. Under alliansregeringens tid
            hade vi många positiva resultat på miljö- och klimatsidan. Det
            vill jag fortsätta med.
          </note>
          <note>
            Det som också är intressant och viktigt i detta sammanhang är
            att miljö, klimat och energi är blocköverskridande frågor. Vi
            har kommit överens i Miljömålsberedningen. Vi har kommit överens
            i en energiöverenskommelse över blockgränsen med många partier.
            Det är så det ska vara inom miljö- och klimatpolitiken. Vi kommer
            fram till de reformer som ger resultat. Oavsett vilken regering
            som styr måste vi ha klimatets bästa för ögonen. Detta kommer
            Centerpartiet att fortsätta arbeta med.
          </note>
          <note>
            Förutom att jobba med miljö och klimat är det också viktigt att
            ha en offensiv agenda för jobb och innovativt entreprenörskap.
            Det ser jag att övriga allianspartier har. Vi vill fortsätta arbetet
            med jobb och tillväxt, men också se till att det leder till bra
            resultat och innovativa idéer för ett bättre klimat och bättre
            förnybar energi. Vi kan gärna fortsätta att samarbeta över blockgränsen,
            men en ny alliansregering skulle sätta fart på miljö- och klimatarbetet.
          </note>
          <note>
            (Applåder)
          </note>
          <note type="speaker">
            Anf. 103 JONAS SJÖSTEDT (V) replik:
          </note>
          <note>
            Herr talman! Annie Lööf! En stark och fungerande välfärd skapar
            jämlikhet och trygghet i ett samhälle. En av grundstommarna för
            den offentligt finansierade sjukvården i Sverige är att den ska
            fördelas efter behov. Det är den som har mest ont som ska in först.
            Det är den som har störst behov som ska få mest hjälp. Det är
            inte en självklarhet, med tanke på hur det fungerar i andra delar
            av världen. I många länder är det den som har störst plånbok som
            får bäst sjukvård.
          </note>
          <note>
            Förra veckan röstade vi i riksdagen om precis det här. Det är
            behoven som ska styra, och ingen ska kunna gå före för att man
            har en privat sjukvårdsförsäkring. Du röstade nej. Du röstade
            för en borgerlig politik som säger att vi inte tydligt ska skriva
            in att ingen ska gå före och att behoven ska styra. Håller du
            inte med om grundprincipen att offentlig sjukvård ska fördelas
            efter behov, Annie Lööf?
          </note>
          <note type="speaker">
            Anf. 104 ANNIE LÖÖF (C) replik:
          </note>
          <note>
            Herr talman! Jo, kontanter eller kontakter ska inte styra tillgången
            till välfärden och vården. Det är därför vi i Sverige har en gemensamt
            finansierad välfärd. Det är också därför jag slåss för att man
            som patient eller utsatt ska få möjlighet att välja sitt alternativ.
            Framför allt när man är som mest utsatt behöver man ha möjlighet
            att välja mellan olika utförare. Det är en grundbult för mig att
            kombinera detta med den skattefinansierade välfärden, utan gräddfiler.
            Vi ska se till att de som behöver vården får den. Jag vill korta
            vårdköerna och öka tillgängligheten. Jag har föreslagit en rad
            reformer för att stärka primärvården och till exempel korta köer
            i specia ­ listvården, vilket är otroligt viktigt.
          </note>
          <note type="speaker">
            Anf. 105 JONAS SJÖSTEDT (V) replik:
          </note>
          <note>
            Herr talman! Vi är överens om behovet av en god sjukvård, Annie
            Lööf. Vi är inte överens om vinster i välfärden, som vi har debatterat
            många gånger. Men det var inte de t min fråga gällde. Den gällde
            hur ni och du röstade här i kammaren förra veckan. Vi ville skriva
            in att den som har privat sjukvårdsförsäkring inte ska få gå före.
            Ni röstade ned det till ­ sammans med Sverigedemokraterna. Om
            jag minns rätt var det vi, Social ­ demokraterna och Miljöpartiet
            som ville slå fast denna viktiga princip. Många slår i dag larm
            om att sjukvården blir mindre jämlik och att utveck ­ lingen mot
            privata försäkringar innebär att de som har störst behov trycks
            ut och att andra i praktiken går före i kön, inte minst även beroende
            på personalbrist och annat.
          </note>
          <note>
            Jag får inte det här att gå ihop. Ni säger att ni är för att
            sjukvård ska fördelas efter behov men röstar inte så i den här
            kammaren.
          </note>
          <note type="speaker">
            Anf. 106 ANNIE LÖÖF (C) replik:
          </note>
          <note>
            Herr talman! Det är faktiskt inte så det funkar, Jonas Sjöstedt.
            Jag tycker att det är bra att det finns privata sjukvårdsförsäkringar.
            Det innebär ofta en kortare sjukfrånvaro och en kortare sjukskrivningsprocess,
            vilket gör att arbetsgivare, oavsett om de är offentliga eller
            privata, får möjlighet att snabbt få tillbaka sina medarbetare.
            Man trycker inte ut någon i det läget, utan det handlar om att
            man täpper till luckor.
          </note>
          <note>
            Det som jag ser som det stora problemet nu är inte heller försäljning
            av sjukhus, som ni också har tagit upp som en halmdocka, utan
            minskad tillgänglighet, dramatiskt ökade vårdköer och den regionala
            skillnaden mellan rödgröna landsting och alliansstyrda landsting.
            Vi måste ha en jämlik vård. Vi måste ha möjlighet till samma tillgänglighet
            till vård och kortare vårdköer i hela landet. Centerpartiet har
            lagt fram förslag för närhet och tillgänglighet inom vården.
          </note>
          <note>
            (Applåder)
          </note>
          <note type="speaker">
            Anf. 107 JONAS SJÖSTEDT (V):
          </note>
          <note>
            Herr talman! I mitt huvudanförande talade jag om ojämlikheten
            i Sverige, om de stora klasskillnaderna och hur de drabbar vårt
            samhälle och om hur stora samhällsutmaningar som kriminalitet,
            klimatproblemen och ojämlik utbildning och hälsa påverkas av de
            ekonomiska klassklyftorna. Det är möjligt att göra någonting åt
            det här. Vi kan rätta till det med politiska medel. Men det är
            bara arbetarrörelsen som kan göra det.
          </note>
          <note>
            I dag är det i Sveriges riksdag endast Vänsterpartiet som har
            en ekonomisk politik som skulle öka jämlikheten i Sverige. En
            del av den kan vi få igenom i förhandlingar med regeringen. Vi
            har gjort betydande satsningar på välfärden. Speciellt har vi
            sett till att genomföra reformer som kommer till nytta för ensamstående
            föräldrar och pensionärer med låg pension. Om annat är vi inte
            överens. Så fort vi säger att de absolut rikaste ska bidra mer,
            att de som drar ifrån ska betala mer, säger den här regeringen
            nej. Det är därför klassklyftorna inte minskar i Sverige. Bara
            vänsterpolitik kan lösa det.
          </note>
          <note>
            Vi står också inför stora framtidsutmaningar. Den tekniska utveck
            ­ ling ­ en kan öka klyftorna i samhället. Vi står inför en våg
            av digitalisering och automatisering som i grunden kommer att
            förändra det svenska arbets ­ livet. Den är nödvändig för att
            hålla uppe produktivitet och konkurrens ­ kraft, men den kan också
            drabba många människor om vi inte hanterar den på rätt sätt. En
            kortning av normalarbetstiden är det självklara svaret med ett
            arbetsliv som omvandlas snabbt och där många människor kommer
            att se sina gamla arbeten försvinna. Det är så mycket rimligare
            att vi delar på det nödvändiga arbetet och att alla bidrar än
            att några arbetar alldeles för hårt och att andra arbetar för
            lite och därmed också har sämre ekonomi. Arbetstidsförkortning
            är framtiden.
          </note>
          <note type="speaker">
            Anf. 108 ANNIE LÖÖF (C) replik:
          </note>
          <note>
            Herr talman! Jag vill ta upp integrationen och frågan om hur
            nyanlända som kommit till Sverige ska kunna få jobb och egenförsörjning
            och kunna bidra till den gemensamma välfärden. Höga ingångslöner
            stänger människor ute. Trots detta vill Vänsterpartiet bygga ännu
            högre murar. Sjöstedt säger nej till genomgripande reformer på
            arbetsmarknaden, nej till fler enkla jobb och nej till att ge
            en lägre startlön för nyanlända för att de snabbare ska få jobb
            och egenförsörjning i stället för att behöva leva på låga bidrag.
          </note>
          <note>
            Med Vänsterpartiets politik riskerar en ny social underklass
            att växa fram. Jonas Sjöstedt pratade inledningsvis om ett klassamhälle.
            Jag trodde att det var sådana Jonas Sjöstedt brann för att bekämpa.
            Nu skapas nya sociala underklasser i vårt land.
          </note>
          <note>
            Jag vill därför fråga Jonas Sjöstedt: Vill han fortfarande låsa
            fast människor i utanförskap och arbetslöshet, eller kan han överge
            sin retorik och i stället visa riktig solidaritet med de nya som
            kommit till vårt land, så att de får gå från låga bidrag till
            en lön som de kan leva på?
          </note>
          <note type="speaker">
            Anf. 109 JONAS SJÖSTEDT (V) replik:
          </note>
          <note>
            Herr talman! Den svenska borgerligheten är besatt av tanken på
            att lösningen ska vara att subventionera fram enkla jobb. Vilka
            länder i Europa har störst andel enkla jobb? Det är Makedonien
            och Turkiet. Vilka har minst andel enkla jobb? Det är Sverige,
            Schweiz och Norge. Vilken väg ska vi gå? Vilken samhällsmodell
            väljer vi?
          </note>
          <note>
            Finns det ett samband mellan enkla jobb och låg arbetslöshet?
            Möjligen finns det ett motsatt samband. Ni har helt enkelt fel.
          </note>
          <note>
            Vi har stor arbetskraftsbrist i Sverige. Lösningen på det är
            inte att subventionera jobb som inte efterfrågas, utan att utbilda
            människor, så att de kan ta de jobb dit man inte kan få människor
            i dag. Men detta talar ni aldrig om. Vi behöver större utbildningar,
            så att människor kan ta de arbeten som finns, och man måste lära
            sig svenska från första dagen på asylförläggningen, något som
            ni tog bort under alliansåren.
          </note>
          <note>
            Jag menar helt enkelt att verkligheten visar att en stor andel
            enkla jobb inte är ett tecken på en mogen och utvecklad ekonomi.
            Däremot fungerar hög utbildningsnivå och bra matchning i den verkliga
            världen.
          </note>
          <note>
            (Applåder)
          </note>
          <note type="speaker">
            Anf. 110 ANNIE LÖÖF (C) replik:
          </note>
          <note>
            Herr talman! Låt mig då ta upp till exempel Danmark och Tyskland,
            som har en högre andel enklare jobb än vad Sverige har. Enklare
            jobb behöver i praktiken inte vara enkla att utföra, utan det
            är jobb som inte kräver någon utbildningsbakgrund.
          </note>
          <note>
            Utbildning är otroligt viktigt. Det finns ingen politisk konflikt
            där. Men det krävs mer än att ställa fram skolbänken för att nyanlända
            ska få jobb. Många av dem som kommer till vårt land har ingen
            eller liten skolbakgrund och har ingen yrkeserfarenhet. Det är
            viktigt att inte heller de låses fast i utanförskap, låga bidrag
            och utsatthet, utan att de får chansen att komma in genom lärlingsjobb,
            genom att lära på jobbet, genom att komma in i värmen och få både
            pensionspoäng och egenförsörjning.
          </note>
          <note>
            Vi kan inte fortsätta på den här inslagna vägen med skyttegravskrig,
            utan vi måste hitta konstruktiva sätt att fylla verktygslådan
            med, så att dessa människor, varav många bor i våra förorter,
            kan se till att få ett arbete. Då är det bra med till exempel
            det som LO nu har lyft fram med utbildningsjobb och lägre ingångslöner
            inledningsvis. Vad tycker Jonas Sjöstedt om LO:s förslag?
          </note>
          <note type="speaker">
            Anf. 111 JONAS SJÖSTEDT (V) replik:
          </note>
          <note>
            Herr talman! Det behövs olika former av program som kombinerar
            utbildning och arbete. Det är en del av lösningen för att få in
            människor på arbetsmarknaden. Men jag tror inte på sänkta löner.
            Det går inte att sänka löner för några människor. Då sänker man
            för alla. Det är så lönebildning fungerar i praktiken.
          </note>
          <note>
            Ni vill alltid sänka löner för dem som redan tjänar minst. Jag
            vill att man ska kunna leva på sitt jobb. Även undersköterskan,
            taxichauffören och tidningsbudet ska kunna tjäna pengar så att
            de kan försörja sig och sin familj. Sänker man lönerna med 25
            procent, som en del av allianspartierna talar om, kan människor
            inte längre leva på sin lön.
          </note>
          <note>
            Ge människor utbildning. Ge dem en chans. Ge dem möjlighet att
            kom ­ ma in på arbetsmarknaden. Skattesubventionsvägen har ni
            provat. Den misslyckades med ett magplask under förra mandatperioden.
            Det är dags att prova utbildningsvägen. Jag tror mer på Norge
            och Schweiz än på Makedonien och Turkiet som Sveriges förebilder.
          </note>
          <note type="speaker">
            Anf. 112 JAN BJÖRKLUND (L) replik:
          </note>
          <note>
            Herr talman! Jag vill tala om välfärd. En av de viktigaste delarna
            av välfärden är sjukvården. En av de allra viktigaste delarna
            i sjukvården är att vården finns där när sjuka människor behöver
            vård.
          </note>
          <note>
            Sedan 2014 har vårdköerna i Sverige börjat växa igen. De är allra
            längst i de landsting som styrs av de rödgröna partierna. Det
            är i de landsting där Alliansen styr som vårdköerna är som kortast.
            Det är i Stockholm och Halland där Alliansen har styrt under lång
            tid som man snabbast kommer till läkare och specialistläkare.
          </note>
          <note>
            Jag har egentligen en enkel fråga till Jonas Sjöstedt, som talar
            så mycket om välfärd. Varför har vårdköerna i Sverige ökat sedan
            2014, och varför är de allra värst och längst i rödgröna landsting?
          </note>
          <note type="speaker">
            Anf. 113 JONAS SJÖSTEDT (V) replik:
          </note>
          <note>
            Herr talman! Jag tror att vi under lång tid, långt före att Miljöpartiet
            och Socialdemokraterna kom i regeringsställning, har satsat för
            lite på den svenska sjukvården. Vi har internationellt sett alltför
            få vårdplatser. De behöver bli fler. Sjukvården måste få kosta
            mer. Det är mycket svårt att kombinera med de stora skattesänkningar
            som de borgerliga partierna vill se och prioriterar.
          </note>
          <note>
            Jag tror också att vi har behandlat personalen alltför illa.
            Det är en del av en strukturell orättvisa. Det är kvinnodominerade
            yrken, för låg lön och för dåliga arbetsvillkor. Lösningen på
            det är det förslag som vi fick igenom och presenterade häromdagen.
          </note>
          <note>
            Det är att göra stora satsningar på deras arbetsvillkor. Det
            är att se att kortare arbetstid med bibehållen lön kan innebära
            att människor orkar, vill och kan fortsätta. Det är att ge betald
            specialistutbildning för till exempel Sveriges sjuksköterskor.
          </note>
          <note>
            Det genom den typen av konkreta åtgärder och inte genom enkel
            retorik som man löser vårdkrisen i Sverige. Det tycker jag att
            Jan Björklund ska fundera över.
          </note>
          <note type="speaker">
            Anf. 114 JAN BJÖRKLUND (L) replik:
          </note>
          <note>
            Herr talman! Jag tror att de som lyssnade hörde att jag ställde
            frågan varför alliansstyrda landsting är så mycket bättre på vårdköer
            än rödgröna. Då läste Jonas Sjöstedt upp Vänsterpartiets partiprogram,
            men det var inte det jag frågade om.
          </note>
          <note>
            Varför är det så att alliansstyrda landsting har kortare vårdköer
            än de rödgrönt styrda? Där Vänsterpartiet sitter med är det längst
            vårdköer av alla landsting. Om det är programmet som du nu rabblade
            upp som är lösningen, varför genomför ni inte det i så fall?
          </note>
          <note>
            Sanningen är att där Alliansen styr är vårdköerna kortare. En
            viktig orsak till det är att vi tillåter att det finns privata
            alternativ som kompletterar landstingets sjukvård. Då finns det
            fler utförare av sjukvård, och så blir köerna kortare. Det är
            inte så otroligt märkvärdigt.
          </note>
          <note>
            Finns det fler sjukhus och fler vårdcentraler blir det kortare
            köer. Det är väldigt enkelt. Det förstår alla. Men för er del
            är det viktigare att stoppa privata alternativ än att människor
            tvingas stå i kö.
          </note>
          <note type="speaker">
            Anf. 115 JONAS SJÖSTEDT (V) replik:
          </note>
          <note>
            Herr talman! Den är en riskabel argumentation att hävda att de
            alliansstyrda landstigen är så välskötta. Se hur det är i Stockholm.
            Nya Karolinska, Alliansens eget Versailles, har kostat hur mycket
            som helst att genomföra men fungerar inte så bra. Vi ser hur vårdvalen
            är otroliga penga ­ slukare. Men det leder inte alltid till en
            högre vårdkvalitet utan ofta i stället till en mer ojämlik vård.
          </note>
          <note>
            Jag tycker vård ska fördelas efter behov. Pengarna ska gå till
            patienter och personal och inte till privata vinster. Vi kan också
            se hur de privata ibland drar sig ur därför att de inte tjänar
            tillräckligt med pengar i den modell som Liberalerna förespråkar.
            Jag har hört om mammor som skulle föda barn och skrev in sig på
            BB Sophia. Det lade ner för att det inte gick med tillräckligt
            mycket vinst.
          </note>
          <note>
            Kedjor med vårdcentraler lägger ned och meddelar sina patienter
            på Facebook: Tyvärr, din vårdcentral har försvunnit. Så kan vi
            inte ha sjukvården i Sverige. Vi behöver satsa mer inte minst
            på personalens arbetsvillkor. Men vi ska inte ha en sorts vilda
            västern med privatiseringar i sjukvården.
          </note>
          <note>
            (Applåder)
          </note>
          <note type="speaker">
            Anf. 116 ANDREAS CARLSON (KD) replik:
          </note>
          <note>
            Herr talman! Nyligen rapporterade SVT att polisen äntligen lyckats
            skapa lugn i Biskopsgården i Göteborg. Stadsdelen har härjats
            av kriminella gäng, men nu börjar tryggheten att komma tillbaka.
            Personer som har övervägt att flytta vill nu bo kvar.
          </note>
          <note>
            Men polisen är ansträngd. När kriminella trycks tillbaka på en
            plats omgrupperar de till en annan. Samtidigt som Biskopsgården
            nu lugnat sig pekar polisen ut Tynnered på andra sidan Göteborg
            som ett nytt av åtta särskilt utsatta områden.
          </note>
          <note>
            Polisen kommer att få prioritera sina insatser dit och varnar
            nu för att ett vakuum kommer att kunna uppstå i Biskopsgården.
            Det är därför som det är så viktigt att den polisiära närvaron
            permanentas i våra särskilt utsatta områden och att polisen har
            kraftfullt med resurser att kunna jobba långsiktigt och förebyggande.
            Det är därför vi vill se 10 000 fler poliser i hela Sverige.
          </note>
          <note>
            Hur ser Jonas Sjöstedts lösningar ut på de problem jag har beskrivit?
          </note>
          <note type="speaker">
            Anf. 117 JONAS SJÖSTEDT (V) replik:
          </note>
          <note>
            Herr talman! Jag tror att man måste inse att problemet är mycket
            allvarligare än så och att det inte räcker med de lösningar som
            ni föreslår. Fler poliser är bra och nödvändigt, inte minst områdes-
            och närpoliser som har stort förtroende lokalt.
          </note>
          <note>
            Till det behöver vi avhopparverksamhet. Den är i dag ofta tillfällig
            och underfinansierad. Det behövs en kriminalvård som fungerar
            bättre när det gäller utslussningen. Den är i dag ett sorgebarn.
            Många unga kriminella återvänder omedelbart i kriminalitet.
          </note>
          <note>
            Vi behöver en starkare socialtjänst som punktmarkerar ungdomar
            som är i farozonen. Vi behöver ett samarbete mellan Kronofogden,
            Skatteverket, kommuner och poliser. Bara en sådan helhetspolitik
            kan på allvar och långsiktigt mota tillbaka kriminaliteten.
          </note>
          <note>
            Kombineras den med social rättvisa, framtidsmöjligheter, utbildning
            och arbete kan vi lyckas. Därför är din argumentation så ytlig,
            och därför förmår den inte lösa de djupgående problem vi står
            inför.
          </note>
          <note type="speaker">
            Anf. 118 ANDREAS CARLSON (KD) replik:
          </note>
          <note>
            Herr talman! Den budget som Jonas Sjöstedt stöder och har stött
            har inneburit att antalet ingripandepoliser har minskat tre år
            i rad. Polisen behöver en rejäl förstärkning – inte långt fram
            efter nästa val utan en kraftfull förstärkning snabbt.
          </note>
          <note>
            Det är fler poliser som bygger grunden för sociala insatser i
            utsatta områden. Det krävs ordning och reda i skolan, ett tydligare
            stöd till utsatta familjer, fler socialsekreterare och ett starkare
            civilsamhälle. Det är polisen som garanterar deras trygghet.
          </note>
          <note>
            Hur ska sociala insatser kunna fungera när ambulanser möter stenkastning
            och när socialsekreterare mordhotas? Hur ska lärare kunna känna
            sig trygga? Hur ska näringslivet kunna fungera, Jonas Sjöstedt,
            när Icahandlare säger att staten har abdikerat och kriminella
            kan stjäla vad de vill utan att polisen har möjlighet att ingripa
            för att de är så hårt pressade?
          </note>
          <note>
            Vad har Jonas Sjöstedt för svar till dem?
          </note>
          <note type="speaker">
            Anf. 119 JONAS SJÖSTEDT (V) replik:
          </note>
          <note>
            Herr talman! Det finns en risk med förhandsskrivna repliker.
            Det är att man inte tar hänsyn till vad personen har sagt i sin
            föregående replik. Jag sa flera av de saker som du sedan upprepade
            i din egen replik.
          </note>
          <note>
            Jag tycker att vi behöver fler poliser. Vi satsar mer på polisen
            än vad ni gjorde under er regeringstid. Vi är beredda att fortsätta
            den satsningen därför att den behövs. Polisen har ett svårt och
            viktigt arbete. Den behöver också en riktigt god utbildning.
          </note>
          <note>
            Ska vi få poliser som stannar länge, som kan få en bra löneutveckling
            och som har olika karriärmöjligheter måste polisutbildningen bli
            en treårig högskoleutbildning. Det borde ha skett för länge sedan.
            Polisförbundet lyfter fram det gång på gång.
          </note>
          <note>
            Jag hoppas att vi äntligen kan få det gjort trots det borgerliga
            motståndet. Det är dags att satsa på polisen på riktigt.
          </note>
          <note type="speaker">
            Anf. 120 JAN BJÖRKLUND (L):
          </note>
          <note>
            Herr talman! Att svensk ekonomi och Europas ekonomi går bra hör
            vi statsministern säga. Men det kommer inte alla till del. Många
            människor märker inte av att det går bra för Sverige och Europa.
            Mitt i högkonjunkturen ser vi att arbetslösheten ökar för dem
            som är utrikes födda, att vårdköerna blir allt längre och att
            gängkriminaliteten ökar.
          </note>
          <note>
            Jag anklagar inte statsministern och regeringen för samhällsutveck
            ­ lingen. Den finns där oavsett regering. Jag anklagar er för
            att ni inte har några idéer för hur det ska lösas. Jag är orolig
            för det. Det riskerar att dela och klyva Sverige. Det handlar
            om att de som lever i ofrihet ska ha samma möjlighet att få leva
            i frihet som vi andra. Barnen ska få växa i skolan. De barn som
            har kommit till vårt land ska få samma chans att få en grund för
            framtiden under sin uppväxt. De vuxna som kommer hit ska få chansen
            att bidra och att försörja sig själva.
          </note>
          <note>
            Då krävs det reformer, statsministern. Det krävs reformer av
            arbetsmarknaden så att vi släpper fram också enklare jobb. Jag
            är för att man erbjuder utbildning till alla som kommer som har
            låg utbildningsnivå, men alla vuxna personer som kommer hit kommer
            inte att kunna sätta sig i skolbänken. Det kommer inte att fungera
            så.
          </note>
          <note>
            Vi behöver förlängd skolplikt för nyanlända elever som kommer
            hit i tonåren, men det är något som regeringen säger nej till.
            Vi behöver privata aktörer i välfärden som kompletterar de offentliga
            aktörerna och gör att vårdköer kan kortas. Vi behöver fler poliser,
            och för att få det behöver vi höja lönerna, för annars får vi
            inga fler poliser.
          </note>
          <note>
            Inget av detta vill regeringen. Ni säger nej, nej och nej till
            de här lösningarna och ni har heller inga andra lösningar. Regeringen
            är trött, och ni har i praktiken kapitulerat inför de här problemen.
            Ni berömmer er för högkonjunkturen, och det är glädjande att vi
            har högkonjunktur, men det är inte er förtjänst. Ni har inga åtgärder
            för att lösa de verkliga problemen. Vi längtar till valet 2018
            när Sverige kan få en ny regering.
          </note>
          <note>
            (Applåder)
          </note>
          <note type="speaker">
            Anf. 121 Statsminister STEFAN LÖFVEN (S) replik:
          </note>
          <note>
            Herr talman! Samhällsbygget är påbörjat. Investeringarna är påbörjade
            i Sverige. Det är därför vi har 200 000 fler i sysselsättning
            nu än när vi tillträdde, och det är därför arbetslösheten sjunker.
            Vi behöver göra betydligt mer därför att arbetslösheten är för
            hög.
          </note>
          <note>
            Ett annat viktigt perspektiv i vår politik är EU-politiken. I
            dessa oroliga tider måste vi se till att EU-samarbetet nu stärks.
            EU måste visa att det här inte bara är ett samarbete för ekonomi
            och handel. Det är viktigt i sig, men det är också ett samarbete
            som ska leda till en bättre vardag för människorna i medlemsländerna.
            Då borde vi prioritera ett mer socialt Europa och se till att
            också det håller ihop.
          </note>
          <note>
            Det gläder mig därför att Liberalerna är så tydliga och markerar
            att man ställer sig positiv till en social pelare också i EU som
            kommissionen har föreslagit. De frågorna kommer att vara i centrum
            på det toppmöte som hålls i Göteborg i höst, och jag hoppas att
            vi kan samarbeta kring den typen av frågor för att ta EU framåt
            mot att bli ett mer socialt ansvarstagande EU.
          </note>
          <note type="speaker">
            Anf. 122 JAN BJÖRKLUND (L) replik:
          </note>
          <note>
            Herr talman! Europa behöver mer samarbete. Det är det ingen tvekan
            om. Det är inte mindre samarbete och fler röda kort som behövs,
            utan det är mer av samarbete som behövs. Vi har stora gemensamma
            utmaningar, till exempel asyl- och flyktingpolitiken. Vi har stora
            skillnader i ekono ­ misk standard inom EU. Den fria rörligheten
            leder till att vi får tiggare till Sverige eftersom Rumänien och
            Bulgarien förvägrar sina medborgare so ­ ciala rättigheter. Jag
            är stark anhängare av att vi också ska ha sociala mini ­ mistandarder
            i Europa, men till sist är det ändå varje land som bestämmer hur
            man utformar sina välfärdssystem.
          </note>
          <note>
            Stefan Löfven försökte prata om något annat, men i verkligheten
            är vår egen utmaning att vi får många lågutbildade invandrare
            till Sverige samtidigt som vi har skapat en arbetsmarknad i Sverige
            som egentligen bygger på att alla ska ta studentexamen för att
            få ett jobb. Det där går inte ihop. Även om du kan utbilda några
            lämnar du nu väldigt många i utanförskap.
          </note>
          <note>
            Vi har en kanontillväxt i västvärlden just nu; det är en ekonomisk
            högkonjunktur. Ändå ökar arbetslösheten för lågutbildade, och
            det löser vi inte genom EU-samarbete, utan det måste vi lösa själva.
          </note>
          <note type="speaker">
            Anf. 123 Statsminister STEFAN LÖFVEN (S) replik:
          </note>
          <note>
            Herr talman! Det är bra att vi fortsätter att samverka vad gäller
            EU-samarbetet. De skillnaderna finns mellan länderna, och de kommer
            att bestå under lång tid. Det är respektive medlemsland som ska
            besluta om sina välfärdssystem. Inget annat är heller tanken.
          </note>
          <note>
            I detta måste man se på vad vi gör rätt i EU för att det ska
            bli bra, och vad vi gör rätt i Sverige. I Sverige är det naturligtvis
            att människor ska ha jobb. Kan du arbeta ska du arbeta. Det spelar
            ingen roll om du har hög utbildning eller låg utbildning. De allra
            flesta som har låg utbildning är ungdomar som har kommit hit,
            och de ska ha utbildning för att bli starka individer för resten
            av sitt yrkesliv. Dem ska vi inte ha någon låglönesektor för.
          </note>
          <note>
            Däremot ska vi göra det möjligt med enklare vägar in i arbete
            för dem som behöver det. Därför tycker jag att vi alla borde kunna
            stödja exempelvis LO:s förslag och se om parterna kan komma fram
            till en lösning där man får en enklare väg in i arbete för att
            sedermera kunna gå in i ett arbete med en sjyst lön och sjysta
            villkor.
          </note>
          <note type="speaker">
            Anf. 124 JAN BJÖRKLUND (L) replik:
          </note>
          <note>
            Herr talman! Allvarligt talat, krisen är större än vad LO vill
            erkänna. Jag förstår att det är LO:s modell som Stefan Löfven
            vill genomföra, men ni måste förstå att om ni hela tiden ser er
            som representanter för ett särintresse i regeringen löser ni inte
            de allmänna problemen.
          </note>
          <note>
            LO är en organisation som naturligtvis bevakar sina medlemmars
            intressen. Det är inget konstigt; det gör alla organisationer.
            Det är bara det att de lågutbildade invandrare som kommer hit
            och som ännu inte har ett jobb inte är med i LO. Varken Karl-Petter
            Thorwaldsson och LO eller Stefan Löfven, när han var ordförande
            på sin tid, har som uppgift att bevaka intressena åt dem som inte
            är med i facket. Er uppgift är att bevaka fackmedlemmarnas intressen.
          </note>
          <note>
            Lämnar vi över makten åt LO är det klart att de som redan har
            ett jobb och är medlemmar blir glada, men vi får också ett stort
            utanförskap. Det är inget konstigt med det. Så fungerar alla organisationer.
          </note>
          <note>
            Vårt ansvar, Stefan Löfven – ditt och mitt och alla andras här
            inne – är lite större än LO:s ansvar. Vi ska ta ansvar för hela
            Sverige och inte bara för dem som är medlemmar i LO.
          </note>
          <note>
            (Applåder)
          </note>
          <note type="speaker">
            Anf. 125 Statsrådet ISABELLA LÖVIN (MP) replik:
          </note>
          <note>
            Herr talman! När vi debatterade i oktober förra året, Jan Björklund,
            frågade jag om den tredje reaktorn vid det finska kärnkraftverket
            Olkiluoto som började byggas 2005 och som skulle ha varit klart
            2010 men då hade blivit rejält försenat. Nu visar det sig att
            det här nya kärnkraftverket ännu inte är klart. Det ska inte vara
            klart förrän tidigast 2018 och blir alltså minst åtta år försenat.
          </note>
          <note>
            Faktum är att det går snabbare för en sengångare att krypa till
            Australien och tillbaka än för Finland att bygga sitt nya kärnkraftverk
            – och då kan den ändå vila fyra månader i Kuala Lumpur.
          </note>
          <note>
            Om man hade satsat på förnybart skulle man ha fått mer energi
            till ett lägre pris och på kortare tid. Den beräknade kostnaden
            var 3 miljarder euro, men den landar förmodligen på 9 miljarder
            euro.
          </note>
          <note>
            Min fråga är: När ska du vakna upp och sluta drömma om kärnkraften,
            Jan Björklund?
          </note>
          <note type="speaker">
            Anf. 126 JAN BJÖRKLUND (L) replik:
          </note>
          <note>
            Herr talman! Jag gratulerar språkröret till retoriken. Vad får
            du allt ifrån?
          </note>
          <note>
            När det gäller Finland är det sant att den här reaktorn är försenad
            och fördyrad. En viktig orsak till det är att västvärlden inte
            har byggt nya reaktorer på 30–40 år, och nu bygger man med en
            helt ny teknik som är mycket säkrare, och man garderar sig gång
            på gång.
          </note>
          <note>
            Det intressanta är att Finland trots detta har beslutat sig för
            att bygga ytterligare en ny reaktor. De anser alltså inte att
            detta är misslyckat. De anser att den är dyrare och försenad men
            att den kommer att vara världens säkraste när den väl står där.
            Den kommer att leverera elektricitet som kommer att räcka för
            Sverige att importera när det inte blåser, det lovar jag.
          </note>
          <note>
            (Applåder)
          </note>
          <note type="speaker">
            Anf. 127 Statsrådet ISABELLA LÖVIN (MP) replik:
          </note>
          <note>
            Herr talman! Jag vill konstatera att den här nya reaktorn är
            omtvistad i Finland. Jag är glad över att vi här i Sverige har
            fem partier som står bakom målet om att skapa ett helt nytt förnybart
            elsystem till 2040. Nyligen kom siffror om att installationen
            av solel har fördubblats på bara sex månader, och vi vet nu att
            fyra kärnkraftsreaktorer kommer att tas ur drift till 2020. Den
            enda som är ledsen över det är Jan Björklund.
          </note>
          <note>
            När energiöverenskommelsen slöts skrev Jan Björklund på Twitter:
            Grattis Miljöpartiet! Det tackar vi för, men egentligen är det
            hela Sverige som tjänar på det här. Det är miljön, jobben och
            framtida generationer, och det blir dessutom väldigt mycket bättre
            för skattebetalarna att slippa subventionera dyr kärnkraft. Slutförvaringen
            av kärnbränslet är 100 000 år. Det här är verkligen inget arv
            vi ska lämna efter oss till våra barn.
          </note>
          <note type="speaker">
            Anf. 128 JAN BJÖRKLUND (L) replik:
          </note>
          <note>
            Herr talman! Visst har papperet skrivits mellan partierna, men
            än så länge har överenskommelsen inte genomförts. Alla de där
            reaktorerna levererar ju fortfarande elektricitet. Problematiken
            kommer att komma när vi ska ösa in subventioner i havsbaserad
            vindkraft som ni vill ha. Det är så olönsamt att till och med
            Nuonaffären framstår som en kassako.
          </note>
          <note>
            Det långsiktiga ansvaret för svensk energiförsörjning kommer
            att kunna avgöras om ett antal år, men det viktigaste för oss
            är att vi blir av med koldioxidutsläppen. Då spelar förnybart
            en stor och viktig roll – det gör det redan, och det kommer att
            spela en ännu större roll – men kärnkraften spelar också en roll.
          </note>
          <note>
            FN:s klimatpanel är enig om att kärnkraften har en roll också
            i framtiden, och för er del kommer ni att landa i att stänger
            ni ned svensk kärnkraft och ska ersätta det bara med förnybart
            kommer vi att bli beroende av att importera elektricitet, och
            då blir det väl rysk gas, gas från Norge eller kärnkraft från
            Finland.
          </note>
          <note>
            (Applåder)
          </note>
          <note type="speaker">
            Anf. 129 JONAS SJÖSTEDT (V) replik:
          </note>
          <note>
            Herr talman! Jan Björklund är kanske riksdagens ivrigaste Natoanhängare.
            Jag delar Jan Björklunds djupa oro över utvecklingen i Ryssland.
            Ryssland har en auktoritär, nationalistisk, aggressiv regim, som
            har ockuperat delar av grannländer och för en destabiliseringspolitik.
            I Ryssland grips oppositionella som går ut och demonstrerar på
            gatorna. Medierna är inte fria, och valen är knappast fria. Där
            är jag överens med Jan Björklund.
          </note>
          <note>
            Men allt detta som man kan säga om Putins Ryssland kan man också
            säga om en av de viktigaste Natomedlemmarna, Erdoğans Turkiet:
            aggressivt mot omvärlden, fängslar oppositionen, trupper i andra
            länder. Skulle Jan Björklund kunna nämna något område där Erdoğan
            är bättre än Putin? Vad skiljer dessa åt? Ska du ingå en militärallians
            med någon som är lika illa som den som du fruktar?
          </note>
          <note type="speaker">
            Anf. 130 JAN BJÖRKLUND (L) replik:
          </note>
          <note>
            Herr talman! Det finns väl en mycket viktig skillnad mellan Ryssland
            och Turkiet för svensk säkerhetspolitisk del. Ryssland är ett
            påtagligt hot i vårt närområde; det går nog inte riktigt att säga
            om Turkiet. Det är väl detta som är den helt avgörande skillnaden.
          </note>
          <note>
            För min del skulle jag gärna se att Turkiet inte var med i Nato,
            men nu är de det. Men att vi ska vara med i Nato har inte att
            göra med Turkiet. Det har att göra med att om vi blir angripna
            eller utsätts för hot om angrepp ska vi kunna få stöd från västvärldens
            stora demokratier, där den militära styrkan finns: Storbritannien
            och USA, huvudsakligen. Det är detta det handlar om för vår del.
          </note>
          <note>
            Detta har norrmännen gjort. Danmark har gjort det, och hela Östeuropa,
            som ju tidigare var kommunistiskt, har nu gått med i Nato därför
            att man vill ha det skyddet – inte för att man är solidarisk med
            Erdoğan. Jag hoppas att de flesta är väldigt kritiska mot honom;
            det är jag. Men det handlar ju om ett skydd för svensk del. Det
            ligger i vårt eget intresse att kunna bli skyddade.
          </note>
          <note>
            Fråga balterna, Jonas Sjöstedt! De är skiträdda för Putin, allvarligt
            talat. De är med i Nato, och de är glada att de hann gå med innan
            Putin kom till makten och startade sin upprustning.
          </note>
          <note type="speaker">
            Anf. 131 JONAS SJÖSTEDT (V) replik:
          </note>
          <note>
            Herr talman! Många ord – få svar. Frågan var ju på vilket sätt
            Erdoğan skulle skilja sig från Putin värderingsmässigt. Du brukar
            ju argumentera för Natomedlemskap med att det handlar om värderingar.
            Men om någon i Nato är likadan som Putin – spelar det ingen roll
            om det är ett värderings ­ val?
          </note>
          <note>
            Och vad är en militärallians? Vad är artikel 5 i Nato? Den innebär
            ju också att om Turkiet angreps skulle Sverige som Natomedlem
            försvara Turkiet och Erdoğan. Det är det som är en militärallians.
            Varför vill du ha ömsesidiga försvarsförpliktelser med en auktoritär
            regim, som förtrycker minoriteter, krossar fria medier, fängslar
            parlamentariker, har trupper i andra länder och dessutom i praktiken
            har underlättat för en terrorgrupp som IS, genom sitt mycket dåliga
            agerande i grannländerna? Är det den typ av allierade du vill
            se, Jan Björklund?
          </note>
          <note type="speaker">
            Anf. 132 JAN BJÖRKLUND (L) replik:
          </note>
          <note>
            Herr talman! Nato är västvärldens försvarsallians. Dess syfte
            är att försvara det västerländska samhällssystemet. Turkarna tog
            sig in där under det kalla kriget på grund av sitt geografiska
            läge; jag skulle gärna se att de inte var med. Men Sverige är
            ju inte ens med i Nato, så vi kan inte ha synpunkter på vilka
            som är med eller inte. Men för svensk del handlar det om att gå
            med för att vår egen säkerhet och frihet och vårt eget oberoende
            skulle öka.
          </note>
          <note>
            Ukraina har nu fattat ett beslut om att skicka in en medlemskapsansökan
            till Nato. Men det är klart att man inte kan teckna en brandförsäkring
            när huset redan brinner. Ukrainarna ångrar starkt att de inte
            ansökte om medlemskap innan ryssarna anföll.
          </note>
          <note>
            Balterna tackar sin gud för att de hann ansöka innan Putin startade
            sin militära upprustning.
          </note>
          <note>
            Jag vet att Jonas Sjöstedt tycker att vi inte ska göra detta,
            och det handlar egentligen mycket om antiamerikanism. Det är klart
            att du kan stå och prata om Turkiet, men i grunden är det antiamerikanism
            ni håller på med. Det är det som grundar er inställning till Nato.
            För vår del är Nato en militär säkerhetsallians, men det är också
            en allians för de fria länderna i västvärlden.
          </note>
          <note>
            (Applåder)
          </note>
          <note type="speaker">
            Anf. 133 ANDREAS CARLSON (KD):
          </note>
          <note>
            Herr talman! Låt mig börja med att citera Anders Thoré, sakkunnig
            i pensionsfrågor hos PRO. ”Vi vill att det ska vara lika skatt
            på pensioner och löner. KD är partiet som tar det största steget
            och utjämnar skillnaden.” Så sa han nyligen till Expressen.
          </note>
          <note>
            Så här i slutet av debatten kan jag konstatera att pensionsfrågan
            inte är särskilt het hos de övriga partierna. Detta är något vi
            kristdemokrater beklagar – de äldre förtjänar vår respekt, och
            varje pensionär ska få en dräglig pension.
          </note>
          <note>
            Under Alliansens regeringsperiod sänktes skatten för pensionärer
            hela fem gånger. Kristdemokraterna har hela tiden haft som mål
            att skattegapet mellan löntagare och pensionärer ska bort, och
            nu tar vi bort den så kallade pensionärsskatten.
          </note>
          <note>
            Herr talman! Jag vill citera ytterligare en person: Jonas Sjöstedt,
            faktiskt, i denna debatt. Jag hittade en sak som vi är överens
            om. Han sa att det är skillnad mellan vänster och höger i svensk
            politik. Det är bara att hålla med.
          </note>
          <note>
            Skillnaden har tydligt framkommit i dag. Å ena sidan har vi en
            självnöjd socialdemokrati med samarbetspartner, å andra sidan
            en allians som tar människors problem och oro på allvar och levererar
            lösningar. Bara i debatten i dag har en lång rad politiska områden
            som människor engagerar sig i debatterats av Alliansen. Det handlar
            om vården, omsorgen, skolan, integrationen, otryggheten, polisen,
            företagandet och jobben, för att bara nämna några.
          </note>
          <note>
            Herr talman! Det är dags för en alliansregering!
          </note>
          <note>
            (Applåder)
          </note>
          <note>
            Partiledardebatten var härmed avslutad.
          </note>
          <note>
            § 2 Avsägelse
          </note>
          <note>
            Andre vice talmannen meddelade att Patrick Reslow (-) avsagt
            sig uppdraget som ledamot i konstitutionsutskottet.
          </note>
          <note>
            Kammaren biföll denna avsägelse.
          </note>
          <note>
            § 3 Anmälan om subsidiaritetsprövningar
          </note>
          <note>
            Andre vice talmannen anmälde att utdrag ur följande protokoll
            i ärenden om subsidiaritetsprövning av EU-förslag hade kommit
            in:
          </note>
          <note>
            prot. 2016/17:33 för tisdagen den 30 maj från näringsutskottet
            och
          </note>
          <note>
            prot. 2016/17:34 för torsdagen den 8 juni från näringsutskottet.
          </note>
          <note>
            § 4 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2016/17:537
          </note>
          <note>
            Till riksdagen
          </note>
          <note>
            Interpellation 2016/17:537 Stöd till Somaliland
          </note>
          <note>
            av Markus Wiechel (SD)
          </note>
          <note>
            Interpellationen kommer inte att hinna besvaras inom föreskriven
            tid.
          </note>
          <note>
            Skälet till dröjsmålet är sjukdom.
          </note>
          <note>
            Stockholm den 13 juni 2017
          </note>
          <note>
            Utrikesdepartementet
          </note>
          <note>
            Margot Wallström (S)
          </note>
          <note>
            Enligt uppdrag
          </note>
          <note>
            Svante Liljegren
          </note>
          <note>
            Tf. expeditionschef
          </note>
          <note>
            Interpellation 2016/17:551
          </note>
          <note>
            Till riksdagen
          </note>
          <note>
            Interpellation 2016/17:551 Skattebefrielse för höginblandade
            bio ­ bränslen
          </note>
          <note>
            av Jonas Jacobsson Gjörtler (M)
          </note>
          <note>
            Interpellationen kommer att besvaras torsdagen den 31 augusti
            2017.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Stockholm den 12 juni 2017
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Magnus Bengtson
          </note>
          <note>
            Expeditions- och rättschef
          </note>
          <note>
            Interpellation 2016/17:559
          </note>
          <note>
            Till riksdagen
          </note>
          <note>
            Interpellation 2016/17:559 Riksdagens tillkännagivande om generell
            tillståndsplikt
          </note>
          <note>
            av Jenny Petersson (M)
          </note>
          <note>
            Interpellationen kommer att besvaras tisdagen den 27 juni 2017.
          </note>
          <note>
            Skälet till dröjsmålet är sedan tidigare inbokade möten.
          </note>
          <note>
            Stockholm den 12 juni 2017
          </note>
          <note>
            Socialdepartementet
          </note>
          <note>
            Åsa Regnér (S)
          </note>
          <note>
            Enligt uppdrag
          </note>
          <note>
            Lars Hedengren
          </note>
          <note>
            Rättschef
          </note>
          <note>
            § 5 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Propositioner
          </note>
          <note>
            2016/17:203 till konstitutionsutskottet
          </note>
          <note>
            2016/17:205 till trafikutskottet
          </note>
          <note>
            Framställning
          </note>
          <note>
            2016/17:RS5 till konstitutionsutskottet
          </note>
          <note>
            EU-dokument
          </note>
          <note>
            KOM(2017) 280 och KOM(2017) 281 till trafikutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 7 september .
          </note>
          <note>
            KOM(2017) 294 till försvarsutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 8 september .
          </note>
          <note>
            KOM(2017) 297 till skatteutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 7 september .
          </note>
          <note>
            § 6 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Skatteutskottets betänkande
          </note>
          <note>
            2016/17:SkU33 Explosiva varor – Tullverkets befogenheter vid
            inre gräns
          </note>
          <note>
            Socialutskottets betänkande
          </note>
          <note>
            2016/17:SoU18 Samverkan vid utskrivning från sluten hälso- och
            sjukvård
          </note>
          <note>
            Utbildningsutskottets betänkande
          </note>
          <note>
            2016/17:UbU9 Det livslånga lärandet inom högre utbildning
          </note>
          <note>
            Trafikutskottets betänkande
          </note>
          <note>
            2016/17:TU18 Sjöfartsfrågor
          </note>
          <note>
            Näringsutskottets betänkanden
          </note>
          <note>
            2016/17:NU20 Nytt mål för förnybar el och kontrollstation för
            elcertifikatssystemet 2017
          </note>
          <note>
            2016/17:NU25 Avtal om ändring av avtalet mellan Sverige och Norge
            om en gemensam elcertifikatsmarknad
          </note>
          <note>
            2016/17:NU21 Riksrevisionens rapport om förutsättningar för en
            säker kraftöverföring
          </note>
          <note>
            2016/17:NU23 Immaterialrätt
          </note>
          <note>
            2016/17:NU24 Statligt ägda bolag i omvandling
          </note>
          <note>
            § 7 En försöksverksamhet med branschskolor
          </note>
          <note>
            Utbildningsutskottets betänkande 2016/17:UbU21
          </note>
          <note>
            En försöksverksamhet med branschskolor (prop. 2016/17:161)
          </note>
          <note>
            föredrogs.
          </note>
          <note type="speaker">
            Anf. 134 IDA DROUGGE (M):
          </note>
          <note>
            Herr talman! Golvläggare och smeder, slaktare och kockar, plåtslagare,
            svetsare, murare, undersköterskor, målare, betongarbetare, snickare,
            montörer – bristen på arbetskraft är stor i samtliga län i hela
            Sverige. Dagens förslag om branschskolor kan hjälpa oss att lösa
            detta. Det kan hjälpa, men det är inte säkert. Förslaget är en
            liten, glimtande guldklimp i ett stort och stormigt svart hål
            av en generellt ganska osammanhängande och jobbfientlig politik
            som regeringen för.
          </note>
          <note>
            När regeringen ökar utbetalningarna och satsar mer på bidrag
            än på välfärd och höjer tröskeln till jobb för allt fler drabbar
            det hårt alla som då inte tillåts vara med och bidra, men också
            alla andra: alla äldre i äldrevår ­ den, som inte har tillräckligt
            många som tar hand om dem, alla lärare som inte har tillräckligt
            många kollegor, och alla elever. För en jobbfientlig politik drabbar
            välfärden; så hänger det ihop, och den helheten missar re ­ geringen
            gång på gång. Med ökade skatter på företag minskar man dess ­
            utom företagarnas möjligheter att hjälpa oss att fixa detta.
          </note>
          <note>
            Vi har samtidigt ett ökat utanförskap och en ökad arbetskraftsbrist.
            Det är rätt galet när man tänker på det, men så ser det ut. Och
            det blir värre av att regeringens politik inte hänger ihop. Det
            är inte bara i det stora som politiken inte hänger ihop, utan
            det gäller även överlag i det här lilla, generellt positiva förslaget.
          </note>
          <note>
            Förslaget om branschskolor, som vi ska debattera och fatta beslut
            om i dag, är hämtat ur en alliansutredning. Men man missar tyvärr
            viktiga detaljer, som kommer att göra det onödigt svårt för bristyrken
            och bristbranscher att hjälpa oss att ta oss ur denna röra.
          </note>
          <note>
            Den utredning som Alliansen startade och som lade fram detta
            förslag tryckte hårt på vikten av att kombinera ett införande
            av branschskolor med utökad och bättre studie- och yrkesvägledning.
          </note>
          <note>
            Utan det är jag rädd för att detta förslag in te kommer att nå
            sin fulla potential. Det är ju så med förslag där man är relativt
            nytänkande. Det kräver information. Det krävs information för
            att överbrygga tveksamheter som elever och föräldrar kan ha. Och
            vi vet att många elever – och föräldrar – tvekar inför att påbörja
            en yrkesutbildning på gymnasiet.
          </note>
          <note>
            Även om förslaget om branschskolor skulle göra det lättare för
            de elever som inte tvekar inför att läsa just en sådan utbildning
            gör det inte per automatik att fler elever förstår det fina med
            att läsa en yrkesutbildning. Därför har vi lagt fram förslag om
            en utökad och bättre studie- och yrkesvägledning i samband med
            det här förslaget.
          </note>
          <note>
            Vi vill också att man ska passa på att visa mer i handling att
            en yrkesutbildning inte är en återvändsgränd när det gäller att
            göra karriär, exempelvis. En SYV-verksamhet kan berätta allt detta,
            men det ger mycket mer om man också kan se att det stämmer.
          </note>
          <note>
            Detta tror vi att man skulle kunna göra genom att lägga branschskolorna
            vägg i vägg med yrkeshögskolor, branscher och företag, så att
            elever kan åka dit och se: Om jag väljer att läsa till detta yrke
            kan jag bidra till att arbetskraftsbristen minskar och bidra till
            tillväxt. Jag kommer att ha lätt att få ett jobb. Om jag skulle
            vilja jobba med någonting annat framöver eller om arbetsmarknaden
            för just detta yrke utvecklas enormt kommer jag i framtiden att
            ha möjligheter att utvecklas inom mitt yrke eller att byta yrke.
          </note>
          <note>
            Då pratar vi inte bara, utan då visar vi också i handling att
            yrkesutbildningar är en stor och viktig möjlighet både för våra
            elever och för hela vårt samhälle. Därför yrkar jag bifall till
            vår reservation nr 2.
          </note>
          <note>
            (Applåder)
          </note>
          <note>
            Anf. 135 ULRIKA CARLSSON i Skövde (C):
          </note>
          <note>
            Herr talman! Jag kan tycka att det är bra att utbildningsutskottet
            får chansen att fortsätta att debattera mycket av det som partiledardebatten
            handlade om, nämligen möjligheten till Sveriges utveckling, möjligheten
            för jobb och företagande och möjligheten till kompetensförsörjning
            för den stora del av näringslivet som i dag skriker efter människor
            att anställa – kompetenta människor som kan vara en del i framtidsbygget.
          </note>
          <note>
            Herr talman! Jag vill inleda mitt anförande med att yrka bifall
            till reservation nr 3, så har jag det sagt. Vi står givetvis bakom
            alla våra reservationer.
          </note>
          <note>
            Nu har inte majoriteten haft chansen att utveckla vad förslaget
            handlar om. Vi väntar med spänning på att få höra lite mer om
            det senare. Men jag tänkte uppehålla mig vid några delar. När
            man har så här bra förslag på gång hade jag önskat att man faktiskt
            hade vågat lite mer, just för att i ännu högr e grad möjliggöra
            för människor att vara en del i framtidsbygget Sverige.
          </note>
          <note>
            Det handlar alltså om en försöksverksamhet med branschskolor.
            Alliansregeringen tillsatte Yrkesprogramsutredningen, som kom
            med sitt betänkande för ett tag sedan. Det har vi haft anledning
            att hantera på några olika sätt. Det är bra att vissa frågor nu
            förs fram av regeringen, men det är samtidigt synd att man inte
            vågar mer.
          </note>
          <note>
            Det handlar om att fler unga människor ska ha ett jobb att gå
            till och att fler företag ska hitta rätt kompetens. Då måste yrkesutbildningarna
            stärkas. Här handlar det om att inrätta branschskolor. Det skulle
            kunna bli olika former av kompetenscentrum runt om i Sverige,
            som ytterligare stärker kvaliteten i våra yrkesutbildningar. Det
            är bra att det genomförs.
          </note>
          <note>
            Jag blir lite orolig när man skriver att det ska sluta 2023,
            som om man vill befästa redan nu att det enbart är ett försök
            och att det kanske inte blir en fortsättning.
          </note>
          <note>
            Jobb är väl ändå den viktigaste åtgärden som man kan jobba med
            när det gäller att sluta de klyftor som många partier pratar om.
            Då skulle jag vilja föra fram det som vi från allianspartierna
            har fört fram i våra reservationer, nämligen behovet av att ytterligare
            utveckla branschskolorna och låta dem bli de kompetenscentrum
            som de skulle kunna bli.
          </note>
          <note>
            I mars förra året hade vi ett tillkännagivande från utbildningsutskottet
            här i kammaren om att se över lärlingsutbildningarna. Nu anser
            regeringen att man i och med detta förslag har hanterat den frågan.
            Det tycker jag är lite synd. Lärlingsutbildningarnas utveckling
            hade nämligen förtjänat att man hade tänkt till ytterligare och
            skapat ytterligare bättre möjligheter.
          </note>
          <note>
            Den andra gemensamma reservationen från allianspartierna handlar
            om studie- och yrkesvägledning. Vi hade ett tillkännagivande från
            ett enigt utskott i början av maj. Nu hänvisar man till att man
            inte behöver göra någonting mer när det gäller detta. Men vi vet
            alla att studie- och yrkesvägledning är en otroligt viktig faktor
            för att man ska veta vilka framtidsmöjligheter man har.
          </note>
          <note>
            Vi i Centerpartiet hade förmånen att ha ett seminarium tillsammans
            med LR i förra veckan som handlade om just dessa frågor och vikten
            av att skapa en kvalitativt god studie- och yrkesvägledning. Jag
            hade då förmånen att träffa en studie- och yrkesvägledare från
            Eskilstuna som kunde berätta om vilka fantastiska möjligheter
            det ger om man startar studie- och yrkesvägledning redan i årskurs
            1 i grundskolan. Med hjälp av det minskar antalet omval. Det gör
            att fler unga människor hittar rätt och hittar de framtidsmöjligheter
            som de vill satsa på.
          </note>
          <note>
            Vi pratar om studie- och yrkesvägledning. En utvärdering gjordes
            av IFAU 2013 – vi hänvisar till den i vår motion. Så många som
            45 procent av unga människor har ingen vuxen som de känner att
            de kan samtala med om sitt framtida gymnasieval. Att det är så
            många gör att man känner: Här behöver vi vända på varje sten och
            ta vara på varje möjlighet att framhålla behovet.
          </note>
          <note>
            Jan Björklund gav i alliansregeringen ett uppdrag till Skolverket
            att jobba med att utveckla studie- och yrkesvägledningen. Man
            jobbar nu på med de frågorna, men det krävs ganska många åtgärder
            ytterligare för att ytterligare stärka kvaliteten. Vi levererar
            så många förslag vi kan från allianspartierna och ser med spänning
            fram emot att det nappar hos reger ­ ingspartierna och att de
            faktiskt tar sig an detta.
          </note>
          <note>
            Än en gång vill jag säga att försöksverksamheten med branschskolor
            är bra. Det är någonting som vi från Centerpartiets sida har lyft
            fram på olika sätt. Men jag tycker samtidigt att det är lite sorgligt
            att man inte vågar gå längre när det gäller de olika delarna.
            Varför vågar man inte utveckla möjligheterna ytterligare?
          </note>
          <note>
            Herr talman! Om detta ska lyckas handlar det om att vi har en
            riktigt bra studie- och yrkesvägledning som kan arbeta i fråga
            om vilka möjligheter unga människor har när det gäller detta och
            också kan belysa olika praktiska frågor. När man bygger upp branschskolor
            på några ställen i Sverige kommer det att innebära en större mobilitet
            för unga människor. Det handlar om att förflytta sig. Man bör
            också få en tydlig genomgång av de påfrestningar som det kan innebära
            på olika sätt.
          </note>
          <note>
            Även om man i detta betänkande avstyrker motionen om en förstärkt
            studie- och yrkesvägledning är det viktigt att man från regeringspartierna
            avser att återkomma om detta. Allt handlar, herr talman, nämligen
            om att fler unga människor ska ha ett jobb att gå till och att
            hela näringslivet behöver ökade resurser för kompetensförsörjning
            genom att fler människor står till arbetsmarknadens förfogande.
            Då blir det också viktigt att fundera på: Hur gör vi det möjligt
            för många av de nya svenskar som har kommit till Sverige att på
            olika sätt ta del av vårt utbildningssystem, så att det också
            gynnar framtida jobb?
          </note>
          <note>
            (Applåder)
          </note>
          <note>
            I detta anförande instämde Emil Källström (C).
          </note>
          <note type="speaker">
            Anf. 136 CHRISTER NYLANDER (L):
          </note>
          <note>
            Herr talman! Sverige är på många sätt i ett gynnsamt läge. Vi
            har en ekonomisk världsbild som ser hyfsad ut och en konjunktur
            i Europa som ser bra ut , och vi ser också hur arbetslösheten
            därmed kan trängas tillbaka något.
          </note>
          <note>
            Samtidigt ser man just nu, på toppen av en högkonjunktur, vilka
            stora strukturella problem svensk arbetsmarknad egentligen har.
            Inte ens när vi är på toppen av högkonjunkturen lyckas vi nå ned
            till de arbetslöshetsnivåer som vi har vant oss vid förut, för
            några decennier sedan.
          </note>
          <note>
            Detta beror naturligtvis på att vi har en sammansättning av arbetskraften
            som ser något annorlunda ut. Koncentrationen av dem som är kvar
            i arbetslöshet under högkonjunktur handlar till stor del om de
            människor som har väldigt svårt att ta sig in på arbetsmarknaden
            generellt, och den gruppen växer.
          </note>
          <note>
            Det här riskerar att öka klyftorna i Sverige, och det har redan
            ökat klyftorna mellan dem som har jobb och dem som inte har jobb.
            Den största orättvisan i ett land är naturligtvis mellan dem som
            har möjlighet att försörja sig själva och dem som inte har det.
          </note>
          <note>
            Herr talman! Här krävs rätt mycket av kreativitet, både när det
            gäller förändringar av arbetsmarknaden och i utbildningssystemet.
          </note>
          <note>
            Det är kanske den allra största utmaningen det kommande decenniet
            att se till att fler människor får chans att ta sig in på arbetsmarknaden
            och försörja sig själva, för när vi sedan lämnar högkonjunkturen
            och går ned i lågkonjunktur blir de ju kvar, de som är där i dag,
            samtidigt som nya kommer till. De som har svårt att ta sig in
            på arbetsmarknaden i dag trängs då ännu längre bort i kön.
          </note>
          <note>
            Sverige behöver en uppdatering och uppvärdering av yrkesutbildningen,
            och det måste ske på hela fältet. Det måste ske på gymnasiesidan,
            det måste ske i grundskolan och jag välkomnar att regeringen nu
            också tar tag i praofrågan. Det måste också ske i en förändring
            av gymnasieskolan, den eftergymnasiala utbildningen och arbetsmarknadsutbildningarna.
          </note>
          <note>
            Från Liberalernas sida välkomnar vi det steg regeringen tar i
            form av branschskolor. Vi tycker att det kan vara ett första steg,
            men det är också viktigt att notera att detta inte kan vara det
            enda steget. Precis som Ida Drougge och Ulrika Carlsson tidigare
            har sagt finns det behov av ytterligare förbättringar av bland
            annat den här försöksverksamheten, och det är bra att mina kollegor
            i Alliansen trycker på behovet av yrkesvägledning för att fler
            ska hitta rätt i utbildningssystemet.
          </note>
          <note>
            Liberalerna vill gå längre, herr talman. Vi skulle vilja se en
            helt ny utbildningsform, en stor reform av yrkesutbildningen generellt.
            Dels ska det betraktas som fullständigt normalt att gå en lärlingsutbildning
            – mer attraktivt och med bättre kvalitet, för vi vet ju att lärlingsutbildningar
            ofta leder till jobb genom att man får en bra utbildning kombinerat
            med en bra kontakt med arbetslivet, dels behövs det en reform
            av de yrkesutbildningar som finns på den gymnasiala nivån.
          </note>
          <note>
            Tillsammans med arbetsmarknadsutbildningar och eftergymnasiala
            utbildningar skulle man kunna skapa om det till en yrkesskola
            av hög kvalitet , inspirerad av den yrkeshögskola som vi har i
            dag och som till stor del är styrd av arbetsmarknadens behov,
            där kvaliteten garanteras av att man har en väldigt nära anknytning
            till arbetsmarknaden. Liberalerna anser att det system vi har
            på yrkeshögskolan också borde kunna användas för att stärka yrkesutbildningen
            på gymnasial nivå. Det är dags att samla ihop och ta ett helhetsgrepp
            på denna nivå.
          </note>
          <note>
            Herr talman! Precis som mina företrädare i Alliansen tidigare
            sagt är det viktigt att man ständigt får tillgång till nya chanser.
            Det är klart att en yrkesutbildning kan visa sig leda till ett
            jobb som försvinner om några år. Det beror på att vi ser en enorm
            strukturomvandling på svensk och europeisk arbetsmarknad liksom
            i näringsstrukturen generellt och globalt, vilket gör att man
            måste ha en väldig beredskap att själv ställa om, precis som samhället
            måste ha en beredskap att ställa om samhället.
          </note>
          <note>
            Därför behövs det stora möjligheter till att vidareutbilda sig,
            fortbilda sig, fördjupa sin kunskap och ibland också byta yrke,
            och därför, herr talman, yr kar jag bifall till reservation 5.
          </note>
          <note>
            (Applåder)
          </note>
          <note type="speaker">
            Anf. 137 CAROLINE HELMERSSON OLSSON (S):
          </note>
          <note>
            Herr talman! Vi debatterar en försöksverksamhet med branschskolor.
          </note>
          <note>
            De gymnasiala yrkesprogrammen är basen för industrins och välfärdens
            kompetensförsörjning. Det finns ett minskande intresse för yrkesutbildningar,
            och många branscher uttrycker oro för sin framtida kompetensförsörjning.
          </note>
          <note>
            Statistik visar att det kan saknas upp till 100 000 gymnasialt
            yrkesutbildade 2025. Storleken på årskullarna i gymnasieskolan
            innebär också stora utmaningar för huvudmännen att upprätthålla
            ett allsidigt utbud inom gymnasieskolan.
          </note>
          <note>
            I går kom Arbetsförmedlingen med en rapport som säger att arbetsmarknaden
            går som tåget och att företagen söker med ljus och lykta efter
            utbildad arbetskraft.
          </note>
          <note>
            För att stärka kompetensförsörjningen inom små yrkesområden lägger
            regeringen nu fram förslag om försöksverksamhet med branschskolor.
            Förslaget innebär att skolhuvudmän ska kunna erbjuda en komplett
            yrkesutbildning även om elevunderlaget inte räcker till för yrkesämnena.
            Eleverna läser i stället yrkesämnena på en branschskola. Det kan
            ge huvudmän möjlighet att upprätthålla ett bredare utbud än vad
            som annars vore möjligt.
          </note>
          <note>
            Tanken med branschskolor är att branscher och företag med behov
            av specifika yrkesroller ska kunna starta och etablera utbildningar,
            antingen i egen regi eller tillsammans med en befintlig skola
            särskilt inriktad på branschens kompetensbehov.
          </note>
          <note>
            På så vis kan resurser, utrustningar, lärmiljöer och yrkeslärarresurser
            koncentreras på en eller flera platser i Sverige. Verksamheten
            finns inom vissa branscher redan i dag men sk ulle behöva utvecklas
            inom fler yrkesområden och i fler delar av landet.
          </note>
          <note>
            Det här är ett bra förslag, och jag vill härmed yrka bifall till
            det.
          </note>
          <note>
            Herr talman! Branschskoleförslaget som nu behandlas kommer från
            Yrkesprogramsutredningen , som skulle titta på om företagen skulle
            kunna ta ett större ansvar för yrkesutbildningen genom att utveckla
            en lärlingsmodell med branschlärlingar likt europeisk/tysk modell.
            Den samlade branschens svar var dock nej. Det var inte den lösningen
            de ville se. De vill hellre se kanske det förslag som vi har i
            dag: branschskolor .
          </note>
          <note>
            Därför har vi i dag ett bra förslag med brett stöd som jag är
            övertygad om kommer att göra skillnad.
          </note>
          <note>
            Herr talman! Som jag sa finns det branscher och företag som redan
            i dag tar ett stort ansvar. Jag tänkte ta några exempel från mitt
            eget län, Sörmland.
          </note>
          <note>
            Jag besökte Plåt &amp; Vent i Katrineholm i fredags. Det är en förebild
            för det här förslaget. Plåt &amp; Vent ägs av företagare inom plåtslageriet
            och den fackliga organisationen och är branschens egen skola för
            utbildning och kompetensutveckling.
          </note>
          <note>
            De startade sin skola redan på 90-talet, då man hade identifierat
            att det fanns få skolor med yrkeslärare inom plåt och att eleverna
            faktiskt inte fick lära sig alla moment på sina lärlingsföretag.
            Det var ojämlikt.
          </note>
          <note>
            Sedan dess har branschen kommit överens om vilka yrkeskunskaper
            man behöver ha som grund för att bli anställd som plåtslagare.
            De kunskaperna kan man få med sig från branschens egen skola.
          </note>
          <note>
            Man tar emot elever som gör sin yrkesexamen som traditionella
            lärlingar, gymnasielärlingar samt elever på bygg programmet som
            inte kan få sina plåtkurser på hemmaplan. De utför dessutom kompetensutvecklande
            utbildning för redan anställda.
          </note>
          <note>
            Jag är inte lika orolig som Liberalerna i reservation 1 att vi
            behöver bekymra oss om att se till att lärlingar blir en naturlig
            del av detta, för det är de redan.
          </note>
          <note>
            Då branschorganisationerna i det här fallet är ett kluster av
            företag som har gått ihop blir också branschskolan ett centrum
            för kompetensutveck ­ ling. Jag har svårt att se att det som Moderaterna,
            Centerpartiet, Liberal ­ erna och Kristdemokraterna framför i
            reservation 2 kan lagstadgas fram. Det är ju ett lagförslag vi
            pratar om här i dag. De närmare detaljerna om verksamheten kommer
            att utformas i föreskrifterna, och det kan verkligen inte uteslutas
            att branschskolorna får en sådan roll som ni efterfrågar i er
            reservation.
          </note>
          <note>
            Jag kan ge ett till exempel från Sörmland och Katrineholm. Där
            finns också IUC, Installatörernas Utbildningscentrum, som ägs
            av branschorganisationerna VVS-f öretagen, Svensk Ventilation
            och Svenska Kyl - &amp; Värmepumpföreningen samt Katrineholms kommun.
            Där finns också ett riktigt kompetenscentrum, som innefattar lärlingsutbildning
            och YH-utbildning, och investeringar har gjorts i utbildningsmiljön
            med den absolut senaste tekniken.
          </note>
          <note>
            Jag vet att jag talar mycket om Katrineholm, men faktum är att
            även glasbranschens glasskola finns där. Det är glasmästeri, konstinramning
            och bilrutor. Jag har själv varit där och provat, och det var
            riktigt roligt. Det är också ett exempel på när branscher tar
            ansvar för sin egen kompetensförsörjning.
          </note>
          <note>
            Herr talman! Jag vill till sist säga något om den viktiga frågan
            om studie- och yrkesvägledning. Vi politiker kan inte nog understödja
            att ungdomar väljer att gå på yrkesprogram, och vi kan nu med
            detta förslag tillföra en modell för att utbilda inom små yrkesområden.
            Det blir ett komplement. Det måste ungdomarna få veta.
          </note>
          <note>
            I utskottet är vi helt eniga om vikten av hög kvalitativ vägledning.
            Vi i utskottet gjorde så sent som i maj ett gemensamt uttalande
            till regeringen om detta. Utskottet har också beslutat att göra
            en uppföljning och utvärdering, det vill säga en fördjupad studie
            om studie- och yrkesvägledning, som kommer att ge oss i utskottet
            fördjupade kunskaper.
          </note>
          <note>
            År 2016 gjordes en kraftsamling och en unik satsning på svensk
            yrkesutbildning. Initiativtagarna, World Skills Sweden, LO, Svenskt
            Näringsliv och Utbildningsdepartementet med regeringen i spetsen
            beslutade att satsa extra resurser på att prioritera och lyfta
            fram den svenska yrkesutbildningen. En väg att göra detta är att
            öka attraktionskraften genom en mer omfattande satsning på åtgärdsprogram
            som kommunicerar bilden av vad modern yrkesutbildning betyder
            för samhället och för ungdomar som står i beredskap att välja
            utbildningsinriktning.
          </note>
          <note>
            En viktig del i arbetet var att branscherna själva gjorde en
            fördjupad beskrivning av vad de olika yrkesprogrammen innehåller
            och vad de kan leda till. Satsningen fortsätter, och vi behöver
            byta namn. Vi kan inte kalla det yrkesutbildningens år eftersom
            arbetet kommer att fortsätta. Nu behöver vi se till att ungdomarna
            nås av informationen, och vi behöver definitivt jobba mot könsbundna
            val.
          </note>
          <note>
            Yrkesutbildningarna behöver stärkas, attraktiviteten behöver
            öka och arbetsgivare och fack behöver knytas närmare utbildningarna.
            Detta kan försöksverksamheten med branschskolor göra. Därför är
            det glädjande att riksdagen i eftermiddag förhoppningsvis bifaller
            utskottets förslag.
          </note>
          <note>
            (Applåder)
          </note>
          <note type="speaker">
            Anf. 138 IDA DROUGGE (M) replik:
          </note>
          <note>
            Herr talman! Det är såklart bra att vi från talarstolen får höra
            att det inte kan uteslutas att det Alliansen nämner i sina reservationer
            kan bli verklighet. Vi skriver dessa reservationer för att säkerställa
            att det blir så, inte för att det finns en liten chans att det
            kanske går – trots allt. Det skulle vara enkelt för regeringspartierna,
            om de håller med och vill se en utveckling med kunskapscentrum,
            att bifalla reservationerna, precis som man tidigare gemensamt
            i utskottet har gjort ett tillkännagivande till regeringen om
            just studie- och yrkesvägledningen. Om man håller med oss kan
            man visa det även i handling, inte bara i ord från talarstolen.
          </note>
          <note>
            Det kostar 2,3 miljarder per år att studenter väljer fel gymnasieutbildning
            och därmed måste välja om och läsa ett extra år. Det är mycket
            pengar. Det är pengar som hade kunnat användas tidigare genom
            att investera i bättre studie- och yrkesvägledning för att undvika
            felvalen.
          </note>
          <note>
            Alla ser utmaningarna i förslaget. Våra elever kanske inte vet
            om hur programmen ser ut, hur det fungerar med till exempel inackorderingsbidrag
            och att studera på annan ort. Därför undrar jag vad Socialdemokraterna
            har för förslag på hur studie- och yrkesvägledning en ska förbättras,
            inte bara att den ska förbättras.
          </note>
          <note type="speaker">
            Anf. 139 CAROLINE HELMERSSON OLSSON (S) replik:
          </note>
          <note>
            Herr talman! Tack för frågan, Ida Drougge!
          </note>
          <note>
            Ida Drougge tog först upp frågan om kompetenscentrum. Det kan
            absolut inte uteslutas. Det är troligt att det blir så. Om olika
            företag i en bransch går ihop och investerar i skola, utrustning
            och så vidare blir utvecklingen sådan. Jag visade med mina exempel
            att det är så.
          </note>
          <note>
            Det här är ett lagförslag, men jag tror inte att det går att
            lagstadga fram sådana saker. Det får komma i en dialog i de förordningar
            som kommer att arbetas fram efter det att lagförslaget har antagits.
          </note>
          <note>
            Sedan var det frågan om hur SYV ska förbättras. Ett av förslagen
            som vi gemensamt stod bakom är en gemensam digital plattform.
            Den tror jag på. Där finns hemsidan studera.nu. Där finns även
            World Skills, som också har yrkesprogram på sin hemsida. Men det
            skulle finnas en gemensam plattform som skulle kunna avlasta SYV:arna.
            De är inte så många, och de behöver verkligen avlastning och kompetensutveckling.
          </note>
          <note>
            Utskottet gör en utvärdering. Den läggs fram i december. Vi behöver
            mer kunskaper. Lärarnas Riksförbund har gett oss ett underlag.
            I dialog med regeringen pågår arbetet med riktlinjer till en utredning.
          </note>
          <note>
            Det går sakta, ärligt talat! Men jag hoppas att vi kan leverera
            ett svar inom kort.
          </note>
          <note type="speaker">
            Anf. 140 IDA DROUGGE (M) replik:
          </note>
          <note>
            Herr talman! Jag vet givetvis att det är ett lagförslag, men
            det är väl okej att förtydliga.
          </note>
          <note>
            Jag håller verkligen med om att det tar lång tid på SYV-hållet.
            Under tidigare mandatperioder har ett flertal utredningar släppts
            om just SYV, bland annat några riktigt gedigna sådana. Mer förslag
            och handling skulle behövas på området.
          </note>
          <note>
            Alliansen och Moderaterna menar att regeringen hade kunnat ta
            tillfället i akt att i samband med att ett lagförslag läggs fram
            koppla på satsningar på studie- och yrkesvägledning riktade mot
            den målgruppen elever som kan vara intresserade av förslaget.
          </note>
          <note>
            Ni får gärna ta med er detta som ett medskick, och jag hoppas
            att ni återkommer.
          </note>
          <note type="speaker">
            Anf. 141 CAROLINE HELMERSSON OLSSON (S) replik:
          </note>
          <note>
            Herr talman! Yrkesprogramsutredningen tog inte bara upp branschskolor,
            utan man tog också upp att det behöver göras en gedigen utredning
            om studie- och yrkesvägledning. Där tycker jag att det har tagit
            lite väl lång tid. Men vi behöver kunskapsunderlaget innan vi
            kan lägga fram konkreta förslag.
          </note>
          <note>
            Just den målgrupp Ida Drougge talar om kan man göra en hel del
            för via yrkesutbildningens år – som det visserligen inte ska heta.
            Regeringen, LO, Svenskt Näringsliv och World Skills jobbar vidare,
            och det kan säkert göras något där. Vi behöver inte vänta på utredningen.
          </note>
          <note>
            Anf. 142 ULRIKA CARLSSON i Skövde (C) replik:
          </note>
          <note>
            Herr talman! Jag tackar Caroline Helmersson Olsson för anförandet
            med en beskrivning av detta lagförslag och så vidare, och jag
            tänker att när vi nu har något bra på gång har vi ett tillfälle
            att berätta mer och ytterligare dryfta olika frågor som detta
            handlar om.
          </note>
          <note>
            Caroline Helmersson Olsson nämnde hur vi kan motverka mer könsstereotypa
            val, och då blev jag nyfiken. Vid besöken i Katrineholm och så
            vidare, hur såg Caroline att man arbetar där? Vi vet att dessa
            branschskolor fungerar och lyfts fram som strålande exempel. På
            vilket sätt jobbar man där för att motverka könsstereotypa val
            och öka intresset, inte minst för de branscher som har stor brist
            på kompetensförsörjning?
          </note>
          <note>
            Jag har en annan nyfikenhetsfråga. Det är många frågor på gång,
            och ibland får man kanske ta en fråga i taget. Men här i debatten
            har vi chans att vidga perspektivet något. Vi har en stor samsyn
            när det gäller att utveckla fjärrundervisning på olika sätt. Hur
            ser Caroline Helmersson Olsson på att detta område skulle kunna
            höra väl samman med möjligheten till branschskolor? Utan digitaliseringsmöjlighet
            är det svårt att få en utbildning som knyts samman.
          </note>
          <note>
            Det var ett par frågor som det skulle vara spännande att höra
            mer om.
          </note>
          <note>
            Vilka fler branscher ser Caroline Helmersson Olsson som viktiga?
            Vi nämner att det är små och smala branscher, men vilka ytterligare
            branscher ser Caroline som möjliga för branschskolor, och var
            finns de?
          </note>
          <note type="speaker">
            Anf. 143 CAROLINE HELMERSSON OLSSON (S) replik:
          </note>
          <note>
            Herr talman! Det var många frågor från Ulrika Carlsson.
          </note>
          <note>
            Jag börjar med fjärrundervisningen. Det jag har sett är hantverksyrken.
            Man kan säkert ha fjärrundervisning på den teoretiska delen; jag
            har bara inte tänkt så. Det jag har sett har varit ett mer konkret
            och handfast sätt att lära sig yrket. Jag har också besökt Elteknikbranschens
            gymnasieskola och kompetensutvecklingscenter i Nyköping, och där
            handlar det helt konkret om att kunna montera i en vägg. Men fjärrundervisning
            är en intressant tanke. Låt mig ta med mig din fråga och fundera
            på den, för jag hade inte förberett den över huvud taget.
          </note>
          <note>
            När det gäller könsstereotypa val: Branschskolorna tar emot elever
            från hemkommunerna. Därför handlar det mycket om att jobba med
            sådant på hemmaplan, med SYV:arna. Skolorna måste såklart också
            marknadsföra sig med att det inte bara är yrken för män – även
            om jag på skolfotona på väggen inte hittade många kvinnor. Det
            finns mycket att fundera på här, men vidareutbildningen för SYV:arna
            måste också innehålla detta med könsstereotypa val.
          </note>
          <note>
            När det gäller förslag på fler yrken och branschskolor kan jag
            nämna golvbranschen, som skriker efter folk. Det är en liten och
            smal bransch som inte finns överallt. Det gäller även mur och
            puts. I Almedalen träffade jag den branschen, och man berättade
            att man har jättesvårt att hitta folk som kan mura spisar och
            så vidare. Det finns säkert fler branscher, men jag kommer inte
            på någon mer just nu.
          </note>
          <note>
            Anf. 144 ULRIKA CARLSSON i Skövde (C) replik:
          </note>
          <note>
            Herr talman! Jag tackar Caroline Helmersson Olsson för möjligheten
            till dialog och diskussion i dessa frågor. Det är viktigt att
            vi framöver lyfter fram detta och visar på möjligheter också från
            den politiska arenan, även om det är myndigheter som genomför.
          </note>
          <note>
            Precis som Caroline Helmersson Olsson säger är det i grundskolan
            och gymnasieskolan som möjligheten att motverka alltför mycket
            könsstereotypa val ges. Jag hoppas inte att det är att grundskolan
            och gymnasieskolan ligger på två olika ministrar som gör att det
            tar tid i Regeringskansliet att få SYV-utredningen att komma på
            plats.
          </note>
          <note>
            Det är över en månad sedan tillkännagivandet gavs. Jag kan bara
            gissa att så fort det blev klart att det skulle bli ett tillkännagivande
            hintades departementet om detsamma och att departementet gärna
            velat motsvara riksdagens förväntningar och göra ett gott arbete.
          </note>
          <note>
            Något som också lyfts fram är smalare områden inom livsmedelsbranschen.
            Jag tror att tidigare statssekreterare von Zweigbergk lyfte fram
            till exempel slakteri.
          </note>
          <note>
            Det finns alltså många branscher. Här har vi politiker kanske
            något av ett folkbildningsuppdrag vad gäller att bredda synen
            på vilka kompetenser som kan komma att behövas i olika branscher
            framöver. Även om mycket pekar på skolans uppdrag och studie-
            och yrkesvägledningen handlar det också om på vilket sätt vi politiker
            lyfter fram olika branschers behov. Vi kan alla vara en del av
            att stärka bilden av var det behövs arbetskraft framöver och vilka
            utbildningsalternativ som finns.
          </note>
          <note>
            När det gäller fjärrundervisning förstår jag att man inte kan
            göra plåtslageri med fjärrundervisning. Men att knyta samman utbildningarna
            med kompetenscentret med hjälp av den moderna tekniken torde vara
            en bra ingång.
          </note>
          <note type="speaker">
            Anf. 145 CAROLINE HELMERSSON OLSSON (S) replik:
          </note>
          <note>
            Herr talman! Jag uppfattade inte att jag fick en fråga, men jag
            lyssnade noga på vad Ulrika Carlsson sa. Jag kan försäkra Ulrika
            Carlsson om att det hintas ganska mycket till regeringen att det
            är dags att få igång detta; det kan jag lova.
          </note>
          <note>
            Jag kom på en till bransch som jag blev uppvaktad av: byggmaterialhandlarna.
            Det byggs mycket i Sverige, och det köps mycket byggmaterial.
            Handlarna har svårt att hitta kompetent folk. Kommer det in kund
            som jag och säger ”jag ska ha ett element” måste det finnas någon
            där som kan branschen, vet vad jag behöver och kan möta kunder
            och sälja.
          </note>
          <note>
            Det finns säkert fler företag som vi kan hoppas vill gå in i
            denna försöksverksamhet.
          </note>
          <note type="speaker">
            Anf. 146 ROBERT STENKVIST (SD):
          </note>
          <note>
            Herr talman! Jag yrkar inte bifall till något annat än utskottets
            förslag.
          </note>
          <note>
            Regeringens förslag på försöksverksamhet med branschskolor kommer
            väl inte direkt att lösa missmatchningen på arbetsmarknaden eller
            utbildningsbehovet för Sverige som nation. Vi har dock inget emot
            själva förslaget om att gymnasieskolan enligt skollagen får sluta
            avtal med en branschskola om att skolan utför vissa uppgifter,
            så kallad entreprenad. Caroline Helmersson Olsson utvecklade ju
            mer vad förslaget går ut på.
          </note>
          <note>
            Precis som förslagsställaren ser vi att detta kommer att innebära
            ökade möjligheter för utbildning inom smala yrkesområden där det
            råder arbetskraftsbrist. Men givetvis kommer detta förslag inte
            ensamt att räcka till för att täcka upp den arbetskraftsbrist
            som råder på många områden.
          </note>
          <note>
            Vi är allmänt positiva till branschskolor – även till riktiga
            branschskolor, som det faktiskt inte är fråga om h är, vilket
            påpekades i en följdmotion. Här handlar det om samarbete mellan
            kommunala yrkesskolor och branschskolor, vilket också är bra.
          </note>
          <note>
            Det finns redan i dag branschskolor. Om lagarna behöver ändras
            eller om det behövs fler insatser för att främja branschskolor
            tittar vi gärna på det. Vi tror att branschskolor har framtiden
            för sig.
          </note>
          <note>
            Remissinstanserna har till övervägande del lämnat förslaget utan
            anmärkning eller kommentar. En remissinstans har avstyrkt förslaget,
            men motiveringen var konstig. Man kan undra om de ens förstod
            vad förslaget går ut på. Det var ett väldigt rörigt och konstigt
            svar.
          </note>
          <note>
            Herr talman! Sammanfattningsvis är detta ett steg i rätt riktning.
            Vi hoppas på en fortsatt utveckling av både yrkesutbildningar
            på olika nivåer och lärlingsutbildningar. Det behövs i det svenska
            näringslivet och för framtida elever.
          </note>
          <note>
            Detta är en försöksverksamhet, och den ska utvärderas och justeras
            efter försökstidens slut – en försökstid som för övrigt är ganska
            lång.
          </note>
          <note>
            Överläggningen var härmed avslutad.
          </note>
          <note>
            (Beslut fattades unde r § 11 .)
          </note>
          <note>
            § 8 Ett klimatpolitiskt ramverk för Sverige
          </note>
          <note>
            Miljö- och jordbruksutskottets betänkande 2016/17:MJU24
          </note>
          <note>
            Ett klimatpolitiskt ramverk för Sverige (prop. 2016/17:146)
          </note>
          <note>
            föredrogs.
          </note>
          <note type="speaker">
            Anf. 147 MATILDA ERNKRANS (S):
          </note>
          <note>
            Herr talman! Det går bra för Sverige. Under 2017 och 2018 kommer
            sysselsättningen att öka med sammanlagt 149 000 personer, enligt
            Arbetsförmedlingens prognos som presenterades häromdagen. Tillväxten
            första kvartalet 2017 var 0,4 procent jämfört med sista kvartalet
            2016. Regeringens samhällsbygge har gett resultat.
          </note>
          <note>
            Samtidigt minskar också de klimatpåverkande utsläppen. Utsläppen
            i den icke-handlande sektorn, alltså de utsläpp som svensk regering
            och riksdag råder över, minskade under 2016 jämfört med 2015.
            Extra roligt är det att utsläppen i trafiken minskade med 4 procent,
            detta trots att det totala trafikarbetet ökade.
          </note>
          <note>
            Med detta sagt vill jag yrka bifall till reservation 17 i betänkandet
            och därutöver bifall till förslagen i betänkandet i övrigt.
          </note>
          <note>
            Vi har en långsiktig, effektiv klimatpolitik. God ekonomisk utveckling
            kan förenas med minskade utsläpp. Ja, det är till och med så att
            en god ekonomisk politik är en förutsättning för att resurser
            ska finnas för investeringar. Investeringar i framtiden, i ett
            hållbart samhälle och i ny utsläppssnål teknik skapar i sin tur
            nya resurser för jobb, tillväxt och välfärd.
          </note>
          <note>
            Låt mig ta ett exempel som de borgerliga ledamöterna ofta kritiserar
            här i kammaren, på felaktiga grunder. Regeringens satsningar på
            lokala klimatinvesteringar, Klimatklivet, följs noggrant av Naturvårdsverket
            så att de ger reella, verkliga klimateffekter. Vi har faktiskt
            tagit till oss av den kritik som funnits mot föregående regeringars
            investeringsprogram. Självklart ska vi inte ge pengar till investeringar
            som skulle blivit av även utan statligt stöd. Självklart ska vi
            ha noggrann koll på att investeringarna verkligen leder till minskade
            utsläpp. Den kritik som de borgerliga partierna framför bygger
            på gamla uppgifter.
          </note>
          <note>
            Klimatklivet väntas, med de nya satsningar som regeringen aviserat
            i vårändringsbudgeten, minska de årliga utsläppen med 1 ½ miljon
            ton koldioxidekvivalenter. Det motsvarar en femtedel av de totala
            utsläppen från alla bensinbilar i Sverige.
          </note>
          <note>
            Herr talman! Det har varit en lång resa för att komma till den
            här dagen, det här beslutet och den här debatten – denna dag när
            Sveriges riksdag ska slå fast ett nytt långsiktigt klimatpolitiskt
            ramverk. Jag känner en stolthet över att ha varit en del av denna
            resa, och jag vill tacka alla inblandade för att vi har kunnat
            nå så här långt.
          </note>
          <note>
            Det började egentligen redan under förra mandatperioden. Världens
            länder hade då misslyckats med att finna en väg framåt i klimatförhandlingarna
            2009 i Köpenhamn. Det födde en insikt i Sverige att vi befann
            oss i en unik situation – en unik möjlighet. Vi hade förutsättningarna
            att ta ledarskapet och genom vårt agerande visa andra var framtiden
            låg: att skapa tillväxt och jobb i ett modernt samhällsbygge tillsammans
            med minskade utsläpp, hållbarhet och en cirkulär ekonomi.
          </note>
          <note>
            Det är så vi socialdemokrater gärna är klimatpolitiker. Vi vill
            bygga ett samhälle i hållbar riktning. Vi vill ta oss an uppgiften
            genom att utveckla och modernisera Sverige i ett hållbart samhällsbygge.
            Det är kampen för jobb, välfärd och en hållbar framtid som driver
            vårt klimatengagemang. Och det bärs av värderingar om jämställdhet,
            jämlikhet och solidaritet med människor från världens alla länder.
          </note>
          <note>
            En förebild när det gäller klimatramverket fanns i Storbritannien
            , där Labourregeringen tillsammans med oppositionspartierna Liberaldemokraterna
            och Tories hade utvecklat en modell för att skapa långsiktighet
            i klimatpolitiken. Och det var näringslivet som krävde det. De
            ville nämligen säkerställa långsiktighet – att investeringar som
            gjordes inte omkullkastades av nya politiska bud.
          </note>
          <note>
            I dag ser vi hur rätt man hade i Storbritannien. Deras nuvarande
            premiärminister Theresa May från Tories släpper nu in ett nästan
            klimatförnekande parti i finrummet, men hon kan luta sig mot en
            brittisk klimatlag och ett ramverk som ska gälla lång tid framöver.
          </note>
          <note>
            Även om Storbritannien var förebilden kunde vi konstatera att
            Sverige hade andra förutsättning ar . Den breda politiska överenskommelse
            som vi nådde i Miljömålsberedningen och som nu utmynnat i en proposition
            och det utskottsbetänkande som vi diskuterar här i dag är den
            svenska modellen av den brittiska klimatlagen, den som vi började
            leta efter åren efter misslyckandet i Köpenhamn.
          </note>
          <note>
            Nu, med en bakåtsträvande president i USA och nya motverkande
            krafter på andra håll, behövs den svenska förebilden ännu mer.
            Det ger vi oss och världen här i denna kammare i dag.
          </note>
          <note>
            Herr talman! Det klimatpolitiska ramverk som nu äntligen ligger
            på bordet innebär en unikt ambitiös inriktning på klimatpolitiken.
            Målen att minska trafikens utsläpp med 70 procent till 2030, att
            nå minus 85 procent i utsläppsminskningar till 2045 och att därefter
            gå mot negativa utsläpp motsvaras inte någon annanstans. Detta
            i kombination med en klimatlag är, just nu, världens bästa klimatmål.
          </note>
          <note>
            Jag vet att till exempel stora kinesiska företag står beredda
            att investera i ny fossilfri teknik här i Norden och att nya innovationer
            för förnybart och cirkulär ekonomi finns på skrivborden runt om
            på de svenska universiteten och hos våra företag.
          </note>
          <note>
            Jag ser enorma möjligheter för svenska gröna jobb och innovationer
            i och med dagens beslut. Genom att Sverige går före i klimat-
            och miljöomställningen kan svenska företag ligga i framkant för
            att utveckla den nya teknik som världen efterfrågar. De kan med
            energi- och resurseffektiva lösningar bli konkurrenskraftigare.
            Inte minst vår stora tillgång på skog kan hjälpa oss att ersätta
            oljebaserade drivmedel. Nu ger vi den långsiktiga signal som man
            väntat på genom att rösta ja till det klimatpolitiska ramverket.
          </note>
          <note>
            Men beslutet i dag är inte målsnöret. Det är startskottet på
            en ny sträcka. Det är nu jobbet går in i en ny fas: en raksträcka
            som kommer efter en lite snirklig väg. Vi kan äntligen se riktningen
            och målen. Det är det som det klimatpolitiska ramverket ger oss.
          </note>
          <note>
            Vi är blocköverskridande och brett ense om riktningen och målen.
            I många fall kommer vi säkert också att vara ense om metoderna
            för att nå fram, men varje parti måste nu fundera på vilka åtgärder
            som krävs för detta. Varje gång man säger nej till andras förslag
            måste man ersätta dessa med egna förslag som ger lika stora utsläppsminskningar.
            Det är hela poängen med detta ramverk.
          </note>
          <note>
            Jag vill avsluta med en uppmaning, och jag hoppas att andra som
            i framtiden letar efter ledtrådar i debattprotokollen ska läsa
            detta: Tro inte att framtiden kommer sedan, att vi nog hinner
            ta fram de där åtgärderna så småningom och att det skulle vara
            gott om tid att klara målen! Det misstaget är gjort alltför många
            gånger. Vi måste börja här och nu, hela tiden.
          </note>
          <note>
            Regeringen har lagt fram en rad förslag. Det är investeringar
            och styrmedel som ger resultat men också investeringar och styrmedel
            som oppositionen avvisar. Några av dem hotar man att fälla i budgetbehandlingen
            i höst, utan att ge andra, egna alternativ. Det duger inte. Nu
            är det dags att kavla upp ärmarna och leverera det som ska göra
            resan mödan värd, att leverera ett Sverige som blir världens första
            fossilfria välfärdsland. Det är i alla fall regeringens mycket
            glädjande besked.
          </note>
          <note>
            (Applåder)
          </note>
          <note type="speaker">
            Anf. 148 JOHAN HULTBERG (M):
          </note>
          <note>
            Fru talman! Jag är mycket glad och stolt över att stå här i dag,
            eftersom denna debatt i stor utsträckning handlar om propositionen
            om ett förstärkt klimatpolitiskt ramverk.
          </note>
          <note>
            Nu undrar säkert en och annan som följer denna debatt hur jag
            som representant för Moderaterna, det största oppositionspartiet,
            kan ha sådana känslor för en proposition. Det är ju ett förslag
            från regeringen. Så är det i formell mening. Men detta ramverk
            och denna proposition är inte företrädesvis regeringens förtjänst
            utan ett resultat av det stora arbete som vi ledamöter från sju
            av riksdagens åtta partier gjorde i den parlamentariska miljömålsberedningen
            under 2015 och 2016.
          </note>
          <note>
            Fru talman! Bakom Miljömålsberedningens förslag står alla fyra
            allianspartier, Socialdemokraterna och Miljöpartiet. Vänsterpartiet
            står bak ­ om lejonparten, men valde tyvärr i slutskedet av beredningens
            arbete att reservera sig mot vissa delar av förslaget i ett försök
            att profilera det egna partiet i stället för att ta ansvar för
            helheten.
          </note>
          <note>
            Jag beklagar Vänsterns agerande liksom Sverigedemokraternas totala
            ointresse. Men framför allt konstaterar jag att vi har lyckats
            enas om ambitiösa mål och robusta ramar för den svenska klimatpolitiken.
          </note>
          <note>
            Grovt innehåller förslaget tre delar som jag, fru talman, kortfattat
            vill redogöra för.
          </note>
          <note>
            Den första delen utgörs av ett långsiktigt och mycket ambitiöst
            mål om att Sverige senast år 2045 inte ska ha några nettoutsläpp
            av växthusgaser till atmosfären. På väg dit läggs etappmål för
            2030 och 2040 fast, liksom ett särskilt mål för transportsektorn.
          </note>
          <note>
            Den andra delen består av ett utvecklat planerings- och uppföljningssystem.
            Hur regeringen ska bedriva klimatpolitiken tydliggörs, liksom
            relationen mellan riksdag och regering. Regeringen ska bland annat
            varje år lämna en samlad klimatredovisning till riksdagen som
            innehåller en redogörelse för utsläppsutvecklingen liksom en beskrivning
            av beslutade åtgärder såväl som behovet av ytterligare insatser
            för att nå uppsatta mål. Vidare ska regeringen, en gång per mandatperiod,
            utarbeta en handlingsplan som klargör hur regeringens samlade
            politik bidrar eller är tänkt att bidra till att etappmålen och
            det långsiktiga målet kan nås.
          </note>
          <note>
            Fru talman! Den tredje delen handlar om att inrätta ett särskilt
            klimatpolitiskt råd. Detta råd ska, precis som F inanspolitiska
            rådet, oberoende granska och följa upp regeringens politik. Bland
            annat ska rådet analysera om politiken är kostnadseffektiv och
            då titta på om de av regeringen föreslagna åtgärderna når de uppsatta
            klimatpolitiska målen till lägsta kostnad.
          </note>
          <note>
            Rådet ges en mycket viktig roll, och jag har stora förhoppningar
            om att det ska bidra positivt till utvecklingen av den svenska
            klimatpolitiken. Vi moderater har alltid företrätt en kostnadseffektiv
            och resultatorienterad klimatpolitik. För oss är det inte tillräckligt
            med god vilja inom klimatpolitiken, utan politiken måste också
            leda till goda resultat. Skattemedel ska alltid användas med försiktighet,
            och klimatutmaningen är helt enkelt för stor för att mötas av
            ineffektiva åtgärder. Vi har helt enkelt inte råd med en slösaktig
            klimatpolitik. Därför är rådets uppgift att följa upp kostnadseffektiviteten
            i den förda politiken central.
          </note>
          <note>
            Fru talman! Det faktum att vi nu är överens brett över parti-
            och blockgränserna om målsättningarna för den svenska klimatpolitiken
            hoppas jag också kommer att bidra till att den politiska debatten
            i större utsträckning kommer att fokusera på just hur målsättningarna
            ska nås och på resultat.
          </note>
          <note>
            Den sittande S- och MP-regeringens resultat är tyvärr en allvarlig
            kombination av skenande kostnader och ökande utsläpp. Det kan
            bara beskrivas som ett rejält fiasko för nuvarande regering. Sverige
            behöver en ny alliansregering.
          </note>
          <note>
            Efter president Trumps mycket oroväckande besked om att han avser
            att dra USA ur det historiska globala klimatavtalet, som förhandlades
            fram i Paris 2015, är det viktigare än någonsin att Sverige och
            EU för en politik som lyckas förena snabbt sjunkande utsläpp med
            en stark ekonomisk utveckling. För att vi ska kunna axla rollen
            som föregångsland måste vi nämligen genom praktisk politik och
            faktiska resultat slå hål på Trumps påstående om att en ambitiös
            klimatpolitik skulle stå i konflikt med jobb och ekonomisk utveckling.
          </note>
          <note>
            Till skillnad från nuvarande regering lyckades alliansregeringen
            väl med att visa att jobb och tillväxt visst kan gå hand i hand
            med minskande utsläpp. Under Alliansens tid i regeringsställning
            minskade de svenska utsläppen med nära 20 procent, samtidigt som
            Sveriges ekonomi växte med 10 procent.
          </note>
          <note>
            Nu med S och MP i regeringsställning ser vi i stället hur utsläppen
            ökar, samtidigt som svensk ekonomi inte alls utvecklas så bra
            som den borde. Om vi jämför oss med övriga EU-länder har vi för
            närvarande den näst lägsta tillväxten. På arbetsmarknaden ser
            vi en ökad jobbklyfta mellan in- och utrikes födda, och för första
            gången sedan 2013 såg vi i april att antalet arbetslösa ökade.
            Just nu är det således svårt att se Sverige som ett faktiskt föregångsland,
            då nuvarande regering varken lyckas leverera minskande utsläpp
            eller en stark ekonomisk utveckling.
          </note>
          <note>
            Fru talman! Denna utveckling måste vändas och den fortsatta politiken
            byggas utifrån de principer och de utgångspunkter som Miljömålsberedningen
            slog fast och som en nästan enig riksdag nu kommer att ställa
            sig bakom. Som moderat är det några principer som jag särskilt
            vill framhålla, och som jag personligen drev hårt i förhandlingarna
            i beredningen.
          </note>
          <note>
            För det första ska våra svenska klimatmål nås på ett sätt som
            innebär att Sveriges sammanlagda konkurrenskraft bibehålls eller
            allra helst stärks och som går hand i hand med skapandet av nya
            arbetstillfällen och ökad livsmedelsproduktion. För det andra
            får målen inte nås på ett sätt som leder till att utsläppen i
            stället ökar utanför Sveriges gränser. Av den andra principen
            följer också att det är fel att till exempel med nationella skatter
            prissätta utsläpp från verksamheter som redan omfattas av EU:s
            gemensamma utsläppshandelssystem.
          </note>
          <note>
            För att snabbare minska utsläppen från den handlande sektorn
            är det i stället ambitionerna för EU:s utsläppshandelssystem som
            successivt behöver höjas. Möjligheterna att göra det utan att
            försvaga konkurrenskraften för svensk och europeisk industri avgörs
            till stor del av i vilken utsträckning andra länder följer efter
            och prissätter sina utsläpp.
          </note>
          <note>
            Trots president Trumps mycket allvarliga besked gör Parisavtalet
            mig hoppfull om att världen nu äntligen är på väg att ta klimatutmaningen
            på allvar. Än finns dock en stor klyfta mellan å ena sidan målsättningen
            om att hålla den globala temperaturökningen väl under 2 grader
            med sikte på 1,5 grader och å andra sidan ländernas faktiska åtaganden.
            Trycket i de internationella klimatförhandlingarna måste därför
            hållas uppe.
          </note>
          <note>
            Fru talman! Vid sidan av propositionen om det förstärkta klimatpolitiska
            ramverket behandlas också ett antal motioner från den allmänna
            mo ­ tionstiden i detta betänkande. Moderaterna och Alliansen
            har lagt fram en lång rad förslag för att höja tempot i klimatpolitiken.
          </note>
          <note>
            Jag står självfallet bakom samtliga moderata reservationer liksom
            samtliga gemensamma reservationer från Alliansen. Men för tids
            vinnande väljer jag att yrka bifall till reservationerna 7 och
            19.
          </note>
          <note>
            Reservation 7 handlar om det som jag precis var inne på, nämligen
            om behovet av att Sverige är pådrivande i de internationella förhandlingarna
            i syfte att förmå Parisavtalets alla parter att uppdatera sina
            nationella åtgärdsplaner, så att gapet mellan mål och faktisk
            handling sluts.
          </note>
          <note>
            Reservation 19 handlar om Moderaternas förslag om att utarbeta
            en särskild nollutsläppsstrategi för basindustrin. Detta förslag
            ställde sig också Miljömålsberedningen bakom. Men regeringen har
            än så länge inte gjort verklighet av förslaget utan varit passiv.
            Det gör mig bekymrad. Om vi ska klara av att nå målet om inga
            nettoutsläpp av växthusgaser till 2045, utan att flytta utsläppen
            till andra länder, då måste vi klara av att ställa om vår industri
            i allmänhet och vår bas- och processindustri i synnerhet.
          </note>
          <note>
            Moderaterna vill se en ökad industriproduktion i Sverige, men
            med minskande utsläpp. En nollutsläppsstrategi tror vi kan vara
            ett viktigt verktyg för att åstadkomma detta och för att därmed
            bidra till snabbare minskande globala utsläpp.
          </note>
          <note>
            Svensk industri ligger redan i dag i miljö- och klimatmässig
            framkant. Våra industrier levererar därmed inte bara fantastiska
            material och produkter utan också klimatnytta. Svensk ståltillverkning
            är till exempel avsevärt mycket mer koldioxideffektiv än den kinesiska
            eller amerikanska. Ju mer stål Sverige kan producera och exportera,
            desto lägre blir de globala utsläppen. Detta globala perspektiv
            är viktigt att ha med sig när Sveriges nationella klimatpolitik
            utformas.
          </note>
          <note>
            Avslutningsvis, fru talman, vill jag tacka övriga ledamöter av
            Miljömålsberedningen. Tack, Matilda Ernkrans, Socialdemokraterna!
            Tack, Stina Bergström, Miljöpartiet! Tack, Rickard Nordin, Centerpartiet!
            Tack, Jens Holm, Vänsterpartiet! Tack, Irene Oskarsson, Kristdemokraterna!
            Självfallet också tack till beredningens ordförande och fantastiska
            kansli för att ni arbetade hårt och konstruktivt och bidrog till
            att vi kunde nå den historiska överenskommelse riksdagen nu klubbar
            igenom. Sa jag tack till Lars Tysklind, Liberalerna? Lars Tysklind
            förtjänar ett särskilt tack! Det här hade kunnat ge dålig stämning
            i alliansgänget.
          </note>
          <note>
            Fru talman! Jag vill samtidigt med kraft uppmana den nu sittande
            regeringen att vårda och respektera överenskommelsen. Den stora
            enighet vi i beredningen till slut lyckades nå var varken enkel
            eller självklar. Det krävde ett enormt arbete och en stor vilja
            hos samtliga ledamöter och från samtliga partier. Därför vill
            jag vända mig direkt till klimatminister Isabella Lövin.
          </note>
          <note>
            Slarva nu inte bort enigheten! Bryt inte mot överenskommelsen
            genom att föra en politik som leder till ökade u tsläpp utanför
            Sveriges gränser! Bryt inte mot överenskommelsen genom att lägga
            skatt på verksamheter som redan omfattas av EU:s utsläppshandelssystem,
            u tan respektera överenskommelsen! Följ det tillkännagivande riksdagen
            nu gör om att klimatpolitiken ska bedrivas så att minskande utsläpp
            förenas med ekonomisk tillväxt!
          </note>
          <note>
            (Applåder)
          </note>
          <note>
            I detta anförande instämde Jesper Skalberg Karlsson (M).
          </note>
          <note type="speaker">
            Anf. 149 MATILDA ERNKRANS (S) replik:
          </note>
          <note>
            Fru talman! Jag vill börja med att tacka Johan Hultberg. Jag
            vet vilket hårt och fantastiskt jobb du gjorde – inte minst inom
            ditt parti – för att vi skulle nå den breda överenskommelse vi
            nu beslutar om i Sveriges riksdag, Johan. Den innehåller alltså
            världens bästa klimatmål. Vi gjorde ett jättejobb, och i det stora
            hela ska vi vara väldigt glada att vi kunde hitta en så pass stor
            blocköverskridande enighet om den här riktningen. Jag tror att
            det är vad Sverige och världen behöver.
          </note>
          <note>
            Med det sagt tycker jag att det är lite ledsamt med den väg oppositionen
            ändå har slagit in på. Moderaterna – och vi kunde höra det från
            Sverigedemokraterna i partiledardebatten tidigare – väljer att
            måla Sverige mörkt och svart. Det kan finnas skäl till det om
            man är oppositionsparti, men just här tycker jag inte att det
            finns någon anledning. Vi är också brett överens om att vi ska
            klara att bygga en hållbar tillväxt tillsammans med minskade utsläpp.
          </note>
          <note>
            Statistiken – det vi vet om de svenska utsläppen – visar att
            de utsläpp som vi i Sverige råder över, de inhemska utsläppen
            från den icke-handlande sektorn, minskar. Det tycker jag att vi
            ska vara glada över, och speciellt att de minskar på trafikområdet,
            som är den stora utmaningen. Sedan är det sant att utsläppen ökar
            i den handlande sektorn, alltså våra industrier och annat. Den
            sektorn lyder under EU:s utsläppshandel. Totalt minskar dock utsläppsrätterna
            varje år inom EU, och att utsläppen ökar inom svensk industri
            visar ju bara att svensk industri är konkurrenskraftig.
          </note>
          <note>
            Menar verkligen Moderaterna att svensk industri ska flytta utomlands
            så att vi klarar de svenska utsläppen?
          </note>
          <note type="speaker">
            Anf. 150 JOHAN HULTBERG (M) replik:
          </note>
          <note>
            Fru talman! Jag har ingen som helst ambition att svartmåla Sverige;
            jag bara konstaterar, med hänvisning till officiell statistik
            från SCB, att Sveriges utsläpp ökar. Det är klart att det i någon
            mening måste ses som ett misslyckande för den här regeringen.
            Tycker inte Socialdemokraterna och Matilda Ernkrans att det är
            ett misslyckande att politiken leder till stigande utsläpp i Sverige
            blir jag bekymrad. Man kan ju inte vara nöjd när utsläppen stiger.
          </note>
          <note>
            Sedan är Matilda Ernkrans naturligtvis inne på en viktig förklaring,
            nämligen att svensk industri går bra och att det är därför utsläppen
            från den handlande sektorn stiger. Jag konstaterar bara att det
            från såväl Socialdemokraterna som Miljöpartiet är en ganska stor
            diskrepans i resonemanget jämfört med när man var i opposition.
            När vi förde denna diskussion under den förra mandatperioden blev
            jag som moderat ofta anklagad för siffertrixande. Man menade att
            det var ett sätt att slingra sig och inte ta ansvar, men nu passar
            det.
          </note>
          <note>
            Jag konstaterar att vi behöver hjälpa vår industri att ställa
            om. Därför driver vi moderater på för en strategi för att hjälpa
            industrin att göra just det, så att vi klarar av att producera
            mer stål, mer cement och fler bilar i Sverige – men med lägre
            utsläpp. Jag skulle därför vilja fråga Matilda Ernkrans och regeringen
            varför man inte sätter fart med det arbetet och genomför Miljömålsberedningens
            förslag om att ta fram en särskild nollutsläppsstrategi för industrin.
          </note>
          <note type="speaker">
            Anf. 151 MATILDA ERNKRANS (S) replik:
          </note>
          <note>
            Fru talman! I en seriös klimatpolitik där vi på allvar vårdar
            den breda överenskommelse vi har måste vi klara av att identifiera
            var vi behöver göra mer för att minska utsläppen. Och ja, vi behöver
            göra mer för att minska utsläppen i den icke-handlande sektorn,
            alltså inom Sverige från våra transporter – absolut! Regeringen
            har också skjutit till stora pengar i klimatpolitiken för att
            göra det.
          </note>
          <note>
            Vi behöver även minska utsläppen i det som är EU:s gemensamma
            utsläppshandel. Inte minst Moderaterna är väldigt noga med att
            påpeka detta här i Sverige; bekymret är att era moderata kompisar
            i EU driver en helt annan politik. Jag tror alltså att moderaterna
            behöver prata med varandra. Men också här driver regeringen naturligtvis
            en mycket aktiv politik och lägger in pengar till investeringar
            för att vi ska fortsätta minska våra utsläpp och samtidigt bygga
            en hållbar tillväxt. Det är absolut nödvändigt, och det är viktigt
            att sätta handling bakom orden.
          </note>
          <note>
            Apropå att sätta handling bakom orden: Det Moderaterna presenterar
            här i stället är en strategi, samtidigt som vi vet att Moderaterna
            tillsammans med de borgerliga partierna – man kan dessutom lägga
            till Sverigedemokraterna – alltså vill gå fram och sänka s katten
            i svensk ekonomi med 100 miljarder. Med 100 miljarder mindre i
            den svenska statskassan, hur kommer ett parti som Moderaterna
            att kunna sätta handling bakom orden i strategin och hitta det
            som till exempel LKAB, SSAB och Vattenfall söker? De har nämligen
            plockat fram en innovation där man kan göra stål av vätgas utan
            utsläpp, men de behöver privat och offentlig investering i form
            av pengar för att få snurr på det och göra det stort.
          </note>
          <note>
            Hur ska ni klara en sådan investerin g om ni samtidigt drar bort
            100 miljarder av våra gemensamma pengar i statskassan, Johan Hultberg?
          </note>
          <note type="speaker">
            Anf. 152 JOHAN HULTBERG (M) replik:
          </note>
          <note>
            Fru talman! Jag förstår att Matilda Ernkrans och representanter
            från regeringspartierna inte är så angelägna om att tala om resultat
            när vi ser att svenska utsläpp stiger samtidigt som svensk ekonomi
            bromsar in. Ja, vi har en tillväxt i Sverige, men det är anmärkningsvärt
            att vi har den näst lägsta tillväxten i Europa.
          </note>
          <note>
            Det gör att vi får minskade, eller i alla fall inte tillräckligt
            snabbt växande, resurser att investera i allt från fler poliser
            till bättre infrastruktur och stöd till forskningsprojekt som
            det Matilda Ernkrans refererade till. Moderaterna kommer alltid
            att säga nej till det vi tror är ineffektiva åtgärder. Vi kommer
            alltid att vara skattebetalarnas försvarare. Vi kommer att stå
            upp för skattebetalarnas rätt att förvänta sig att de pengar de
            surt har arbetat för och betalat i skatt också ska leverera faktisk
            nytta.
          </note>
          <note>
            Vi ser tyvärr att mycket av regeringens politik inte gör det.
            Vi ser att kostnaderna skenar men att utsläppen faktiskt stiger
            i Sverige. För att vi ska vara ett föregångsland måste vi lyckas
            kombinera en stark ekonomisk utveckling med minskande utsläpp,
            och det gör inte den här regeringen. Då tror jag att det behöver
            vara åtgärder som gör att industrin kan vara konkurrenskraftig
            samtidigt som utsläppen minskar, och då är detta strategin – något
            vi i Miljömålsberedningen ju var överens om är ett viktigt verktyg
            för att klara detta.
          </note>
          <note>
            På europeisk nivå var det faktiskt så att Moderaterna drev på
            för att regeringen skulle komma med ett bättre mandat till förhandlingarna
            när det gäller reformeringen av Europas utsläppshandelssystem,
            och vi fick till möjligheten att ha en översyn för att ytterligare
            skärpa ambitionsnivån på sikt. Det är så vi kan skapa incitament
            för industrin att ställa om, men vi måste säkerställa att svensk
            och europeisk industri är konkurrenskraftig. Det gör man nog inte
            genom att kraftigt höja skatterna på jobb, företagande och allt
            som är viktigt för företagande och jobbskapande, fru talman.
          </note>
          <note type="speaker">
            Anf. 153 MARTIN KINNUNEN (SD):
          </note>
          <note>
            Fru talman! Jag vill inleda med att yrka bi fall till reservationerna
            1 och 2.
          </note>
          <note>
            Jag vill också säga några ord om att vi från Sverigedemokraternas
            sida för första gången är med på ett tillkännagivande gentemot
            regeringen inom klimatpolitiken. Jag tycker att det är glädjande
            att oppositionen har kunnat enas. Det visar också att det finns
            ett alternativ till regeringens ineffektiva klimatpolitik och
            att det går att göra denna mer effektiv om man samarbetar.
          </note>
          <note>
            Vad klimatpolitiken i grunden handlar om är att miljarder människor
            just nu reser sig ur fattigdom, vilket ju i grunden är något fantastiskt.
            Inom en tioårsperiod räknar FN med att antalet människor som inte
            kan äta sig mätta kommer att vara mer än halverat. Andelen människor
            som lever i extrem fattigdom har minskat från omkri ng 40 procent
            till mindre än 10 procent.
          </note>
          <note>
            Allt färre länder styrs av kommunister och andra totalitära diktaturer.
            Världshälsan blir bättre, och medellivslängden ökar. Mycket arbete
            återstår, men utvecklingen går åt rätt håll, vilket man har all
            anledning att vara glad över.
          </note>
          <note>
            Kopplingen till vårt område blir ganska uppenbar: Att människor
            mår bättre och blir rikare – eller mindre fattiga – leder också
            till att de börjar att efterfråga nya saker. Befolkningen har
            ökat kraftigt, vilket leder till att efterfrågan på energi ökar
            exponentiellt.
          </note>
          <note>
            Vad klimatpolitiken i grunden handlar om är ett skriande behov
            av billig och stabil energi. Detta är vad det handlar om, och
            det är också vad vi egentligen debatterar här.
          </note>
          <note>
            Det har talats om en boom för sol och vind, men statistiken visar
            att det inte är på det viset. Mer än tre fjärdedelar av all energi
            kommer från fossil kraft. På tio år har förnybart ökat med 1 procentenhet.
            Förnybart handlar mestadels om att man eldar ved. Sol och vind
            står för mindre än 1 procent i dag och är knappt relevanta i ett
            globalt perspektiv, enligt uppgifter från IEA, som är motsvarigheten
            till OECD på energiområdet.
          </note>
          <note>
            Det talas väldigt mycket om den gröna revolutionen inom förnybart,
            men det hörs mer om den i prat än vad man kan se i statistiken.
            De närmaste decennierna kommer vi inte att få se någon betydande
            skillnad, om vi ska tro på de prognoser som finns och tar hänsyn
            till de utfästelser som har gjorts i samband med Parisöverenskommelsen.
          </note>
          <note>
            Fru talman! Om man följer debatten här ska lösningen i Sverige
            vara att vi fortsätter att subventionera sol och vind ännu mer
            och att vi saboterar svensk energimarknad genom att få ned priserna
            så att det knappt blir lönsamt för någon att producera någonting
            alls. Det är ju där vi befinner oss – alla skriker efter fler
            lättnader, även när det gäller vind och sol.
          </note>
          <note>
            Vi fick en energiöverenskommelse som gör att vår kärnkraft kanske
            orkar fortsätta ett tag till. Så som överenskommelsen är formulerad
            går den dock inte att uppfatta på något annat sätt än att kärnkraften
            ska vara borta 2040 – detta trots att klimatforskningen, IPCC
            med flera är överens om att kärnkraft är något som vi behöver
            mer av. Det är där vi behöver satsa mer på forskning och utveckling,
            men trots detta är kärnkraften något som vi ska putta ut.
          </note>
          <note>
            Utöver detta vill vi subventionera biodrivmedel. Detta kanske
            minskar utsläppen i Sverige, men det kan mycket väl öka dem globalt,
            om man tar hänsyn till markanvändningen. Våra biodrivmedel är
            till största delen importerade, och så lär det fortsätta att vara
            under lång tid. Detta är ingen vettig politik om man vill angripa
            globala klimateffekter.
          </note>
          <note>
            Fru talman! Vi har hört en del om klimatavtalet från Paris, som
            även kallas Parisöverenskommelsen eller Parisavtalet. Denna överenskommelse
            har många olika namn i olika länder – det beror på vad man behöver
            sälja till folket. Det talas om Parisöverenskommesen som något
            slags frälsning, men det är ju inte det som det handlar om.
          </note>
          <note>
            Som ett litet land sett till såväl utsläpp som befolkning får
            vi vara glada för alla globala initiativ. Vi i Sverigedemokraterna
            är tillfreds med att man har kunnat enas om någonting, oavsett
            hur mycket det egentligen är. Men vi bör vara införstådda med
            att Parisavtalet i grunden bygger på tomma löften, som sålts till
            folket med hjälp av ett extremt ambitiöst mål. Detta mål har ingen
            koppling till vare sig löften eller föreslagna åtgärder.
          </note>
          <note>
            Att USA nu har lämnat Parisavtalet – eller att man formellt sett
            kommer att göra det inom några år – tror jag varken gör till eller
            från. Att som många debattörer föra apokalyptiska resonemang om
            detta blir närmast löjeväckande.
          </note>
          <note>
            Jag läste att utrikesminister Margot Wallström avfyrade en tweet
            i samband med USA:s beslut. Hon skriver att USA:s beslut att lämna
            Parisöverenskommelsen är ett beslut att lämna mänsklighetens sista
            chans att säkra framtiden för våra barn.
          </note>
          <note>
            Det är här någonstans som det blir extremt löjeväckande. Det
            handlar om ett icke-bindande avtal med ytterst modesta frivilliga
            löften. Det kommer inte att göra någon skillnad för mänskligheten.
            Det kan möjligtvis skapa en grund för samarbete, samverkan och
            möjlighet att komma fram till nya förslag framöver.
          </note>
          <note>
            Det är förmodligen ingen katastrof för USA heller, för teknikutveck
            ­ lingen kommer att fortsätta där. Den har också bidragit till
            att öka tillgång ­ en och sänka priserna på gas och till att till
            viss del konkurrera ut kolet, som ju är det absolut viktigaste
            som måste ske på det globala området.
          </note>
          <note>
            Fru talman! Det vi i dag i huvudsak ska fatta beslut om är regeringens
            förslag till klimatlag och nytt ramverk för klimatpolitiken. Från
            Sverigedemokraternas sida har vi föreslagit att stora delar av
            propositionen ska avslås.
          </note>
          <note>
            Det gäller dock inte allt. Eftersom Sverigedemokraterna, vilket
            jag har påpekat, ser global samverkan som ovärderlig inom klimatpolitiken
            ställer vi oss bakom det mål som man har satt upp i anslutning
            till klimatavtalet i Paris och de preciseringar av miljökvalitetsmålet
            Begränsad klimatpåverkan som regeringen med anledning av detta
            avtal föreslår. I övrigt yrkar vi avslag på förslaget i propositionen.
          </note>
          <note>
            Varför gör vi då det? Jag tänkte gå igenom några avsnitt av propositio
            ­ nen.
          </note>
          <note>
            Sverigedemokraterna avvisar förslaget om klimatlagen. Vi gör
            det på samma grunder som flera tunga remissinstanser, bland annat
            Lagrådet, som sågade propositionen ganska kraftigt.
          </note>
          <note>
            När det gäller lagstiftning bör man vara ansvarsfull. Om man
            ska klubba igenom en lag i Sveriges riksdag ska den ha någon formell
            effekt. Det finns ingenting som säger hur denna lag skulle få
            någon effekt och vara bindande, som lagstiftning ska vara, när
            den saknar sanktionsmöjligheter och kan rivas upp av riksdagen
            när som helst.
          </note>
          <note>
            Den har lika stort värde som vilken överenskommelse som helst,
            och det framstår som att lagen enbart är till för syns skull –
            för att kommunicera fina ord i tidningen. I propositionen saknas
            argument för att lagstiftningen skulle stärka arbetet med att
            minska utsläppen av växthusgaser.
          </note>
          <note>
            Flera olika utsläppsminskningsmål omfattas också. Svensk klimatpolitik
            har under lång tid byggt på att Sverige ska gå före andra länder
            på området och besluta om betydligt större utsläppsminskningar.
          </note>
          <note>
            Regeringens proposition är ett steg i samma riktning. Genom att
            övertrumfa mål som beslutats såväl i Sverige som i EU hoppas man
            kunna påverka andra länder att gå i samma riktning. Utgångspunkten
            är såklart sympatisk, men det saknas någonting som tyder på att
            denna strategi kommer att fungera i praktiken. Det finns ingen
            forskning som stöder regeringens föregångsstrategi, och en analys
            av konsekvenserna av en radikal svensk föregångspolitik på klimatområdet
            saknas i propositionen.
          </note>
          <note>
            Sverige är och ska vara ett föredöme inom klimatpolitiken, men
            det är inte givet att detta görs bäst genom att ständigt presentera
            de dyraste och mest radikala utsläppsminskningsmålen. Om andra
            länder ska stimuleras att ta efter Sverige är det grundläggande
            att låga svenska växthusgasutsläpp kan förenas med en stark ekonomisk
            tillväxt som skapar jobb och välfärd.
          </note>
          <note>
            När det gäller det långsiktiga utsläppsmålet ställer vi oss frågande
            till att föreslå betydligt mer ambitiösa mål än vad som beslutats
            på EU-nivå, speciellt när detta förslag helt saknar styrmedel
            och analyser av vilka konsekvenser dessa styrmedel skulle kunna
            få i framtiden.
          </note>
          <note>
            Vi ser inget motiv till att vi i Sverige i dag ska anta nya mål.
            Vi kan behålla de mål som vi har.
          </note>
          <note>
            Detsamma gäller etappmålen till 2030 och 2040. De är omöjliga
            att ta ställning till i dag, eftersom det saknas en strategi för
            hur målen ska kunna uppnås.
          </note>
          <note>
            Det är dock positivt att målen inkluderar kompletterande åtgärder.
            Men det är samtidigt problematiskt och saknas analys av hur stora
            nivåer som ska tillåtas och varför de över huvud taget bör begränsas.
            Eftersom klimatfrågan är global är det viktigt att politiken bygger
            på detta. Om utsläppen sker här i Sverige eller om vi minskar
            dem någon annanstans borde vara fullständigt irrelevant om man
            vill minska utsläppen globalt och har det temperaturmål som propositionen
            innefattar.
          </note>
          <note>
            Fru talman! Regeringen föreslår också ett klimatpolitiskt råd.
            Vi avstyrker förslaget och anser inte att det behöver inrättas.
            Såväl behovet av det föreslagna rådet som dess status framstår
            som mycket oklart.
          </note>
          <note>
            Det finns redan instanser som gör allt detta jobb i dag. Finanspolitiska
            rådet, Riksrevisionen och Konjunkturinstitutet har i uppgift att
            granska regeringens åtgärder på området. De kommer också att återkomma
            med rapporter. Uppgiften att bedöma huruvida regeringens politik
            är tillräcklig för att uppfylla målen hanteras av Naturvårdsverket
            inom ramen för dess nuvarande uppgifter, varför ett klimatpolitiskt
            råd är överflödigt. Det kan framstå som att regeringen i brist
            på medhåll från befintliga instanser ser ett behov av att inrätta
            ett mer välvilligt råd, vilket naturligtvis inte är någon lämplig
            utgångspunkt. Vi har ju här i kammaren vid åtskilliga tillfällen
            kunnat konstatera att Finanspolitiska rådet och Konjunkturinstitutet
            har sågat regeringens och ofta den tidigare alliansregeringens
            politik på området fullständigt utan att man har brytt sig speciellt
            mycket.
          </note>
          <note>
            Fru talman! Som jag inledde mitt anförande med handlar det vi
            debatterar i dag i grunden om hur fattiga människor ska kunna
            få det bättre, hur de ska kunna få tillgång till energi. Hur man
            kan göra det utan att hämma deras utveckling och samtidigt inte
            öka utsläppen så kraftigt är det stora dilemmat här.
          </note>
          <note>
            Jag tror att vi skulle ha mycket att vinna på att föra en mer
            utvecklad kostnads- och nyttoanalys av vad som är det mest effektiva
            att satsa på. Är det mer subventioner och mål för vad som ska
            hända i en viss sektor i Sverige? Eller ska vi kanske satsa lite
            mer på teknikexport i stället och inrikta oss på att helt enkelt
            bekämpa utsläppsproblemen där det betyder något?
          </note>
          <note type="speaker">
            Anf. 154 JOHAN HULTBERG (M) replik:
          </note>
          <note>
            Fru talman! Att kort sammanfatta vad Martin Kinnunens anförande
            gick ut på är inte alldeles enkelt, för det höll verkligen inte
            ihop. Å ena sidan säger Martin Kinnunen att Sverigedemokraterna
            står bakom målet från Paris om att hålla temperaturökningen väl
            under 2 grader med sikte på 1,5 grader. Å andra sidan säger Martin
            Kinnunen att vi i Sverige inte kan sätta upp så ambitiösa mål.
            Men, Martin Kinnunen, målen handlar ju om hur Sverige ska ta sitt
            ansvar för att minska utsläppen så mycket som krävs för att Parisavtalets
            ambitioner ska kunna nås.
          </note>
          <note>
            Jag kan tipsa Martin Kinnunen att läsa lite grann om vilka slutsatser
            IPCC drar när det gäller vilka utsläppsminskningar som behöver
            göras. Vi behöver alltså globalt i princip ha kommit ned till
            noll i mitten av detta århundrade för att därefter nå negativa
            utsläpp. Om vi då i Miljömålsberedningen säger att det är rimligt
            att Sverige når målet 2045 ligger det ganska väl i linje med vad
            forskningen brett har kommit fram till behövs för att vi ska klara
            målen.
          </note>
          <note>
            Det är väldigt förvirrande att ställa upp på målen och samtidigt
            kritisera Parisavtalet för att det inte är tillräckligt konkret
            och för att länderna inte svarar upp mot det. Men när vi i Sverige
            försöker svara upp mot det och lägga fast tydliga målsättningar
            för den långsiktiga inriktningen, då är det fel.
          </note>
          <note>
            Martin Kinnunen frågar vad det finns för motiv för Sverige att
            sätta upp de här målen. Ett tydligt motiv är att de är efterfrågade,
            att näringslivet och samhällets aktörer frågar vad politiken vill
            långsiktigt. Om man ska investera i ny teknik, ett nytt raffinaderi,
            en anläggning för att producera biodrivmedel, batterier eller
            vad det nu kan tänkas vara krävs det nämligen att man vet att
            oavsett om det är en rödgrön regering eller förhoppningsvis en
            stark alliansregering ligger i alla fall huvudlinjerna fast.
          </note>
          <note>
            Varför vill inte Sverigedemokraterna bidra till att ge de långsiktiga
            spelregler som näringslivet behöver och efterfrågar?
          </note>
          <note type="speaker">
            Anf. 155 MARTIN KINNUNEN (SD) replik:
          </note>
          <note>
            Fru talman! Parisavtalet är bra i den meningen att man är överens
            om vart man vill komma någonstans. Man vill minska utsläppen av
            växthusgaser globalt i världen. Det är jättebra. Problemet är
            att Parisavtalet inte är så mycket mer än det. Det är det som
            är problemet.
          </note>
          <note>
            Då är frågan: Hur kommer vi dit? Det är ju inte vår miljömålsberedning
            som kommer att uppfylla målet i Parisavtalet, utan utsläppen måste
            minskas i övriga världen helt enkelt. Det är ingenting som vi
            kan göra här i Sverige, men vi kan arbeta för att bidra till att
            skapa de möjligheterna och lyssna på forskningen.
          </note>
          <note>
            Sveriges mest välmeriterade klimatforskare, Lennart Bengtsson,
            säger att vi inte kan satsa på kostsamma utsläppsminskningsåtgärder
            i Sverige. Vi ska satsa på teknikexport, och vi ska ha en forskningsreaktor
            med ny kärnkraft och försöka exportera den tekniken utomlands.
            Vi ska försöka stimulera våra företag att sälja sina värmepumpar
            i utvecklingsländerna. Det är sådant som han för fram och tycker
            är viktigt. Sedan finns det säkert forskare som tycker annorlunda.
            Men det är inte så att alla är överens om att det bästa sättet
            att lösa globala problem med växthusgasutsläpp är radikala åtgärder
            i Sverige.
          </note>
          <note>
            Energin behöver klara spelregler, men det är ingenting som vi
            får med utsläppsmålen eftersom de saknar styrmedel och strategi
            och inga partier är överens om dessa. Det är klart att det är
            jättemånga företag som vill ha bidrag och subventioner för just
            sin teknik och sitt biodrivmedel, men om det är det mest effektiva
            sättet att använda skattemedel vet vi inte i dag. Det är vi inte
            ett dugg överens om i Miljömålsberedningen.
          </note>
          <note>
            Samtidigt som Miljöpartiet är närmast religiösa när det gäller
            att uppfylla målen är Moderaterna i alla fall tydliga med att
            det inte får ske på bekostnad av vår konkurrenskraft. Det är bra
            att Moderaterna har den ståndpunkten, men det innebär samtidigt
            att ni inte vet om ni är beredda att stenhårt genomdriva de ganska
            radikala målen.
          </note>
          <note type="speaker">
            Anf. 156 JOHAN HULTBERG (M) replik:
          </note>
          <note>
            Fru talman! Sverige ska vara ett föregångsland, och Miljömålsberedningen
            är rätt tydlig med vad det innebär. Det innebär att man måste
            lyckas förena minskande utsläpp med ekonomisk utveckling.
          </note>
          <note>
            Målen som nu har satts upp, som är ambitiösa och krävande för
            denna och kommande regeringar, har ett antal villkor. Ett villkor
            är att utsläppen inte får öka i andra länder på grund av de åtgärder
            som vidtas i Sverige. Ett annat villkor är att målen ska nås samtidigt
            som vi värnar och helst stärker vår svenska konkurrenskraft. Om
            vi lyckas med det kan Sverige vara ett föregångsland.
          </note>
          <note>
            Sedan kommer Moderaterna alltid att kritisera ineffektiva åtgärder.
            Det kan ledamoten Kinnunen vara helt lugn över. Moderaterna kommer
            också att alltid se det som en viktig roll för Sverige att exportera
            teknik, kunnande och naturligtvis varor och tjänster. Det är därför
            som vi vill skapa förutsättningar för fler jobb och fler företag
            i Sverige att växa, och det är därför som forskning och teknikutveckling
            alltid har varit en bärande del av moderat miljö- och klimatpolitik.
          </note>
          <note>
            Vi behöver helt enkelt utveckla bättre lösningar på dagens problem
            och utmaningar. Därför är jag stolt över att Sverige under Alliansens
            tid, tillsammans med Israel, hade den högsta andelen forskningsanslag
            i relation till bnp. Jag tror verkligen på att forskning och satsning
            på dessa områden är effektiv klimatpolitik som i förlängningen
            genererar jobb och företag i Sverige.
          </note>
          <note>
            Fru talman! Jag tycker att Sverigedemokraternas politik haltar
            och inte går ihop. Det efterlystes också mer av nytto- och kostnadsanalys,
            men samtidigt är Sverigedemokraterna emot att man inrättar ett
            oberoende granskande klimatpolitiskt råd. Det är inte så att Riksrevisionen
            eller andra jämt och ständigt följer upp den svenska klimatpolitiken.
            Jag önskar att det vore så, för då hade vi kanske fått en mer
            saklig diskussion om vilka åtgärder som är effektiva och vilka
            som inte är det. Det behöver vi i Sverige.
          </note>
          <note type="speaker">
            Anf. 157 MARTIN KINNUNEN (SD) replik:
          </note>
          <note>
            Fru talman! Vi har uppföljningarna som kommer från Finanspolitiska
            rådet, Konjunkturinstitutet och Naturvårdsverket. Nu vill man
            inrätta något nytt. Vi är nog inte i grunden skeptiska till att
            ha ytterligare en expertinstans, men vi har kanske inte full tilltro
            till att man behandlar dem på rätt sätt – med tanke på vad man
            gjort efter den mycket hårda kritik som har kommit från Finanspolitiska
            rådet och Konjunkturinstitutet mot Miljömålsberedningens förslag.
            Man behöver kanske inte vara så konspiratorisk och tänka att Miljömålsberedningen
            vill ha en annan expertinstans som granskar deras mål.
          </note>
          <note>
            Hultberg återkommer till att man är så överens om vart man vill
            kom ­ ma. Men det man inte är överens om är till vilket pris.
            Jag läste att Johan Hultberg inte tycker att det är rimligt att
            människor på landsbygden ska behöva betala 40–50 kronor litern
            för att tanka sin bil och ta sig till jobbet, men jag tror inte
            att hela Miljömålsberedningen är överens om detta.
          </note>
          <note>
            Det är positivt att Moderaterna i alla fall sätter ned foten
            och talar om effektivitet och det globala perspektivet. Det behövs
            mer av det i svensk politik. Men det är samtidigt farligt att
            ingå denna överenskommelse med extrema och radikala partier som
            ser måluppfyllelsen som något som ska ske till vilket pris som
            helst, oavsett vad som sker med vår omvärld och oavsett vad som
            sker med teknikutvecklingen. Det är klart att vi kan stoppa all
            förbränning av fossila bränslen genom beslut här i Sveriges riksdag
            om vi vill, men det skulle få fruktansvärda följder om vi gjorde
            det i dag. Frågan är till vilket pris detta sker.
          </note>
          <note type="speaker">
            Anf. 158 STINA BERGSTRÖM (MP):
          </note>
          <note>
            Fru talman! I förra veckan var jag i Narjan-Mar, en liten rysk
            stad på tundran vid Barents hav. Staden stod värd för den åttonde
            konferensen för parlamentariker i Barentssammarbetet. Det är ett
            samarbete som har pågått sedan tidigt 1990-tal. Vartannat år träffas
            nordiska och ryska parlamentariker för att diskutera viktiga frågor
            för just den här regionen.
          </note>
          <note>
            Ett av temana för årets konferens var klimatförändringarna och
            klimatpolitik. Det var därför jag var där. Jag höll ett anförande
            och ledde en diskussion om det vi nu debatterar: det klimatpolitiska
            ramverket och de styrmedel och åtgärder som behövs både för att
            stoppa klimatförändringarna och för att möta dem.
          </note>
          <note>
            Barentsregionen är en av de regioner i världen som är särskilt
            känsliga för ett varmare klimat. Här ökar temperaturen dubbelt
            så fort som i resten av världen. Och när tundran tinar släpps
            stora mänger koldioxid och metan ut i atmosfären. Tundran innehåller
            mer kol än vad som i dag lagras i alla träd och växter i hela
            världen. Det är skrämmande fakta.
          </note>
          <note>
            Men klimatpolitik är inte lätt. Den lilla staden Narjan-Mar med
            drygt 20 000 invånare är uppbyggd kring oljeindustrin. Många av
            de som bor här, som jag mötte vid mina promenader i staden, är
            för sin försörjning beroende av den olja och fossilgas som pumpas
            upp i regionen. Att det finns gott om olja och att den är billig
            är tydligt, för i husen sköter man ventilationen genom att ha
            fönstren öppna trots att det är nollgrader ute.
          </note>
          <note>
            Vid vårt bord på konferensen fanns dock en medvetenhet och ett
            intresse. Det var stort att få berätta att i Sverige har vi faktiskt
            lyckats minska utsläppen. I Sverige har vi lyckats komma överens,
            i en bred majoritet, om hur vi ska fortsätta att snabba upp vårt
            klimatarbete. Det ska ske med ett klimatpolitiskt ramverk, med
            en klimatlag och med mål för hur utsläppen ska minska både för
            de totala territoriella utsläppen och för vårt lands stora utmaning:
            utsläppen från trafiken.
          </note>
          <note>
            Fru talman! Att införa ett klimatpolitiskt ramverk med en klimatlag
            var Miljöpartiets främsta vallöfte i valet 2014. När vi i Miljömålsberedningen
            fick vårt uppdrag strax före jul 2014 insåg vi nog alla att vi
            hade ett hårt arbete, många möten och politiska förhandlingar
            framför oss. Men nu står vi här, och sju av riksdagens åtta partier
            är överens.
          </note>
          <note>
            I likhet med Johan Hultberg är jag glad och tacksam över att
            regeringens proposition är helt i enlighet med Miljömålsberedningens
            förslag. Regeringen och riksdagen är överens om hur denna regering
            och kommande regeringar ska jobba. Det ska ske med en handlingsplan
            i början av varje mandatperiod och årliga redovisningar till riksdagen
            av hur klimatarbetet går. Lagen som styr detta, klimatlagen, ska
            börja gälla den 1 januari 2018.
          </note>
          <note>
            Vi har också kommit överens om målen: att Sverige senast 2045
            inte ska ha några nettoutsläpp av växthusgaser till atmosfären
            för att därefter uppnå negativa utsläpp och att vi senast till
            2030 ska ha minskat utsläppen från transporter, arbetsmaskiner,
            mindre industri- och energianläggningar, bostäder och jordbruk
            med minst 63 procent och senast 2040 med 75 procent.
          </note>
          <note>
            Att regeringens politik går i takt med dessa mål kommer ett tvärvetenskapligt
            expertorgan, ett klimatpolitiskt råd, att övervaka och utvärdera.
            Allt detta har vi kommit överens om, och det är stort. Jag tycker
            att vi alla kan sträcka på oss ett tag. Jag gör det i alla fall.
            Nu är det tid att sluta diskutera om och i vilken takt. Nu kan
            vi i stället koncentrera oss på att diskutera hur det ska gå till.
          </note>
          <note>
            Fru talman! Där tycker vi nämligen lite olika. Jag, som representant
            för Miljöpartiet, ett av regeringspartierna, är stolt över allt
            det klimatarbete som har gjorts och som görs av vår regering.
            Verkligheten visar att vi är på rätt väg, även om vi självklart
            måste göra mer.
          </note>
          <note>
            Förra året minskade utsläppen i Sverige i den icke-handlande
            sektorn, det vill säga i den sektor där svensk regering och riksdag
            har direkt möjlighet att påverka. I trafiksektorn minskade utsläppen
            med 4 procent – detta trots att trafikarbetet ökade. Det handlar
            om mer förnybara drivmedel, fler laddstolpar och fler bilar som
            drivs med el på våra vägar. Det handlar också om mer pengar till
            järnvägsunderhåll och till cykelinfrastruktur. Detta och mycket
            mer har vår regering infört, och det bidrar sammantaget till att
            vi ska uppnå det sektorsmål som vi i dag också ska fatta beslut
            om. Det handlar om att utsläppen från trafiksektorn ska minska
            med minst 70 procent till senast år 2030 jämfört med 2010.
          </note>
          <note>
            Fru talman! Självklart vill Miljöpartiet snabba upp arbetet ytterligare.
            Vi hade gärna sett ett ambitiösare mål för trafikens utsläpp till
            2030. Men vi koncentrerar oss nu på att införa de åtgärder och
            styrmedel som behövs. Det gäller bonus–malus vid nyinköp av bilar,
            som gör det billigare att köpa miljöbättre bilar och dyrare att
            köpa slösaktiga, törstiga bilmodeller. Det gäller reduktionsplikten,
            som kommer att öka andelen förnybart i våra bränslen. Det gäller
            mer statsstöd genom Klimatklivet och stadsmiljöavtalet. Det gäller
            också arbetet med den nationella transportplanen som, den här
            gången, äntligen måste sätta klimatet främst.
          </note>
          <note>
            Trafiken är som sagt vårt lands stora klimatutmaning. Våra inrikes
            ­ transporter står för 30 procent av Sveriges klimatutsläpp. Räknar
            vi in vårt flygande till andra länder pratar vi om ca 40 procent.
            Utsläppen från våra flygresor står i dag för en stor och växande
            andel av våra utsläpp. Och ändå är de helt skattebefriade. Om
            man kör bil får man betala koldioxidskatt men inte om man flyger.
            Att införa en flygskatt är både rättvist och klimat ­ smart.
          </note>
          <note>
            Fru talman! I Narjan-Mar skruvade man elementen i botten och
            öppnade fönstren. I Sverige ökar våra klimatavtryck trots att
            vi har energieffektiviserat våra hus och kommit ifrån oljeberoendet
            i värmesektorn. Visst har vi minskat våra territoriella utsläpp
            sedan 1990 med 25 procent, och med den här regeringens klimatpolitik
            kommer vi att klara vårt 2020-mål om en minskning av de territoriella
            utsläppen med 40 procent. Men dina och mina klimatfotavtryck är
            fortfarande lika stora.
          </note>
          <note>
            Våra utsläpp har flyttat utanför Sveriges gränser. Vår konsumtion
            av varor tillverkade någon annanstans i världen ökar. Hälften
            av våra fotavtryck finns nu i andra länder. Vi äter mer kött i
            dag – billigt importerat kött med större klimat- och miljöpåverkan
            än det svenska köttet. Vi köper mer kläder – billiga kläder tillverkade
            i Asien med stor miljöpåverkan. Och vi flyger mycket mer.
          </note>
          <note>
            Vi hade i Miljömålsberedningen i uppdrag att ta ställning till
            om vi tyckte att ytterligare ett mål borde införas – ett mål för
            hur utsläppen från vår konsumtion ska minska. Vi kom inte överens
            där, men vi var överens om att det är upp till varje regering
            att sätta ytterligare mål. Miljöpartiet anser att det är viktigt
            att regeringen gör det. Det är viktigt med mål och åtgärder för
            att nå målen. Den strategi för hållbar konsumtion som vår konsumentminister
            Per Bolund har presenterat är ett steg på vägen.
          </note>
          <note>
            Fru talman! Precis som har sagts tidigare i debatten ökar nu
            klimatutsläppen från de svenska industrierna. Det är bekymmersamt
            även om det är ett uttryck för att det går bra för Sverige, att
            orderingången till våra företag ökar och arbetslösheten sjunker.
          </note>
          <note>
            Men i ett hållbart samhälle måste vi kunna producera saker utan
            att producera koldioxid. Ska vi nå vårt mål om negativa utsläpp
            efter år 2045 måste även vår industri bli koldioxidfri. Även om
            industrins utsläpp i dag framför allt styrs av EU:s handel med
            utsläppsrätter anser Miljöpartiet att det är viktigt att staten
            tar sin del av ansvaret, bland annat med forskningspengar till
            nya processtekniker och annat som kan ta bort utsläppen från till
            exempel vår stålindustri, som ju står för en stor del av våra
            utsläpp.
          </note>
          <note>
            I en omställning till ett kretsloppssamhälle har vi i Sverige
            en stor fördel: Vi har mycket förnybart material att hämta från
            skogen. Det pratas mycket om bioekonomi i dag, och det är bra.
            Vi måste bruka skogen på ett miljö ‑ och klimatsmart sätt. Det
            gör vi genom att skydda våra sista naturskogar och nyckelbiotoper
            och bruka den skog vi ska bruka med mer hyggesfria metoder. Det
            gör vi också genom att använda den biomassa vi får av skogen på
            ett klimatsmartare sätt. Allra smartast är att bygga fler hus
            i trä. Därigenom får träden fortsätta att vara en kolkälla. Att
            framställa engångsprodukter av biomassa som snabbt eldas upp och
            producerar koldioxid är mindre klimatsmart.
          </note>
          <note>
            Miljömålet Begränsad klimatpåverkan är ett av våra 16 nationella
            miljömål. I dagens klimatdebatt låter det ibland som att vi skulle
            vara tvungna att offra de andra miljömålen för att möta klimatförändringarna,
            särskilt målen Levande skogar och Ett rikt växt ‑ och djurliv.
          </note>
          <note>
            Detta var dock inget vi kom fram till i Miljömålsberedningen.
            I enlighet med vad som står i FN:s klimatkonvention slår vi i
            stället fast att ”utvecklingen mot en mer biobaserad ekonomi måste
            ske på ett sätt som inte äventyrar övriga miljökvalitetsmål”.
            Det är en viktig och nödvändig utgångspunkt att komma ihåg.
          </note>
          <note>
            Avslutningsvis, fru talman, yrkar jag bifall till förslaget i
            betänkandet med undantag av det avsnitt som handlar om regeringens
            klimatarbete, där jag i stället vill yrka bifall till reservation
            17 som vi har gemensamt med S och V.
          </note>
          <note>
            (Applåder)
          </note>
          <note type="speaker">
            Anf. 159 RICKARD NORDIN (C):
          </note>
          <note>
            Fru talman! Klimatförändringarna är en av vår tids stora ödesfrågor.
            Det är därför vi samlas till debatt i dag. Men det här är inte
            riktigt en debatt i vanlig mening, för den här gången är vi ganska
            överens om det förslag som ligger på bordet.
          </note>
          <note>
            Det finns dock ett antal motioner från allmänna motionstiden.
            Därför vill jag yrka bifall till reservation 24 och 27. Men det
            klimatpolitiska ramverket är vi i stora drag eniga om i sex partier.
          </note>
          <note>
            Förra vintern och våren hade vi många och långa diskussioner
            om våra framtida klimatmål och hur det här ska styras i Miljömålsberedningen
            i riksdagen, både de enskilda procentsatserna och hur systemen
            för uppföljning och kontinuitet ska se ut. Att Parisavtalet samtidigt
            kom på plats var såklart bra och låg i linje med de diskussioner
            vi förde.
          </note>
          <note>
            Men det här kom ju inte som någonting från ovan. Det arbete som
            bedrevs i Miljömålsberedningen började med alliansregeringens
            Klimatfärdplan 2050. Den färdplanen lämnades över som ett arbete
            till Miljömålsberedningen, och vi i beredningen tog vid för att
            gemensamt hitta lösningar. Det var ett arbete som ledde framåt
            eftersom vi i beredningen tillsammans, både som ledamöter och
            som partier, ville se resultat.
          </note>
          <note>
            Tidvis var det kanske mer trots än tack vare regeringens beslut
            som arbetet ledde framåt. Därför blir det ibland lite komiskt
            att se hur vissa personer i regeringen gärna vill ta åt sig äran
            för saker som de själva inte ens var med om. Det här var Miljömålsberedningens
            arbete. Det var ledamöterna i Miljömålsberedningen och vi här
            i Sveriges riksdag som jobbade igenom det här.
          </note>
          <note>
            Låt mig citera ur utredningsdirektiven för Miljöfärdplan 2050,
            som Alliansregeringen tillsatte. ” Utredaren s ka lämna förslag
            till ett styr ‑ och uppföljningssystem. Utredaren ska, om så bedöms
            lämpligt, föreslå indikatorer som bör ingå som en del av ett utvecklat
            uppföljningssystem. Det är lämpligt att en fördjupad utvärdering
            och uppföljning sker en gång per mandatperiod .”
          </note>
          <note>
            Det är precis det vi nu har på bordet. Det är precis det vi kommer
            att fatta beslut om i eftermiddag, och det var precis det som
            vi i Miljömålsberedningen förhandlade fram.
          </note>
          <note>
            Det ska bli ordning och reda i klimatpolitiken. På precis samma
            sätt som det var i finanspolitiken under Anders Borg ska det vara
            ordning och reda. Vi ska ha stabila uppföljningssystem och återkommande
            utvärderingar, och man ska veta hur arbetet ska bedrivas. Att
            dessutom sex av partierna är överens om målnivåerna är fantastiskt.
            Det gör att den överbudspolitik som vissa tidigare har sysslat
            med kan slängas i återvinningen.
          </note>
          <note>
            Nu kan vi i stället diskutera och debattera hur vi ska komma
            framåt – om det är flygskatt eller obligatorisk inblandning av
            biobränsle för flyget som ger bäst resultat. Det är mycket intressantare
            och mycket mer givande, för politik handlar om förändring och
            inte om vem som lovar mest i opposition. Nu kan vi se vem som
            gör verklig klimatnytta. Nu kan vi se under vems regeringstid
            utsläppen sjunker och under vems de faktiskt ökar.
          </note>
          <note>
            I sin sammanfattning skriver Miljömålsberedningen – och det skrev
            sju partier under på: ”Sverige ska även bedriva en ambitiös och
            långsiktigt hållbar nationell klimatpolitik och vara en förebild
            för andra länder, med bibehållen konkurrenskraft”.
          </note>
          <note>
            Det är de sista orden, ”med bibehållen konkurrenskraft”, som
            är så otroligt viktiga. Sverige har 0,12 procent av världens invånare
            och 0,2 procent av världens utsläpp. Enda sättet för oss att rädda
            klimatet är att vara ett föredöme, något som andra vill kopiera.
            Vi kan stänga ned AB Sverige i morgon, men det kommer inte att
            hjälpa. Det kommer självklart att hjälpa lite – om vi nollar våra
            0,2 procent så att de blir 0,0 hjälper det. Men det hjälper inte
            tillräckligt mycket för att vi ska nå Parisavtalets ambitioner.
            Vi måste skapa stabila spelregler som andra länder vill kopiera
            och som gör omställningen möjlig för dem som faktiskt ska göra
            den. Det är inte vi politiker som gör den. Det är företag, kommuner
            och framför allt privatpersoner som gör kloka val i sin vardag.
            De valen måste andra vilja kopiera.
          </note>
          <note>
            Det är därför Centerpartiet lägger fram en rad förslag på klimatområdet.
            Vi vill ge upp till 100 000 kronor till den som väljer en miljösmart
            bil. Vi vill se obligatorisk inblandning av biobränsle för flyget.
            Vi vill ge mer makt till kommunerna att styra över sin trafiksituation,
            och vi vill uppmuntra företag som kommer med nya och kreativa
            idéer som kan lösa svåra problem. Det är här vi i Centerpartiet
            skiljer oss från regeringen.
          </note>
          <note>
            Det som är så bra nu är att nu behöver vi inte debattera vart
            vi ska nå eller vilken procentsats vi ska nå utan snarare hur
            vi når dit.
          </note>
          <note>
            Den här regeringen tror att ökade skatter och minskad mobilitet
            är lösningen. Jag tror precis tvärtom. Jag tror att det är utsläppen
            vi ska jaga. Det är inte företagen, inte solelen och definitivt
            inte att människor besöker varandra. Jag tror tvärtom att möjligheten
            att resa – oavsett om det är för att besöka en släkting i Norrbotten
            eller för att besöka en brevvän på andra sidan jordklotet – spelar
            roll. Att känna närhet till andra människor är en förutsättning
            för att bry sig om globala frågor. När avstånden minskar minskar
            också de känslomässiga avstånden. Det är därför vi bryr oss så
            pass lite om en del konflikter i andra länder – de känns långt
            borta. Med de minskade avstånd som mobilitet skapar skapas också
            närhet, och det är bra både för medmänsklighet och för klimatet.
          </note>
          <note>
            Vi i Sverige ska driva en så smart miljö ‑ och klimatpolitik
            vi kan. Vi ska visa vägen för andra. Vi har såklart en skyldighet
            att minska våra utsläpp. Men den stora skillnaden vi kan göra
            för världen är att visa att det går att kombinera minskade utsläpp
            med ökad tillväxt. Om de stora utsläppsländerna – Kina, USA och
            Indien – tvingas välja mellan minskade utsläpp och välfärd och
            tillväxt kommer de alltid att välja välfärd och tillväxt.
          </note>
          <note>
            Målet är inte att staten ska ha en så stor miljöbudget som möjligt
            utan att åtgärderna ska vara så effektiva som möjligt. Då kan
            vi göra mer klimatnytta med begränsade medel och även visa andra
            och fattigare länder hur de kan utvecklas utan att förstöra miljön.
          </note>
          <note>
            Det pratas alldeles för mycket om hur bra det är med dyr miljöpolitik,
            om vem som satsar mest och kan kasta ut mest pengar. Det pratas
            väldigt lite om hur stor effekt man får. Så länge att vara miljövän
            innebär att köpa den dyrare maten, att köpa den dyrare bilen och
            att ha den dyrare elräkningen kommer de miljömedvetna valen att
            vara en lyx och en uppoffring. Och då kommer vi aldrig att nå
            hela vägen.
          </note>
          <note>
            Det är bara genom att göra det lönsamt för människor och företag
            att vara miljövänliga som vi kan fixa det här. Därför behöver
            kostnaderna på jobb och företagande sänkas och kostnaderna för
            miljöförstöring höjas. Vi behöver en grön skatteväxling, en skatteväxling
            som inte tar ut mer pengar från våra skattebetalare och som inte
            bara lägger på pålagor utan också uppmuntrar dem som har nya idéer.
            När det är lönsamt att vara klimatsmart kommer företag, entreprenörer
            och innovatörer att utveckla produkterna och tjänsterna som minskar
            utsläppen. Miljö och tillväxt är nämligen inte varandras motsatser
            – tvärtom.
          </note>
          <note>
            Det är bara med växande företag och ett näringslivsklimat som
            uppmuntrar till nytänkande och innovationer som vi kan lösa de
            här problemen och framför allt visa världen att det inte är ett
            måste att välja. Vi kan göra både och. Det var det alliansregeringen
            visade. Vi minskade utsläppen. Och vi ökade tillväxten. Det har
            den här regeringen inte klarat av.
          </note>
          <note>
            (Applåder)
          </note>
          <note type="speaker">
            Anf. 160 STINA BERGSTRÖM (MP) replik:
          </note>
          <note>
            Fru talman! Jag ska erkänna att jag satt länge och lyssnade på
            Rickard Nordin och tänkte att den här gången har jag nog ingenting
            att ta replik på; han pratar så bra.
          </note>
          <note>
            Rickard Nordin talade just om vikten av att vi träffas som människor
            och diskuterar. När jag var i Ryssland förra veckan, som jag berättade
            om i mitt anförande, kände jag vikten av att sitta vid samma bord
            som ryska parlamentariker o ch diskutera klimatförändringar och
            vår klimatlag och av att dela med mig av erfarenheter av det klimatarbete
            som görs i Sverige.
          </note>
          <note>
            Jag måste dock fråga Rickard Nordin om det här med att den bästa
            miljöpolitiken inte bestäms av att man har en massa förslag när
            man är i opposition utan att det är det man genomför när man är
            i regeringsställning som är viktigast . Rickard Nordin sa någonting
            sådant.
          </note>
          <note>
            Mycket av det som nu genomförs är sådant som Centerpartiet inte
            vill ställa upp på, till exempel Klimatklivet . Det har jag som
            gammal re ­ gion ‑ och kommunpolitiker längtat efter ända sedan
            K limppengarna av ­ skaffa ­ des. Jag vet hur otroligt viktiga
            statspengarna är för att kommuner och re ­ gioner ska kunna göra
            stora investeringar. Det är någonting som Center ­ partiet inte
            vill ställa sig bakom.
          </note>
          <note>
            Varför vill inte Centerpartiet att de pengarna ska komma ut och
            gynna laddinfrastruktur, biogassatsningar och annat i kommuner
            och regioner?
          </note>
          <note>
            En annan sak gäller det här med att resa. Om jag ska hälsa på
            mina vänner i Tyskland kostar det oerhört mycket mer att ta tåget
            dit än att ta flyget. Ett sätt att jämna ut det är att till exempel
            införa en flygskatt, för att det ska bli mer ekonomiskt lönsamt
            att ta tåget. Varför tycker inte Centerpartiet att man ska betala
            för sina klimatutsläpp när man åker med flyg, liksom man gör när
            man åker med bil eller tåg?
          </note>
          <note type="speaker">
            Anf. 161 RICKARD NORDIN (C) replik:
          </note>
          <note>
            Fru talman! Det är precis det här som är skillnaden mellan Miljöpartiet
            och Centerpartiet. Miljöpartiet vill gärna slänga ut så mycket
            pengar som möjligt. Det finns mycket pengar i Klimatklivet; det
            har Stina Bergström rätt i. Men saken är dels att de går till
            ganska få företag – 40 miljarder går till tio företag – dels att
            Konjunkturinstitutet själv t säger att man inte kan garantera
            att åtgärderna inte hade vidtagits utan de här pengarna. Företag
            får betalt för saker som de kanske hade genomfört ändå. Det är
            dyr och ineffektiv miljöpolitik.
          </note>
          <note>
            Det händer bra saker i och med Klimatklivet. Laddstolpar är en
            sådan sak. Det är därför man ska ha riktade styrmedel i de fallen.
            Centerpartiet lägger pengar på laddinfrastruktur, för att bygga
            upp snabbladdarna som är elbilens reservtank, men också för att
            lägga upp hemmaladdarna och destinationsladdarna på arbetsplatsen.
            Det klarar Klimatklivet inte av att punktmarkera. Man tar nämligen
            bara de stora sakerna som är lätta att räkna hem. Det är just
            det som är problemet, de där sakerna som folk hade gjort ändå.
            Det bidrar Klimatklivet till. Det sägs i de utvärderingar som
            har gjorts, både av de gamla pengarna och av de nya pengarna.
          </note>
          <note>
            Centerpartiet har helt enkelt mer träffsäkra lösningar. Vi ska
            inte lägga ut pengar i onödan. Vi ska göra det som ger mest resultat.
          </note>
          <note>
            Problemet med flygskatten är just att man ska göra det som ger
            mest resultat. Utredaren själv säger att det inte är säkert att
            det blir några utsläppsminskningar. Och även om man skulle räkna
            snällt skulle vi med Centerpartiets förslag, om att i stället
            göra det obligatoriskt att blanda in biodrivmedel, kunna ta halva
            den kostnaden och ändå få hela den klimateffekt som flygskatten
            ger. Det är det som är skillnaden.
          </note>
          <note>
            Vi måste jaga utsläppen, inte mobiliteten. Jag håller med om
            att det är för krångligt och för dyrt att åka tåg. Men då är det
            det här man ska göra. En flygskatt hindrar bara den utveckling
            som flyget ändå behöver. Det är det som är problemet.
          </note>
          <note>
            Det finns inte några enkla lösningar. Man måste gå in på djupet,
            och då måste vi ställa om flyget, inte bara straffbeskatta det.
          </note>
          <note type="speaker">
            Anf. 162 STINA BERGSTRÖM (MP) replik:
          </note>
          <note>
            Fru talman! Jag och Rickard Nordin läser utvärderingar på olika
            sätt. När jag läser utvärderingar av Klimp, som har utvärderats
            ordentligt eftersom det pågick under en längre tid än Klimatklivet
            , som inte har pågått jättelänge, läser jag inte att det inte
            har lett till någon klimatnytta eller att de sakerna skulle göras
            även utan statsstöd. Jag vet många exempel på saker som aldrig
            skulle ha gjorts i kommunerna om man inte hade fått statsstöd,
            till exempel när man ska välja mellan en ny rötningsanläggning
            eller att satsa pengar på skola och omsorg. Det handlar om dyra
            anläggningar som dock betyder mycket för oss.
          </note>
          <note>
            Mycket har gått till laddstolpar. Mycket har också gått till
            biogassatsningar. Det ser jag som viktigt. När det gäller biogasen
            har man flera styrmedel. Vi har också metanreduceringsstödet,
            som är viktigt, och som den här regeringen har förlängt och utökat.
            Det är jättebra.
          </note>
          <note>
            När det gäller utsläppen från både flyg- och vägtrafiken måste
            man självklart satsa mycket pengar på alternativen – på järnväg
            och på kollektivtrafik. Men man måste också se till att varje
            transportslag bär klimatkostnaden. Det är vi ganska noga med när
            det gäller annan klimat- och miljöpolitik. Den som förorenar ska
            också betala för det. Men just när det gäller flyget har det historiskt
            sett varit ett undantag.
          </note>
          <note>
            Många andra länder i EU har redan infört en flygskatt. Det vore
            märkligt om vi i Sverige, som är ett klimatföredöme för många
            länder, inte också ska gå in på den vägen för att minska flygets
            utsläpp.
          </note>
          <note type="speaker">
            Anf. 163 RICKARD NORDIN (C) replik:
          </note>
          <note>
            Fru talman! Det är klart att pengar gör nytta. Annars hade de
            inte fått några pengar över huvud taget. Men enligt utvärderingarna
            hade många åtgärder vidtagits ändå. Då spelar det inte särskilt
            stor roll att Stina Bergström kan nämna några åtgärder som vidtagits
            tack vare Klimppengar och annat. Det där är anekdotisk evidens.
            Man måste gå på utvärderingarna. Jag kan säkert också räkna upp
            ett antal saker som hade kunnat få pengar på olika sätt.
          </note>
          <note>
            Stina Bergström talar om statsstöd, men jag talar om att skapa
            marknader, om att göra det lönsamt att göra det korrekta valet.
            Där är den grundläggande skillnaden mellan Centerpartiet och Miljöpartiet.
            Jag vet att det enda sättet att få det här att fungera på lång
            sikt är att det ska vara lätt att göra rätt val, inte att staten
            ska gå in och pröjsa.
          </note>
          <note>
            Flyget ska bära sina miljökostnader. Där är jag och Stina Bergström
            helt överens. Men flygskatten läggs bara som en passageraravgift.
            Det finns inga incitament över huvud taget för att effektivisera
            flygplan, för att blanda in mer biodrivmedel och så vidare. Skulle
            man ta alla de pengar som flygskatten kommer att kosta företagen
            och lägga dem på att i stället köpa biodrivmedel skulle man få
            dubbel klimatnytta. Man skulle minska utsläppen med dubbelt så
            mycket om man låter flyget sköta det på det sättet, i stället
            för att staten ska dra in pengar.
          </note>
          <note>
            Det är det som är grejen här. Man vill gärna dra in pengar till
            Magdalena Anderssons kassakista, för att göra dyra och onödiga
            reformer. Det är skillnaden. Det är här den gröna skatteväxlingen
            måste in. Man måste sänka skatten på jobb och företagande. Man
            måste se till att göra de saker som ger effekt. Biodrivmedel i
            flyget ger betydligt större effekt. Man får mer klimatnytta för
            pengarna. Och det är lite svårare. Det är inte lika sexigt.
          </note>
          <note>
            När Stina Bergström säger att många EU-länder har infört flygskatt
            glömmer hon att berätta att ganska många av dem också har avskaffat
            den, eftersom den inte fungerar. Det säger utredaren själv om
            flygskatten. Det är därför Centerpartiet är emot den.
          </note>
          <note type="speaker">
            Anf. 164 MARTIN KINNUNEN (SD) replik:
          </note>
          <note>
            Fru talman! Det är glädjande att våra partier i alla fall är
            lite överens om kritiken mot regeringens politik. Det är också
            glädjande att Rickard Nordin hänvisar till Konjunkturinstitutets
            sågning av pengarna till kommuner och landsting. Däremot är det
            lite tråkigt att Rickard Nordin inte lyssnade mer på Konjunkturinstitutet
            när det kom till arbetet i Miljömålsberedningen och det som Konjunkturinstitutet
            sa om sektorsvisa mål i klimatpolitiken och i synnerhet om mål
            för en fossilfri fordonsflotta.
          </note>
          <note>
            Vi är också överens om att man ska arbeta globalt för att minska
            utsläppen av växthusgaser. Vi är säkert också överens om att problemen
            i världen beror väldigt mycket på att efterfrågan på energi är
            enorm. Man måste då försöka att hitta sätt för att köpa rätt energi.
          </note>
          <note>
            IPCC har slagit fast att kärnkraft är en viktig del i det framtida
            arbetet. Mängder av svenska forskare har också föreslagit att
            vi i Sverige ska satsa mer på kärnkraft och att vi ska satsa på
            en forskningsreaktor. Även Lennart Bengtsson, den mest meriterade
            klimatforskaren i Sverige, har ju föreslagit samma sak, att vi
            ska satsa på en forskningsreaktor och försöka att exportera den
            nya tekniken med säkrare, billigare och mer miljövänlig kärnkraft
            som ger betydligt mindre avfall. Man ska också kunna ta till vara
            det avfall som annars måste grävas ned.
          </note>
          <note>
            Min fråga är: Varför vill Centerpartiet inte satsa på en forskningsreaktor
            för ny, modern kärnkraft?
          </note>
          <note type="speaker">
            Anf. 165 RICKARD NORDIN (C) replik:
          </note>
          <note>
            Fru talman! Den som jobbar med entreprenörskap, innovation och
            forskning och vill exportera energi vet att en av de viktigaste
            grunderna är en stabil hemmamarknad. Det är ett enormt ekonomiskt
            åtagande att satsa på en forskningsreaktor i stil med ESS i Lund
            och andra stora forskningssatsningar. Titta på vad kostnaderna
            är för ny kärnkraft i exempelvis Storbritannien! De är mer än
            dubbelt så höga som för produktion av landbaserad vind, numera
            havsbaserad vind och solenergi. Det finns helt enkelt ingen ekonomisk
            lönsamhet i detta, framför allt inte i Sverige.
          </note>
          <note>
            Att vi ska satsa på forskning och en teknik – som vi någon gång
            tänker exportera – som vi själva inte kommer att ha nytta av tror
            jag helt enkelt är en dålig affär. Det är dåligt för Sverige förutom
            alla säkerhetsaspekter. Vi kan lägga det åt sidan. Det finns många
            problem med kärnkraften, men den är inte lönsam, framför allt
            inte i Sverige. Det kan finnas applikationer och ställen i andra
            länder där man inte har något alternativ. Men låt då dessa länder
            utveckla kärnkraften! Låt oss satsa på det som spelar roll i Sverige
            och som vi oc kså kan utveckla i andra länder!
          </note>
          <note>
            Det är där som vi ska lägga vårt fokus och våra pengar. Vi ska
            lägga pengarna på biodrivmedel, biomassa och bioenergi. När det
            gäller el ska vi lägga pengarna på sådant som vindkraft , där
            vi har en konkurrensfördel och får ut lönsam el för vår basindustri.
            Det sista som industrin vill ha är ju dyr kärnkraft som gör att
            den låser sina energipriser i 60–80 år framöver samtidigt som
            teknikutvecklingen gör att marginalpriserna går nedåt.
          </note>
          <note>
            Det finns en anledning till att man inte ville satsa på den reaktor
            som man funderade på att bygga. Det finns ingen som vill bygga
            en reaktor i Sverige i dag. Att då forska fram en ny reaktor känns
            otroligt avlägset.
          </note>
          <note type="speaker">
            Anf. 166 MARTIN KINNUNEN (SD) replik:
          </note>
          <note>
            Fru talman! Det är intressant att höra att Rickard Nordin anser
            sig veta mycket mer än vad alla forskare och experter på området
            vet och vad IPCC tycker att man ska satsa på i den globala klimatpolitiken.
            Att man inte försöker sig på att bygga ny kärnkraft i dag är ju
            inte så konstigt. Det finns ett miljöparti i den rödgröna regeringen
            som absolut inte vill bygga kärnkraft. I den andra, borgerliga,
            konstellationen finns Centerpartiet , som också är extremt kärnkraftsfientligt.
            Vilket energibolag som helst förstår ju att det inte finns någon
            stabilitet. Det är en väldigt osäker marknad där man inte kan
            lita på spelreglerna.
          </note>
          <note>
            Vi har enorma möjligheter i Sverige. Vi har teknikkunnandet,
            kunskaperna och infrastruktur redo för att göra detta. Alliansregeringen
            var på gång att sjösätta projektet, trots Centerpartiets åsikter.
            Nu har det tyvärr lagts på is.
          </note>
          <note>
            Sol och vind är ju inte alternativet i dag. Man måste ha något
            att reglera kraften med. Det är därför som kol är så populärt.
            Det är billigt att bygga kolkraftverk, det är billigt att köpa
            in och det är enkelt att sätta igång och stänga av produktionen
            när det behövs. Det är därför som kärnkraft är ett så mycket bättre
            alternativ.
          </note>
          <note>
            Vi har ett kärnkraftsfientligt parti i den ena konstellationen
            och ett kärnkraftsfientligt parti i den andra konstellationen.
            Detta är någonting som måste ändras i svensk politik, om vi ska
            kunna klara vår konkurrenskraft framöver.
          </note>
          <note type="speaker">
            Anf. 167 RICKARD NORDIN (C) replik:
          </note>
          <note>
            Fru talman! När det gäller långsiktig stabilitet i energipolitiken
            är det få länder som har haft så stabila spelregler som Sverige.
            Det gjordes en energiöverenskommelse inom Alliansen 2009. Den
            bekräftades av tre allianspartier och regeringen 2016.
          </note>
          <note>
            Det är tillåtet – även politiskt – att bygga nya kärnkraftsreaktorer
            om man så vill. Det är få länder som har så stor politisk stabilitet
            på energimarknaden som Sverige, det vittnar också investerarna
            om. De säger att de vet vad som gäller och vad det är som komma
            skall. Det är därför som det behövs lägre marginaler för investeringar
            i Sverige jämfört med många andra länder. Om man ska bygga kärnkraft
            vet man också att det är på marknadsmässiga villkor. Då är det
            ingen som är intresserad. Det har aldrig någonsin byggts ett kärnkraftverk
            på helt marknadsmässiga grunder någonstans i världen, inte heller
            i Sverige.
          </note>
          <note>
            Det som Martin Kinnunen glömmer bort när han pratar om reglerkraft
            är att vi i Sverige inte använder kärnkraft för att reglera sol
            och vind. Kärnkraften jobbar inte så, utan den ligger som en typ
            av bas längst ned.
          </note>
          <note>
            Det som Martin Kinnunen framför allt glömmer är den fantastiska
            resurs som vi har i Sverige, H 2 O. Det är vår vattenkraft som
            kanske är ett av de mest hotade kraftslagen för tillfället med
            tanke på hur länsstyrelser har gått fram när det gäller småskalig
            vattenkraft. Det är därför som det är otroligt viktigt för Centerpartiet
            att värna vattenkraften, både den storskaliga och den småskaliga.
            Den är så viktig för det svenska kraftsystemet. Det är vattenkraften
            som vi har reglerkraft till. Den gör att man kan parera på olika
            sätt. Den gör också att vi kan hjälpa andra länder att parera
            och att vi tillsammans med framför allt Norge k an exportera el.
            Det är otroligt viktigt.
          </note>
          <note>
            Poängen är att det är tillåtet att bygga kärnkraft. Mattias Karlsson
            kan dra ihop sina finansiärer och göra det om han vill. Det är
            okej att bygga en forskningsreaktor också, men gör det inte med
            statliga medel! Det är en dålig affär. Uppenbarligen vill inte
            företagen ha en forskningsreaktor, för då hade de redan byggt
            en sådan.
          </note>
          <note type="speaker">
            Anf. 168 JENS HOLM (V):
          </note>
          <note>
            Fru talman! Klimatfrågan är vår tids överlevnadsfråga. Vi i Sverige
            har ett särskilt viktigt ansvar i den frågan. Vi vet att om alla
            levde som vi svenskar gör skulle vi behöva minst ytterligare tre
            jordklot, och det har vi inte.
          </note>
          <note>
            Effekterna av klimatförändringen märks redan tydligt i den södra
            delen av jordens halvklot. Det har varit kraftiga översvämningar
            i Bangladesh, extrem hetta i Afrika söder om Sahara och miljontals
            flyktingar har producerats i Mellanöstern. Detta är i grunden
            också en konsekvens av klimatförändringen och de spänningar, konflikter
            och krig som den medför.
          </note>
          <note>
            Det som vi i dag debatterar och ska fatta beslut om gör vi för
            de fattiga människorna i syd som här och nu drabbas av klimatförändringar.
            Vi gör det också för våra barn, för kommande generationer som
            ska ärva det samhälle som vi har byggt upp.
          </note>
          <note>
            Våra barn och ungdomar är synnerlig en engagerade i klimatfrågan.
            I opinionsundersökning efter opinionsundersökning kan vi se att
            klimatfrågan är den fråga som mest engagerar dagens unga. Klimatfrågan
            håller våra barn och unga vakna om nätterna. De är oroliga och
            har en klump i magen. För deras skull måste vi ta ansvar och göra
            mera.
          </note>
          <note>
            I tider då vi vuxna politiker talar allt mindre om klimatfrågan
            vet vi att svenska folket är rejält oroat över klimatförändringen.
            Vi såg det senast i SOM-undersökningen från Göteborgs universitet.
            I den var klimatfrågan i topp bland de frågor som oroar svenska
            folket. Den rankas högre än militära anfall, epidemier, brottslighet,
            hotet från Ryssland eller något annat.
          </note>
          <note>
            I dag ska vi fatta beslut om en ny och unik klimatlag för Sverige
            och ett klimatpolitiskt ramverk, och detta är viktigt. Beslutet
            har stort stöd hos svenska folket och inom våra partier. Det handlar
            som tidigare har nämnts om att vi ska sätta upp ett långsiktigt
            mål om ett nära-noll-utsläpp till senast 2045. Vi i Vänsterpartiet
            ville att detta skulle nås tidigare, men vi tycker att det blev
            en rimlig kompromiss. Det finns en poäng med att åtminstone sju
            av Sveriges riksdags åtta partier står bakom det här.
          </note>
          <note>
            Sverige får nu sin första klimatlag i vilken det förs in ett
            system av obligatoriska årliga klimatredovisningar och att en
            långsiktig klimathandlingsplan måste antas i början av varje ny
            mandatperiod.
          </note>
          <note>
            Från och med nästa år får vi ett oberoende klimatpolitiskt råd
            som ska se till att alla politikområden verkar för att klimatmålen
            uppnås. Det går inte längre att göra som förut då miljö- och klimatpolitikerna
            fattade bra beslut och politikerna från exempelvis finans ‑ ,
            bostads- eller transportområdet sedan kunde fatta beslut som gick
            helt stick i stäv med detta. Nu måste man i stället inom alla
            politikområden ta klimatansvar och dra åt samma håll.
          </note>
          <note>
            Allt detta är bra, och vi i Vänsterpartiet står bakom det. Vi
            tycker däremot att vissa förslag i betänkandet och i regeringens
            proposition inte når ända fram. Det gäller till exempel sektorsmålet
            för transportsektorn. Jag beklagar att ni som kommer att rösta
            för just denna del inte föreslår ett mer ambitiöst mål än att
            utsläppen ska minska med 70 procent till 2030.
          </note>
          <note>
            Detta innebär faktiskt en sänkning av ambitionsnivån om vi ser
            till vad vi tidigare har haft att sträva efter, nämligen förslaget
            om minskningar om 80 procent som kom från utredningen om en fossiloberoende
            fordonsflotta. Utredningen konstaterade också att man kan minska
            utsläppen med 90 procent till 2030. Hela den tekniska potentialen
            finns tillgänglig.
          </note>
          <note>
            Jag tycker därför att målet för transportsektorn är en missad
            möjlighet i detta sammanhang, och Vänsterpartiet tar upp det i
            reservation nr 3. Vi vill ha en ambitiösare målsättning.
          </note>
          <note>
            Vänsterpartiet beklagar också att inget separat mål föreslås
            för de konsumtionsrelaterade utsläppen. Vi i Sverige brukar vara
            stolta över att vi har varit bra på att minska utsläppen hos oss
            under de senaste decennierna. Men vad är det värt då utsläppen
            i andra länder som en direkt följd av vår konsumtion växer lavinartat?
          </note>
          <note>
            Det här handlar om utsläppen från vår konsumtion, och regeringen
            föreslår i propositionen dessvärre inget separat mål. Det kan
            gälla alla prylar som vi konsumerar och som är tillverkade i andra
            länder. Det kan även gälla utsläppen från utrikesflyget eller
            vår ökande konsumtion av kött. Var och en av sektorerna utrikesflyg
            och kött står för nästan lika stor klimatpåverkan som Sveriges
            4,5 miljoner personbilar. I dag syns dessa utsläpp inte. Konkreta
            styrmedel saknas, och vi har framför allt inga konkreta målsättningar
            för att minska de här utsläppen.
          </note>
          <note>
            Vi behöver ett separat mål för de konsumtionsrelaterade utsläppen.
            Jag läste i Svenska Dagbladet om ett brett upprop från Organisationssverige.
            Alltifrån miljörörelsen till Lantbrukarnas Riksförbund och ett
            antal biståndsorganisationer vill ha detta. Att vi ska ha ett
            separat mål för konsumtionsrelaterade utsläpp har även föreslagits
            av expertmyndigheten på området, Naturvårdsverket, liksom av regeringens
            arbetsgrupp för en grön omställning.
          </note>
          <note>
            Jag tror tyvärr att när man inte har något mål för en så stor
            sektor som de konsumtionsrelaterade utsläppen utgör blir det ungefär
            som för en orienterare utan karta. Man springer och springer men
            hittar aldrig riktigt fram. Vi kommer tyvärr att fortsätta famla
            i mörkret om vi inte sätter upp konkreta mål för hur och när dessa
            utsläpp ska minska.
          </note>
          <note>
            Fru talman! Jag vill passa på att berätta att det faktiskt fanns
            en samsyn om dessa båda områden. När vi i Miljömålsberedningen
            förhandlade fanns det ett ambitiösare mål för transportsektorn
            och ett förslag om ett kompletterande mål för konsumtionsutsläppen.
            Alla sju partier var överens om detta ända fram till slutet. Då
            valde dock ett parti att ställa sig utanför: Moderaterna. Därför
            blev det inget skarpare mål för transportsektorn, och det blev
            inget kompletterande mål för konsumtionen.
          </note>
          <note>
            Johan Hultberg menar att Vänsterpartiets reservationer på området,
            nr 3 och nr 4, är ett försök att profilera den egna politiken.
            Jag menar däremot att vi tar ansvar för klimatet. Nu blev det
            dock som det blev. Det parti som ville minst, Moderaterna, fick
            sätta ambitionsnivån. Detta är djupt beklagligt.
          </note>
          <note>
            Jag vill vända mig till Isabella Lövin och understryka att Miljömålsberedningen
            konstaterade att det står varje regering fritt att lägga fram
            förslag på området. Regeringen kan när den så vill lägga fram
            ett kompletterande förslag om de konsumtionsrelaterade utsläppen.
            Jag hoppas verkligen att regeringen kommer att göra det.
          </note>
          <note>
            Klimatfrågan sätter fingret på något annat inom politiken, nämligen
            hur vi bedriver politik. Klimatfrågan mer än något annat sätter
            fokus på att detta är något vi måste lösa tillsammans. Alltför
            länge har ansvaret för att lösa dessa stora frågor rullats över
            till marknaden och enskilda konsumenter. Jag tror dock inte att
            det finns någon marknadens osynliga hand som kommer att rädda
            klimatet.
          </note>
          <note>
            Som enskilda konsumenter är vi ganska ensamma när vi står i butiken
            och ska försöka rädda planeten. Vi behöver därför fler gemensamma
            lösningar för att rädda klimatet. Vi behöver göra detta tillsammans.
            Alla politikområden måste ta ansvar för att ställa om Sverige
            till ett socialt och ekologiskt samhälle. Exempelvis behöver vi
            investera massivt i sådant som ställer om i kollektivtrafiken,
            i järnvägen och i hållbart bostadsbyggande. Vi behöver ställa
            om till 100 procent förnybar energi, hållbar mat, klimatanpassning
            och så vidare.
          </note>
          <note>
            Jag lyfter upp investeringarna för de är viktiga. Jämfört med
            tiden efter andra världskriget investerar vi i Sverige mycket
            mindre i dag än då. Vi investerar också i stor utsträckning i
            sådant som leder till ökade utsläpp. Hur kan vi exempelvis tillåta
            att vi investerar långt mer i byggandet av nya vägar än i järnväg?
          </note>
          <note>
            Jag hoppas att vi med det klimatpolitiska ramverket och klimatlagen
            sätter fokus på sådana saker så att investeringspolitiken drar
            åt rätt håll. Jag hoppas också att vi helt och hållet får en ekonomisk
            politik som ställer om Sverige i mycket större utsträckning.
          </note>
          <note>
            Skatter på sådant som smutsar ned är bra, särskilt när intäkterna
            går till det som ställer om. Det som smutsar ned vår miljö ska
            förbjudas eller åtminstone straffas med skatter och avgifter.
            Miljöskadliga subventioner måste tas bort. Höginkomsttagarnas
            livsstil med flygresor, stadsjeepar, shoppingweekender i London
            eller New York måste problematiseras och begränsas.
          </note>
          <note>
            Rättvisa och en effektiv klimatpolitik går hand i hand. I grunden
            handlar det också om att vi borde tala om ett mål som vi enligt
            mig talar alldeles för lite om: generationsmålet. Det handlar
            om att lämna över ett samhälle där de stora miljöproblemen är
            lösta utan att skapa nya problem utanför Sveriges gränser. Där
            har vi fortfarande en hel del kvar att göra.
          </note>
          <note>
            Fru talman! Jag står bakom Vänsterpartiets alla reservation er
            men vill avslutningsvis särskilt yrka bifall till reservation
            nr 4.
          </note>
          <note type="speaker">
            Anf. 169 JOHAN HULTBERG (M) replik:
          </note>
          <note>
            Fru talman! Jag hade egentligen inte tänkt begära replik på Jens
            Holm, men när han sprider direkta lögner känner jag mig ändå nödgad
            att göra det.
          </note>
          <note>
            Miljömålsberedningen präglades av en konstruktiv diskussion och
            ett klimat där det var ett givande och tagande och där vi verkligen
            ansträngde oss för att försöka lyssna på varandras argument och
            ingångsvärden och hitta landningszoner. Vissa partier argumenterade
            med själ och hjärta för att vi skulle ha sektorsmål för det mesta.
            Andra partier, inklusive mitt, var mer kritiska. Vi landade till
            slut i en kompromiss om ett väldigt ambitiöst mål för transportsektorn.
            Det är inte det mål som FFF-utredningen resonerade kring, utan
            ett bredare mål. Det handlar om inrikestransporterna totalt sett,
            som också inkluderar till exempel den inrikes sjöfarten. Det som
            Jens Holm gör är lite grann att jämföra äpplen och päron.
          </note>
          <note>
            Moderaterna kommer aldrig att medverka till målsättningar som
            vi inte har möjlighet att föra en bra politik för att nå. Vi har
            väldigt begränsad rådighet när det gäller att nå minskade utsläpp
            på grund av vår konsumtion. Då är det snarare så att vi måste
            skapa tryck på till exempel Kina att skärpa sin klimatpolitik
            och införa tuffare miljöregleringar för att göra produktio ­ nen
            bättre.
          </note>
          <note>
            Jag tror inte på klimattullar. Jag tror inte på att förbjuda
            människor att köpa vissa produkter. Jag tror däremot på marknaden.
            Jens Holm talar om att marknaden inte kommer att lösa detta. Jag
            tycker ändå att det är intressant att se att Indien nu har beslutat
            sig för att inte investera i nya kolkraftverk motsvarande alla
            de kolkraftutsläpp som Storbritannien har. Orsaken är att priset
            på solenergi har fallit så mycket. Vi behöver mer tilltro till
            marknaden, Jens Holm, och i många fall mindre regleringar.
          </note>
          <note type="speaker">
            Anf. 170 JENS HOLM (V) replik:
          </note>
          <note>
            Fru talman! Jag hade egentligen inte heller tänkt ta upp våra
            interna diskussioner i Miljömålsberedningen, men det var Johan
            Hultberg som i sitt anförande öppnade Pandoras ask genom att prata
            om att Vänsterpartiet väljer att skriva reservationer för att
            profilera sin egen politik. Det tyckte jag var en ganska inkorrekt
            beskrivning av verkligheten vad gäller hur förhandlingarna för
            si g gick i Miljömålsberedningen, där vi faktiskt hade en bred
            samsyn om vikten av att ha ett ambitiösare mål för transportsektorn
            och att vi också skulle hantera de konsumtionsrelaterade utsläppen.
            Som jag minns det hela var även Johan Hultberg med under de diskussionerna
            ända fram till slutet. Sedan blev det som det blev.
          </note>
          <note>
            Jag tycker inte att det direkt är att jämföra äpplen och päron
            att prata om utsläppen från vägtransporter plus inrikes sjöfart,
            eftersom inrikes sjöfart står för en så otroligt marginell del
            av de totala utsläppen från transportsektorn, om vi ska vara helt
            ärliga, Johan Hultberg. Tidigare hade vi en bred samsyn om att
            minska utsläppen från vägtransportsektorn med minst 80 procent
            till 2030. Det som föreslås i det här betänkandet är minus 70
            för transportsektorn, varav inrikes sjöfart är den nya komponenten.
            Jag skulle gissa på att det är max 2 procent av det totala.
          </note>
          <note>
            När det läggs fram nya förslag efter att det har kommit nya utredningar
            och då vi ser hur allvarligt ställt det är med klimatet vill jag
            att vi ska ta klimatpolitiken framåt, inte bakåt. Det är därför
            det har varit så viktigt för Vänsterpartiet att stå upp för ansvarstagandet
            i klimatpolitiken.
          </note>
          <note type="speaker">
            Anf. 171 JOHAN HULTBERG (M) replik:
          </note>
          <note>
            Fru talman! Jag tycker inte att Vänsterpartiet riktigt står upp
            och tar ansvar i klimatpolitiken när de väljer att försöka sjunga
            med änglarna och säga att de vill lite mer än alla andra och därför
            reserverar sig. Självklart fick alla partier ge och ta i Miljömålsberedningen.
            Det fanns nog skäl för samtliga partier att lämna en, två eller
            tre reservationer. Jag tror att alla partier hittar detaljer i
            förslaget som de inte är så glada över. Jag tror att alla partier
            har delar som de önskar skulle ha funnits med i förslaget men
            som inte gör det. Men samtliga övriga partier i Miljömålsberedningen
            tyckte att enigheten och helheten var viktigare än de partitaktiska
            övervägandena. Vänsterpartiet gjorde uppenbarligen en annan bedömning,
            vilket jag beklagar.
          </note>
          <note>
            Fru talman! Det övergripande målet handlar om att minska Sveriges
            utsläpp. Det är det viktiga. Vi har ett ambitiöst sådant mål för
            2045 med ett konkret etappmål på vägen dit. Vad gäller om utsläppsminskningen
            sedan primärt ska ske i transportsektorn, i jordbrukssektorn eller
            i den handlande sektorn tycker jag som moderat att det är viktigt
            att det finns en viss flexibilitet.
          </note>
          <note>
            Samtidigt ser vi moderater väldigt tydligt att transportsektorn
            är den utmaning som är störst utifrån ett strikt nationellt klimatperspektiv.
            Den står för en tredjedel av de svenska utsläppen, och det är
            där vi har de stora utsläpp som ligger utanför den handlande sektorn.
            Då tyckte vi att det var rimligt och viktigt att ge branschen
            långsiktiga och tydliga besked om inriktningen. Därför ställde
            vi oss bakom ett särskilt sektorsmål.
          </note>
          <note>
            Vi måste komma ihåg, Jens Holm, att det tidigare fanns en utredning
            som definierade vad man skulle kunna anse vara fossiloberoende.
            Nu har vi ett skarpt mål. Det är en väldigt stor skillnad.
          </note>
          <note type="speaker">
            Anf. 172 JENS HOLM (V) replik:
          </note>
          <note>
            Fru talman! Att det här har varit en process där vi partier har
            givit och tagit är helt uppenbart. Som jag sa i mitt huvudanförande
            ville vi i Vänsterpartiet ha ett ambitiösare mål om nollutsläpp.
            Vi ville ha nollutsläpp till 2040. Vi ville dessutom att det skulle
            vara utan så kallade flexibla mekanismer. Nu blev det 2045, dessutom
            med möjlighet till vissa sådana meka ­ nismer. Det är nog första
            gången vi går med på ett sådant mål, så det tycker jag verkligen
            var att sträcka sig väldigt långt.
          </note>
          <note>
            Fru talman! Det som jag ändå tycker är viktigt att understryka
            i det här sammanhanget är att vi nu har ett brett förslag om ett
            långsiktigt mål om nollutsläpp i Sverige som jag hoppas kommer
            att röstas igenom senare i dag. Vi kommer att få Sveriges första
            klimatlag. Vi kommer att tillsätta ett klimatpolitiskt råd som
            ska verka för att alla politikområden ska verka för att uppnå
            klimatmålen. Det är inte illa. Sedan finns det en del saker som
            vi tycker lite olika om, och dem ska vi fortsätta att diskutera.
            Det ser jag fram emot.
          </note>
          <note type="speaker">
            Anf. 173 LARS TYSKLIND (L):
          </note>
          <note>
            Fru talman! Jag kan börja med att instämma i allas tack, eftersom
            jag ingick i Miljömålsberedningen. Jag tänker dock avstå från
            att räkna upp namn. Det är ju lätt hänt att man glömmer någon.
          </note>
          <note>
            Jag har en liten kommentar till den diskussion som fördes alldeles
            nyss. Miljömålsberedningen var väldigt konstruktiv. I vissa lägen
            hade vi vissa slutsatser, men till slut var det som sagt landningen
            i en gemensam syn som blev det viktiga. Jag har inga ytterligare
            kommentarer till det.
          </note>
          <note>
            Fru talman! Jag skulle vilja yrka bifall till två delar av det
            så kallade klimatpolitiska ramverk som finns med i den här propositionen.
            Det handlar om de ambitiösa målen och om en ny så kallad klimatlag.
            Jag yrkar också bifall till reservation nr 25, som handlar om
            långsiktiga styrmedel för biobränslen. Jag står naturligtvis även
            bakom de andra reservationer där Liberalerna är med, liksom självklart
            de delar av betänkandet som vi inte har några invändningar mot.
          </note>
          <note>
            Det klimatpolitiska ramverket är en svensk företeelse, men man
            blir väldigt lätt global i tanken när man talar om klimatet. För
            ungefär en månad sedan hade vi en särskild debatt om klimatet.
            Den stora utgångspunkten kände jag var de förändringar som skett
            i Arktis, inte minst de extremt höga temperaturer som uppmätts
            under vintern på vissa ställen i Arktis. De var historiskt höga
            och gick inte på något sätt att jämföra med vad som hänt tidigare.
            Det handlade alltså inte om väder utan om verkliga förändringar.
          </note>
          <note>
            Om jag får fortsätta vara lite personlig kan jag säga att jag
            sedan dess haft förmånen att både få vara på Grönland med den
            parlamentariska kommittén för den arktiska regionen och vara med
            i den svenska delegationen på havskonferensen i New York. Ju mer
            man tränger in i detta, desto tydligare ser man att allting hänger
            ihop. Klimatförändringarna får i förlängningen konsekvenser på
            de flesta områden på ett eller annat sätt.
          </note>
          <note>
            Det som gjorde mest intryck på Grönland var när vi närmade oss
            inlandsisen och möttes av den sand- och grusvall som inlandsisen
            hade tryckt framför sig. Vi kunde då upptäcka att isen inte befann
            sig bakom den vallen utan kanske en kilometer därifrån. Det var
            inte på grund av någon sommarsmältning. Den hade inte ens startat.
            Det här är alltså otroligt påtagligt.
          </note>
          <note>
            Om jag kopplar havskonferensen till Arktis är det en intressant
            iakttagelse att det egentligen talades väldigt lite om Arktis.
            Det fanns ett svenskt initierat seminarium om Arktis. Mitt st
            ark a intryck är konstaterandet att det som händer i Arktis inte
            stannar i Arktis.
          </note>
          <note>
            Det har nämnts tidigare under debatten att det vatten som smälter
            på Grönland inte stannar kring Grönland utan hamnar på södra halvklotet
            i Bangladesh, Thailand och på andra ställen. Det beror på gravitation.
            Om Grönland blir av med sin is blir det en kraftig landhöjning,
            så det kommer aldrig att drabbas lokalt.
          </note>
          <note>
            Ytterligare en väldigt central koppling till havet är försurning
            av havet. Havet har varit vår stora buffert och kanske räddning
            så här långt. Vi talar om höjda koldioxidhalter i atmosfären.
            Den andra sidan av myntet förutom temperaturhöjningen är den kraftiga
            försurningen av våra världshav .
          </note>
          <note>
            Det nämndes en siffra. Man kan inte konstatera så sura hav på
            jag tror det var 25 miljoner år. Jag tror inte att man egentligen
            kan överblicka längre tillbaka i tiden. Jag skulle vilja påstå
            att det aldrig har varit så surt.
          </note>
          <note>
            Fru talman! Detta kan man tala mycket om. Motiven för att man
            ska diskutera frågan är helt klara. Om vi fokuserar på dagens
            ämne, ett klimatpolitiskt ramverk för Sverige, kan jag instämma
            i mycket av det Johan Hultberg beskrev om arbetet med det i Miljömålsberedningen.
          </note>
          <note>
            Ett klimatpolitiskt ramverk har egentligen inget egenvärde. Värdet
            är att det kommer att vara ett viktigt verktyg för att uppfylla
            Sveriges del i Parisavtalet. Den nya precisering som nu görs vad
            gäller begränsad klimatpåverkan verkar vara nästan det enda som
            vi alla är överens om är relevant. Det handlar om att begränsa
            temperaturhöjningen till långt under två grader och att ansträngningar
            ska göras för att vi ska komma under en och en halv grad.
          </note>
          <note>
            Från Liberalernas sida vill jag vara väldigt tydligt med att
            det som jag ser som styrkan i ramverket är helheten. Det blir
            väldigt lätt att man framhåller klimatlagar, mål och sådant. Vi
            har både mål och ett system för att följa upp. Vi kommer så småningom
            att få ett klimatpolitiskt råd som också har sina värden, och
            jag återkommer till det senare.
          </note>
          <note>
            Det stora värdet av den enighet som Miljömålsberedningen lyckades
            få till är att vi skapar långsiktighet och förutsägbarhet över
            tid. Det är precis som har sagts här tidigare. Det som egentligen
            skapar förutsättningarna för ekonomisk tillväxt är att man vet
            vad som gäller. Vi kan diskutera marknaden. Men marknaden mår
            väldigt bra av förutsägbarhet. Det är då de nya affärsidéerna
            kommer till stånd.
          </note>
          <note>
            Fru talman! Den centrala delen av det klimatpolitiska ramverket
            anser vi från Liberalernas sida är de väldigt ambitiösa målen:
            Netto-noll-utsläpp 2045 och tydliga etappmål. Det finns ett etappmål
            på 70 procents utsläppsminskning för inrikes transporter fram
            till 2030 jämfört med 2010. Nu har vi diskuterat flyg mycket i
            dag. När vi satte det målet konstaterade vi att flyget tillhör
            handelssystemet för utsläpp, så det finns inte med i detta.
          </note>
          <note>
            Om målen finns det reservationer från SD och V som drar åt minst
            sagt olika håll. Jag tycker att det känns som att Sverigedemokraterna
            inte tar det riktigt på allvar. De har en verklighetsbeskrivning.
            Men man måste analysera och se vad som blir konsekvenserna av
            det.
          </note>
          <note>
            Vi kan alltid diskutera om det är partipolitisk taktik. Vi i
            Liberalerna räknar baklänges och ser hur ambitiösa mål vi måste
            ha för att komma framåt medan Vänsterpartiet har en tendens att
            alltid ligga något högre. Då har jag uttryckt mig neutralt och
            fint.
          </note>
          <note>
            Fru talman! Det sistnämnda målet för inrikes transporter kommer
            verkligen att vara den stora utmaningen den närmaste tiden. De
            står för 30 procent av utsläppen. Det är naturligtvis där vi kan
            göra de stora och kanske snabba klippen på ett sätt.
          </note>
          <note>
            Ett sådant ambitiöst och tydligt mål är en tydlig signal till
            alla inblandade att det krävs teknikskiften. Det kommer inte att
            gå av sig självt, utan det krävs verkliga teknikskiften. Det handlar
            om elektrifiering av personbilsflottan och överflyttning av gods
            till järnväg och sjöfart.
          </note>
          <note>
            Vi kommer i morgon att diskutera sjöfartsfrågor här i kammaren.
            Den debatten kommer att präglas av frågan om sjöfartens konkurrenskraft
            och att man får ett regelverk för den inre sjöfarten som är utformat
            så att man verkligen kan utnyttja potentialen. Precis som nämndes
            här tidigare i dag är den inre sjöfartens utsläpp väldigt små.
            Men det är inte speciellt bra att de är så små, eftersom den kunde
            utnyttjas mycket bättre.
          </note>
          <note>
            Vidare gäller det utvecklingen av biobränslena. Vi har från Liberaler
            ­ nas sida konstaterat att även med överflyttning till järnväg
            och sjöfart kom ­ mer vi att ha tung trafik kvar. Biobränslena
            måste vikas åt de nn a och prio ­ riteras. Även flyget har diskuterats
            här. Vi ser från vår sida att en reduk ­ tionsplikt för flygbränslen
            är en klart framkomlig väg.
          </note>
          <note>
            Det finns ett tillkännagivande som vi klart står bakom. De ekonomiska
            styrmedel som införs måste analyseras noga så att de är kostnadseffektiva
            och inte riskerar tillväxt och konkurrenskraft utan egentligen
            blir en tillgång för oss, föder nya affärsidéer och så vidare.
          </note>
          <note>
            Fru talman! Om man ser från Liberalernas horisont prioriterar
            vi miljö- och klimatpolitiken utifrån just kostnadseffektiva ekonomiska
            styrmedel och den grundläggande principen att förorenaren ska
            betala. I de budgetförslag vi har lagt fram de senaste åren finns
            en rad tydliga ekonomiska styrmedel som just utgår från detta.
          </note>
          <note>
            Om vi nu talar om vem som gör slut på mest budgetmedel har vi
            jobbat mycket mer med skattetabellerna och betydligt mindre med
            statliga subventioner och stöd. Man kan uttrycka det som att Liberalernas
            tydliga gröna skatteväxling verkligen ligger i skattetabellerna.
          </note>
          <note>
            Det finns andra grundförutsättningar som vi även diskuterade
            i Miljömålsberedningen. Där måste vi jobba internationellt och
            inom EU. En grundförutsättning för att vi över huvud taget ska
            komma i närheten av att kunna nå netto-noll-utsläpp 2045 är att
            EU:s handelssystem för utsläppsrätter fungerar, skärps och ses
            över så att målen för utsläppen i den delen kan uppfyllas med
            utgångspunkt från Parisavtalet.
          </note>
          <note>
            Där är det väldigt viktigt vilken politik vi för. Det måste ske
            verkliga utsläppsminskningar och inte en omfördelning av koldioxidutsläppen
            globalt, något som vi brukar kalla koldioxidläckage.
          </note>
          <note>
            Fru talman! Jag ska avrunda mitt anförande. De andra delarna
            av ram ­ verket handlar om en ny klimatlag. Det har beskrivits
            här, så det behöver jag inte göra ytterligare. Jag ser det som
            ett komplement till målen. Reger ­ ingen får ett verktyg. Det
            är tydligt när det ska följas upp och göras hand ­ lingsplaner.
            Det blir en formalisering av regeringens arbete. Det kan ha stort
            värde. När det gäller det klimatpolitiska rådet är det viktigt
            och cen ­ tralt att det är tvärvetenskapligt oberoende.
          </note>
          <note>
            Jag vill avslutningsvis säga att detta med att Sverige går före
            har diskuterats. Sverige ska gå före och visa vägen. Det kommer
            till syvende och sist genom forskning och teknikutveckling att
            ge oss fördelar även i form av ekonomisk tillväxt. Jag ser med
            tillförsikt fram mot det. Det klimatpolitiska ramverket kommer
            i förlängningen att vara en tillgång för Sverige.
          </note>
          <note>
            (Applåder)
          </note>
          <note type="speaker">
            Anf. 174 MARTIN KINNUNEN (SD) replik:
          </note>
          <note>
            Fru talman! Vi har hört mycket om hur gemytligt och kamratligt
            det verkar ha varit i Mi ljömålsberedningen. Det är nästan så
            att man blir lite ledsen i ögat av att inte ha fått någon egen
            inbjudan. För sakens skull vill jag påpeka att anledningen till
            att Sverigedemokraterna inte var en del av Miljömålsberedningen
            var att vi faktiskt inte blev inbjudna till den.
          </note>
          <note>
            Fru talman! Jag tänkte fråga Lars Tysklind lite om Isabella Lövins
            proposition om klimatlagen som ju Liberalerna har ställt sig bakom.
          </note>
          <note>
            Lagrådet sågade det här förslaget vid fotknölarna och menade
            att det var onödigt och verkningslöst. Lagstiftningen behövs inte,
            menar man, och det saknas i propositionen argument för att lagstiftningen
            stärker det framtida arbetet med att minska utsläppen av växthusgaser.
          </note>
          <note>
            Min fråga till Lars Tysklind är helt enkelt: Varför har Liberalerna
            ställt sig bakom det här förslaget som Lagrådet har sågat vid
            fotknölarna? Varför har Lagrådet med alla sina juridiska experter
            fel i sin juridiska analys?
          </note>
          <note type="speaker">
            Anf. 175 LARS TYSKLIND (L) replik:
          </note>
          <note>
            Fru talman! Det är fint att Martin Kinnunen gärna skulle ha velat
            vara med. Vi hade hårda förhandlingar, men i grunden fanns det
            stor respekt för varandras synpunkter, och det var väl därför
            vi lyckades landa på det sätt vi gjorde.
          </note>
          <note>
            När det gäller klimatlagen diskuterade vi även i Miljömålsberedningen
            vad den har för juridiskt värde och vad det finns för sanktioner.
            Vi konstaterade att man inte kan sätta en regering som inte driver
            detta i fängelse, utan det är en lag som är normgivande , och
            det finns en moral i att man kommer överens om det här. Man skulle
            lika väl ha kunnat skriva det i en överenskommelse, men nu är
            det skrivet som en lag.
          </note>
          <note>
            Vi kanske värderade det lite olika, men vi tycker från Liberalernas
            sida att värdet är att vi får en tydlig beskrivning av hur regeringen
            ska jobba och vilka tidsintervall som ska gälla. Det handlar om
            att riksdagen ska involveras årligen i budgetpropositionen. Vi
            hade en diskussion om det, och nu blir det som en del av det ordinarie
            budgetarbetet. Det kan ju ha ett värde. Varje mandatperiod ska
            man också ha en handlingsplan framåt där det finns beskrivet vilka
            saker man ska utvärdera och gå tillbaka till och sedan visa kliven
            framåt för att nå målen.
          </note>
          <note>
            Man har säkert goda argument för att såga förslaget vid fotknölarna,
            men den här lagen har ett annat syfte, och det ligger mycket politik
            och mycket normgivande i detta.
          </note>
          <note type="speaker">
            Anf. 176 MARTIN KINNUNEN (SD) replik:
          </note>
          <note>
            Fru talman! Tack för svaret, Lars Tysklind! Jag tänkte tala lite
            om en annan del i den här propositionen från Isabella Lövin. Man
            har etappmål 2030 och 2040, och där talas det om kompletterande
            åtgärder. Det är något som Alliansen ofta talar om, och jag tycker
            att det är positivt att det i svensk politik finns en röst som
            lyfter fram det globala perspektivet, alltså att det faktiskt
            handlar om att rädda världen. Vi räddar ju inte Sverige, utan
            det spelar ingen roll var växthusgaserna släpps ut eftersom de
            blandas upp i atmosfären. Det spelar helt enkelt ingen roll om
            utsläppen kommer härifrån eller någon annanstans ifrån.
          </note>
          <note>
            Man kan diskutera åtgärder på andra ställen, men som princip
            är kompletterande åtgärder bra eftersom man på det sättet kan
            minska utsläppen till lägsta möjliga kostnad eftersom minskningarna
            gör lika stor nytta oavsett var i världen man gör dem.
          </note>
          <note>
            I det här lagförslaget framgår det tydligt att de kompletterande
            åtgärderna visserligen ska tillåtas, men de ska ju begränsas.
            Varför tycker Liberalerna att det är ett bra förslag att vi ska
            begränsa de kompletterande åtgärderna? Är det finare att vidta
            åtgärder i Sverige som kostar jättemycket pengar än att vidta
            åtgärder någon annanstans som kostar mindre pengar? Finns det
            något egentligt värde i att betala mer för att minska utsläpp
            på ett ställe än att minska dem någon annanstans? Det känns lite
            bakvänt om det nu är Parisavtalets mål att minska utsläpp globalt
            som vi ska jobba mot. Varför ska vi då göra skillnad på var någonstans
            utsläppen minskar?
          </note>
          <note type="speaker">
            Anf. 177 LARS TYSKLIND (L) replik:
          </note>
          <note>
            Fru talman! Om vi tar det globala perspektivet och talar om tiden
            fram till 2050 kan man alltid diskutera vägen dit och var man
            ska börja och så vidare. Vi har netto - noll - utsläpp som mål
            till 2045 i Sverige. Man kan ha som argument att Sverige inte
            ensamt kan jobba med detta, men vi måste utgå från att alla andra
            länder också jobbar med detta. Det är på grund av det som flexibiliteten
            sjunker ju närmare målet man kommer. Till syvende och sist måste
            alla länder ha kommit fram till något slags netto - noll - utsläpp
            - tänk. Annars kommer inte Parisavtalets målsättningar att kunna
            uppfyllas.
          </note>
          <note>
            År 2030 är målet 63 procents minskning, och då är det 8 procents
            flexibilitet. År 2040 är det 75 procents minskning, och då är
            det 2 procents flexibilitet. Men när vi når 2045 är målet netto
            - noll - utsläpp, och då pratar vi om Sverige. I målet om netto
            - noll - utsläpp har vi 85 procents utsläppsminskning, och då
            är det 15 procent kvar som vi ändå måste kompensera på något sätt.
            Då handlar det kanske om CCS eller bio-CCS, alltså att man fångar
            upp koldioxiden och förvarar den i berggrunden. Det kan också
            handla om kompletterande åtgärder som att man får jobba med jordbruket
            och även internationellt. Jag har nämnt många gånger att vi också
            har skogen som en sådan faktor i Sverige.
          </note>
          <note>
            Vi kommer aldrig att nå fram till nollutsläpp, utan även 2045
            måste vi ha kompletterande åtgärder.
          </note>
          <note type="speaker">
            Anf. 178 LARS-AXEL NORDELL (KD):
          </note>
          <note>
            Fru talman! Betänkandet innehåller en hel del yrkanden och reservatio
            ­ ner också från Kristdemokraterna som jag självfallet står bakom,
            men för tids vinnande yrkar jag bifall endast till reservation
            8 om att Sverige ska vara ett föredöme i klimatpolitiken och till
            Alliansens reservation 27 om biodrivmedel.
          </note>
          <note>
            Fru talman! Jag vill inleda mitt anförande med att tacka för
            det goda arbete som har gjorts i Miljömålsberedningen som har
            tagit fram själva underlaget till det klimatpolitiska ramverket.
            Det är glädjande att det finns en bred parlamentarisk enighet
            i Sveriges riksdag kring klimatfrågans allvar och kring åtgärder
            för att möta detta hot.
          </note>
          <note>
            Inte minst nu, när det internationella arbetet för att bromsa
            klimatförändringarna ifrågasätts av USA:s president, är det särskilt
            viktigt att vi kan peka på bred politisk uppslutning kring den
            svenska politiken. Det är av stor betydelse att Sverige nu är
            aktivt i att förhindra att fler länder går åt fel håll.
          </note>
          <note>
            Kristdemokraterna har alltid haft hållbarhetsfrågorna nära hjärtat.
            I vår ideologi utgör just förvaltarskapstanken eller förvaltarskapsprincipen
            en grundbult som säger att vi inte ska förbruka eller förstöra
            våra resurser utan förvalta dem. Därmed är det inte acceptabelt
            att överkonsumera för att lämna över en miljöskuld till kommande
            generationer.
          </note>
          <note>
            Fru talman! Det fanns en tid då man diskuterade om det över huvud
            taget gick att observera de klimatförändringar som förutspåddes
            till följd av förbränning av fossila bränslen. I dag råder ingen
            tvekan om att vi nu ser dessa förändringar.
          </note>
          <note>
            Ett exempel är hur kalvningarna från glaciären vid det grönländska
            samhället Ilulissat ökat så kraftigt de senaste tio åren att isbergen
            blockerar infarten till hamnen och försvårar för invånarna i Grönlands
            tredje största tätort att få tillgång till förnödenheter. Glaciären
            släpper tydligen varje dag ifrån sig is till havet i en volym
            motsvarande den mängd vatten som New York City använder på ett
            helt år. Detta sker alltså varje dag på Grönland.
          </note>
          <note>
            Samtidigt uppvisar isbjörnarna allt tydligare tecken på svält
            under sommarhalvåret, då istäcket är som minst. Isbjörnarna jagar
            sin föda på ett allt mindre istäcke runt Svalbard. Isen är en
            förutsättning för isbjörnens jakt, och den smälter nu i snabb
            takt.
          </note>
          <note>
            Enligt World Economic Forums riskrapport för 2017 är fyra av
            de fem globala risker som toppar listan kopplade till klimatfrågan.
            Dessa risker påverkar vår ekonomiska tillväxt och välfärdens stabilitet.
            Klimatfrågan är en rättvisefråga som är starkt kopplad till världens
            ekonomiska och politiska situation.
          </note>
          <note>
            Herr talman! Klimatutmaningen är i högsta grad global. Därför
            är det viktigt att hålla fast vid Parisavtalet och samtidigt bygga
            vidare på det. De åtaganden som världens länder lämnat in innan
            Parisavtalet slöts är långt ifrån tillräckliga för att nå tvågradersmålet,
            än mindre de 1,5 grader som helst ska uppnås. I de kommande förhandlingarna
            gäller det därför att sätta press på länder att uppdatera sina
            planer för att göra dem realistiska och förenliga med det gemensamma
            målet.
          </note>
          <note>
            Sverige kan bidra till att skapa optimism och vara ett föredöme
            genom att visa att det går att kombinera låga utsläpp med god
            ekonomisk utveck ­ ling. Det finns inte någon motsättning mellan
            minskade klimatutsläpp och ekonomisk tillväxt, tvärtom. Vi hörde
            tidigare om detta med grön skatteväxling, som är oerhört intressant
            och som vi kristdemokrater har drivit på för väldigt länge.
          </note>
          <note>
            Vi har ett moraliskt ansvar att hjälpa och stötta de fattiga
            länderna på deras väg mot en hållbar utveckling. Det är positivt
            att regeringen fortsätter att bygga på stödet, som alliansregeringen
            initierade, för den gröna klimatfonden. Den startades för att
            hjälpa utvecklingsländer att utvecklas på ett hållbart sätt. Det
            krävs att de rikare länderna prioriterar att sätta in medel till
            fonden för att utvecklingsländer ska kunna bidra till de gemensamt
            överenskomna klimatmålen.
          </note>
          <note>
            Herr talman! Beroendet av fossila bränslen är både en belastning
            på miljön och en säkerhetspolitisk risk. Det europeiska beroendet
            av rysk gas bidrar både till utsläpp av koldioxid och till instabilitet.
          </note>
          <note>
            Det är viktigt att Sverige fortsätter att driva på för att EU
            ska vara ett klimat- och miljöpolitiskt föredöme globalt. Eftersom
            klimatförändringarna är ett globalt problem får utformningen av
            EU:s utsläppshandelssystem inte medföra att utsläppen visserligen
            minskar inom unionen men återuppstår på någon annan plats på planeten.
          </note>
          <note>
            Herr talman! För Sveriges del utgör transportsektorn den största
            utmaningen för att bryta fossilberoendet; flera talare har påpekat
            detta här i dag. Det behövs tydliga och kraftfulla politiska styrmedel
            som skapar både teknikutveckling och implementering i vår dagliga
            konsumtion.
          </note>
          <note>
            Regeringen bör inom EU verka för långsiktiga och teknikneutrala
            styrmedel, som premierar biodrivmedel med hög klimatnytta, och
            verka för att öka omställningstakten från fossilt till förnybart
            i transportsektorn.
          </note>
          <note>
            Miljömålsberedningens förslag innebär att utsläppen av växthusgaser
            från inrikes transporter ska minska med minst 70 procent mellan
            2010 och 2030. Detta kräver innovation och nytänkande, forskning
            och utveckling och inte minst långsiktiga spelregler för fordonsindustrin.
            Kristdemokraterna, liksom övriga Alliansen, menar att alla råvaror
            som är lämpliga för produktion av biodrivmedel ska kunna omfattas
            av nationella styrmedel.
          </note>
          <note>
            För att ställa om från fossila till biobaserade drivmedel måste
            reger ­ ingen se till att EU accepterar att vi kan fortsätta tillämpa
            skattebefrielse för biodrivmedel även efter 2018.
          </note>
          <note>
            Ett viktigt led i arbetet med en fossiloberoende fordonsflotta
            är införandet av ett så kallat bonus – malus-system. Kristdemokraterna
            har varit och är pådrivande för ett sådant system, och vi hade
            gärna sett att det redan varit infört. Systemet bör vara utformat
            på ett smart och tydligt sätt så att vi som enskilda bilköpare
            enkelt kan förstå konsekvenserna både för miljön och för plånboken.
          </note>
          <note>
            Herr talman! Sveriges företagare har en avgörande roll i utvecklingen
            mot klimatneutralitet. Många företagare har redan insett att deras
            överlevnad som företag bygger på att ligga i framkant. Vi har
            företag med högt ställda hållbarhetsmål, där innovation är en
            drivkraft som också bidrar till ökad lönsamhet. Företagen vet
            att hållbarhet och miljöinsikt bidrar till affärsnyttan. Detta
            är särskilt intressant att notera.
          </note>
          <note>
            Ett bra exempel är Hagainitiativet, som är ett nätverk för miljön
            drivet av just företag. De har kommit överens om att de företag
            som ingår ska vara fossilfria till år 2030. Lyckas de kommer de
            att nå nollutsläpp 15 år tidigare än Sverige som helhet.
          </note>
          <note>
            Teknik finns, kunskap finns, och viljan hos dessa företag finns
            också. Nu får inte politiken traska patrull utan måste tvärtom
            tydligt understödja utvecklingen. Vi ser med dagens beslut att
            det finns sådana ambitioner och sådana planer.
          </note>
          <note>
            Genom att använda svensktillverkat stål, som till största delen
            är gjort av återvunnet material, minskar man koldioxidutsläppen
            med 90 procent. Även med en mycket hög grad av återanvändning
            finns det globalt sett en stark efterfrågan på järnmalm. Här går
            det att kapa koldioxidutsläppen rejält genom att i stället för
            kol gå över till vätgas som reduktionsmedel vid järnframställningen.
            Här kommer en möjlighet att placera Sverige i framkant när det
            gäller klimatneutral järnframställning.
          </note>
          <note>
            Herr talman! Den samsyn som politikerna i olika partier har visat
            i Miljösmålsberedningens arbete sänder viktiga signaler till företagen
            och kommunerna. Och det är också en viktig signal till omvärlden.
            Låt oss gemensamt hjälpas åt att lämna efter oss en planet med
            plats för både isbjörnar och tillväxtföretag!
          </note>
          <note>
            (Applåder)
          </note>
          <note type="speaker">
            Anf. 179 JENS HOLM (V) replik:
          </note>
          <note>
            Herr talman! Lars-Axel tog upp Grönland, och jag tror att det
            var Ilulissatglaciären du talade om. Ilulissat är en stad norr
            om huvudstaden Nuuk på Grönlands västkust. Jag var där själv för
            tio år sedan, och det är riktigt skrämmande att se den otroligt
            snabba avsmältning av inlandsisen och världens största glaciär
            som sker.
          </note>
          <note>
            Detta kan vi fortsätta att tala om vid ett annat tillfälle. Nu
            skulle jag vilja tala om något som inte så många har talat om
            ännu. Det finns nämligen i detta betänkande ett tillkännagivande,
            ett medskick, från de borgerliga partierna tillsammans med Sverigedemokraterna
            till regeringen.
          </note>
          <note>
            Det står i betänkandet att klimatpolitiken ska bedrivas så att
            minskade utsläpp av växthusgaser förenas med tillväxt. Vi i Vänsterpartiet,
            tillsammans med S och MP, tyckte att detta var en olycklig formulering,
            så vi står inte bakom medskicket.
          </note>
          <note>
            Jag undrar vad tillväxt betyder i detta sammanhang, Lars-Axel.
            Du talar väldigt fint om att vi måste vårda hela skapelsen, kan
            man kanske få säga till en kristdemokrat. Samtidigt vet vi att
            vi kan få ökad tillväxt om det blir en stor skogsbrand eller ett
            stort oljeutsläpp i Östersjön. Det leder till ökad tillväxt, men
            till priset av att miljön utarmas.
          </note>
          <note>
            Det låter som att ni med detta tillkännagivande säger att vi
            bara får minska utsläppen så länge som tillväxten ökar. Hade ni
            talat om en hållbar ekonomisk utveckling hade jag helt varit med,
            men nu måste jag fråga Lars-Axel Nordell och Kristdemokraterna:
            Menar ni att tillväxten ska vara överordnad miljöhänsynen? Vad
            betyder tillväxt i detta sammanhang?
          </note>
          <note type="speaker">
            Anf. 180 LARS-AXEL NORDELL (KD) replik:
          </note>
          <note>
            Herr talman! Tack, Jens Holm, för frågan! Ja, vi har det här
            tillkännagivandet, och vi vill vara tydliga med att vi vill åstadkomma
            detta.
          </note>
          <note>
            Vi tycker, som jag sa i mitt anförande, att det i dag egentligen
            inte finns någon schism mellan dessa delar. Tidigare har det pratats
            om att man mås ­ te välja antingen ekonomisk tillväxt eller en
            bättre miljö. Men nu – detta ville jag också framföra när jag
            berättade om vad man gör i till exempel Hagainitiativet – ser
            man att det finns fördelar och att det inte handlar bara om vad
            regeringen gör genom att skjuta till olika projektpengar. Det
            handlar om att hitta ett hållbart system som leder fram till detta.
            Det ska inte ske på bekostnad av ekonomisk tillväxt, utan det
            här går att förena. Det är det som i alla fall vi kristdemokrater
            menar när vi gör detta tillkännagivan ­ de tillsammans med övriga
            i Alliansen.
          </note>
          <note type="speaker">
            Anf. 181 JENS HOLM (V) replik:
          </note>
          <note>
            Herr talman! Men låt oss säga att v i får ökad tillväxt och ökad
            ekonomisk aktivitet på grund av att en oljetanker kapsejsar i
            Östersjön eller att det blir en stor skogsbrand som driver på
            ekonomin i viss mening! Tycker verkligen Kristdemokraterna att
            tillväxt i detta sammanhang, när vi pratar om att minska utsläpp
            och att rädda planeten, är det lämpliga begreppet att häfta på
            klimatmålen? Eller menar Kristdemokraterna att tillväxt i detta
            sammanhang inte ska tolkas som en ekonomisk aktivitet som utarmar
            miljön? Jag tycker att det vore bra att få det preciserat.
          </note>
          <note type="speaker">
            Anf. 182 LARS-AXEL NORDELL (KD) replik:
          </note>
          <note>
            Herr talman! Då kan jag lugna Jens Holm med att säga att det
            inte är det som det handlar om: den aktivitet som uppstår genom
            att det händer tråkiga saker – olyckor eller fartyg som kapsejsar
            – som kräver mycket insatser från det offentliga och från staten.
            Det är inte den typen av tillväxt vi pratar om. Här handlar det
            om att vi ska få ett välfärdssamhälle med livskvalitet. Vi har
            under många år haft diskussioner om detta välfärdsbegrepp. För
            mig handlar det väldigt mycket om livskvalitet. Det är den tillväxt
            som vi vill eftersträva.
          </note>
          <note type="speaker">
            Anf. 183 STINA BERGSTRÖM (MP) replik:
          </note>
          <note>
            Herr talman! Jag vill börja med att tacka Lars-Axel Nordell för
            ett väldigt fint anförande och hälsa Lars-Axel välkommen till
            klimatdebatten. Det var ju inte Lars-Axel Nordell som satt i Miljömålsberedningen.
            Det var Irene Oskarsson som gjorde det med den äran.
          </note>
          <note>
            Jag vill ställa en fråga med anledning av utskottets ställningstagande
            om det nationella klimatarbetet, alltså den del i detta betänkande
            som vi reserverar oss mot från regeringssidan. Vad ni kritiserar
            är att regeringen har valt att förlänga Klimatklivet och höja
            anslaget utan att programmet har utvärderats. Sedan står det:
            Samtidigt har takten på utsläppsminskningarna av växthusgaser
            avstannat.
          </note>
          <note>
            Men nu är det så att just Klimatklivet har man faktiskt räknat
            på. Vi ser att vi kommer att få stora utsläppsminskningar. Det
            minskar med 1,5 miljoner ton koldioxid. Det är 3 procent av Sveriges
            utsläpp. Det är 40 procent av det utsläpp som vi har från uppvärmning
            av våra bostäder och lokaler. Det är inga små bitar.
          </note>
          <note>
            Men detta är någonting som Kristdemokraterna inte tycker att
            vi ska satsa på. Det är en hel del av dessa pengar som går till
            företag. Jag hörde Lars-Axel Nordell prata i sitt anförande om
            vikten av att företagarna får stöd i sitt klimatarbete. Jag har
            själv gjort en hel del besök hos företag i Värmland som har gjort
            viktiga investeringar för att energieffektivisera. Jag vet att
            det är ett rätt känt bryggeri i Lars-Axel Nordells valkrets, Örebro,
            som har fått bidrag till detta.
          </note>
          <note>
            Jag vill faktiskt fråga Kristdemokraterna: Varför tycker ni inte
            att vi ska fortsätta med Klimatklivet?
          </note>
          <note type="speaker">
            Anf. 184 LARS-AXEL NORDELL (KD) replik:
          </note>
          <note>
            Herr talman! Tack så mycket för frågan! Tillkännagivandet innehåller
            några delar. Klimatklivet är en del. Det har Rickard Nordin redan
            debatterat om i dag. Det handlar om vissa satsningar – projekt,
            kan man kalla dem – som man ute i länen självklart uppskattar.
            Även i vårt län pekar man på vad man kan göra. Sedan är frågan
            om det är det mest effektiva sättet att lägga pengar på detta.
            Det är väl det som utvärderingen sedan kommer att visa: Hur mycket
            har skett, och hur mycket skulle eventuellt ha kunnat ske utan
            de statliga pengarna?
          </note>
          <note>
            Det vi jobbar utifrån i vår budget och i vår politik när det
            gäller just dessa frågor är en grön skatteväxling. Jag beklagar
            att regeringen inte tycker om den frågan, som just Miljöpartiet
            tillsammans med oss länge har drivit. Jag tycker att det är en
            brist att inte kunna gå vidare med att sänka skatten på arbete,
            företagande och pensioner och att höja skatten på miljöstörande
            verksamhet. Det är viktigare, tycker jag, att lägga fokus på just
            detta och att lägga in det i hela tänket och i systemet än att
            enbart diskutera olika projektsatsningar, som kan vara lovvärda.
            Men nu har vi lagt fram ett förslag som innebär att vi vill jobba
            mer med grön skatteväxling. Det tror vi mer på.
          </note>
          <note type="speaker">
            Anf. 185 STINA BERGSTRÖM (MP) replik:
          </note>
          <note>
            Herr talman! Jag tänker att regeringen har gjort en hel del på
            skattesidan vad gäller klimat. Vi har en höjning av koldioxidskatten
            på drivmedel, till exempel. Vi har också förslag om att införa
            en flygskatt. Det är för mig väldigt viktiga åtgärder att lägga
            skatt på klimatskadlig verksamhet.
          </note>
          <note>
            Men när det gäller utvärdering av Klimatklivet och så vidare
            kan vi titta på de stöd som fanns tidigare. Det fanns något som
            hette Klimp. Och det fanns något som hette LIP, som stod för lokala
            investeringsprogram och som mer var inriktat på energieffektivisering.
            Klimp och Klimatklivet har ju andra bitar också. Man kan titta
            i slututvärderingen. Det har pratats om utvärderingar hit och
            dit. Men i den slututvärdering som Naturvårdsverket gjorde av
            både LIP och Klimp när de projekten var slutförda står det att
            projekten har lett till en minsknin g av utsläpp av koldioxid
            med 1 miljon ton per år, vardera. Det är mycket utsläpp.
          </note>
          <note>
            Det står också något annat i utvärderingen som jag tycker är
            intressant. Precis som när det gäller Klimatklivet får inte de
            projekt som ändå skulle ha blivit av pengar. Det är väldigt noga.
            Naturvårdsverket kollar på det. Det gjorde man också när det gällde
            LIP och Klimp. Men de projekt som identifierades genom att man
            gjorde en ansökning i kommuner, regioner, företag och organisationer
            blev till rätt stor del ändå av. Det tycker jag är spännande och
            viktigt med de här stöden. Det handlar inte bara om att få pengar
            till projekt. Man startar också ett arbete ute i landet som handlar
            om att ta reda på vad det är man verkligen behöver göra och kan
            göra och kanske kan få statsstöd för.
          </note>
          <note>
            Med tanke på historiebeskrivningen undrar jag: Tycker Kristdemokraterna
            också att LIP och Klimp var dåliga?
          </note>
          <note type="speaker">
            Anf. 186 LARS-AXEL NORDELL (KD) replik:
          </note>
          <note>
            Herr talman! Jag kan förstå detta. Jobbet med dessa projektansökningar
            är en process i sig, oavsett om man får pengar eller inte. Det
            är av värde. Självklart finns den typen av arbete i våra olika
            samhällssektorer.
          </note>
          <note>
            När Stina Bergström kommenterar skatteväxlingsförslaget säger
            hon: Jo, vi har höjt skatter. Det kan jag bekräfta. Jag har förstått
            att det är sammanlagt 64 olika skatter som regeringen har höjt.
            Men det handlar inte om skatteväxling. Där missar ni målet. Skatteväxling
            handlar just om att sänka skatten på arbete. Det har ni inte gjort.
            Ni har passat på att höja skatten på arbete också. Det är ett
            stort misstag som regeringen har gjort i och med detta. Ska vi
            ha en grön skatteväxling för miljö och jobb, då ska det vara en
            växling och ingenting annat!
          </note>
          <note type="speaker">
            Anf. 187 Statsrådet ISABELLA LÖVIN (MP):
          </note>
          <note>
            Herr talman! Ärade ledamöter! Det är med mycket stor glädje jag
            står här i dag i talarstolen när vi snart ska fatta beslut om
            den största och viktigaste klimatreformen i Sverige någonsin.
            Ramverket kommer att ge långsiktiga förutsättningar för omställning
            för kommande regeringar, för kommuner och för företag och hushåll.
          </note>
          <note>
            Jag vill tacka alla de ledamöter som är här i kammaren och som
            har deltagit i den här långa debatten men framför allt alla ledamöter
            som har deltagit i Miljömålsberedningens arbete , som skapar förutsättningar
            för just den långsiktighet och stabilitet som en framgångsrik
            klimatpolitik behöver.
          </note>
          <note>
            Med målen om netto - noll - utsläpp till 2045 och med energiöverenskommelsens
            mål om en helt förnybar elproduktion till 2040 är nu riktning
            ­ en för Sverige tydligt utstakad. Detta är historiskt och någonting
            som omvärlden ser och applåderar.
          </note>
          <note>
            Det är med nästan lika stor glädje som jag kan konstatera att
            Miljöpartiets viktigaste vallöften inför valet 2014 nu är på gång
            att bli verklighet. Jag vill också tacka tidigare klimatminister
            Åsa Romson , som är här i dag med oss , för hennes insatser för
            denna viktiga reform, från ax till limpa.
          </note>
          <note>
            Alla länder behöver ta ett aktivt ansvar för klimatförändringarna,
            och rika länder som Sverige ska ta ledningen i arbetet genom att
            genomföra åtgärder för att minska utsläppen och också stötta arbetet
            i länder som har behov av stöd.
          </note>
          <note>
            Det är just vad Sverige nu gör. Miljöpartiet och regeringen siktar
            på att Sverige ska gå före och bli det första fossilfria välfärdslandet.
            Vi ska vara ett ledande land i det globala arbetet med att förverkliga
            Parisavtalets ambitiösa målsättningar, och den rankning av EU-länder
            som nu visat att Sverige ligger först i EU med att genomföra Parisavtalet
            visar att vi är på rätt spår.
          </note>
          <note>
            Beskedet från USA:s regering om att dra sig ur Parisavtalet är
            djupt beklagligt. När mänskligheten står inför en så stor utmaning
            hade USA:s fulla engagemang behövts. Reaktionerna från omvärlden
            visar dock att Parisavtalet är oåterkalleligt.
          </note>
          <note>
            När Vita huset väljer att blunda för klimatvetenskapen väljer
            vi att prioritera och öka takten i klimatarbetet. När den svenska
            regeringen skriver på klimatavtal med Kalifornien och arrangerar
            seminarier med det amerikanska näringslivet är det för att vi
            vet att det finns engagemang på många håll i USA.
          </note>
          <note>
            Herr talman! Sverige lyfts fram av allt fler globala ledare som
            ett viktigt föredöme. Det märks att Sverige nu har klivit fram,
            med värdskap för världens första och den största havskonferensen
            i FN , med den klimatlag som riksdagen ska ta beslut om snart,
            med en feministisk utrikespolitik, med plats i FN:s säkerhetsråd
            och med klimatambitioner som realiseras både här hemma och borta
            har Sveriges roll på den globala arenan stärkts.
          </note>
          <note>
            Vi hjälper dem som behöver det mest i de fattigaste länderna
            med en rekordsatsning på klimatfinansiering. Vi har tagit plats
            i styrelsen för den gröna klimatfonden, och vi påverkar Världsbanken
            i att fasa ut fossila energiinvesteringar. Detta är klimatarbete
            som gör skillnad i verkligheten.
          </note>
          <note>
            När det klimatpolitiska ramverket nu kommer på plats behöver
            fokus riktas mot hur vi ska nå målen. Aldrig har vi haft en regering
            med så aktiv miljö- och klimatpolitik som nu! Årets budget är
            den största klimat- och miljöbudgeten någonsin – en ökning med
            82 procent jämfört med alliansregeringens år.
          </note>
          <note>
            Alla sektorer i samhället måste bidra. Men fossilfria transporter
            är en viktig nyckel. Vi har föreslagit ett bränslebyte som gör
            det lättare för alla att få mer klimatsmarta drivmedel. Vi satsar
            på elektrifiering och på lokal klimatomställning i hela landet.
          </note>
          <note>
            Bonus– malus-systemet premierar fordon med relativt låga utsläpp
            vid inköpstillfället med en bonus, medan fordon med relativt höga
            utsläpp belastas med en högre skatt.
          </note>
          <note>
            Genom Klimatklivet ges stöd till klimatsmarta åtgärder från Malmö
            i söder till Kiruna i norr. Bara antalet laddpunkter har nu ökat
            med mer än 350 procent sedan stödet infördes, laddpunkter som
            finns i hela landet och som ska göra det möjligt för alla att
            äga en elbil med nollutsläpp.
          </note>
          <note>
            Naturvårdsverket har kollat på vad regeringens politik innebär.
            De bedömer att vi nu har en chans att stänga igen hela det utsläppsgap
            till 2020 om 4 miljoner ton utsläpp varje år som den förra regeringen
            lämnade efter sig. Klimatklivet uppskattas ge ungefär 1,5 miljoner
            ton.
          </note>
          <note>
            Men vi är långt ifrån färdiga. Det behövs betydligt mer klimatpolitik
            för att nå ambitionerna i Parisavtalet och klimatramverket.
          </note>
          <note>
            Herr talman! Det var tomt på förslag på Miljödepartementet när
            vi klev in i regeringen. Men som ni alla har märkt är det nu full
            fart framåt, och vi återkommer snart med fler förslag.
          </note>
          <note>
            Vi har i dag en opposition som motsätter sig många av de konkreta
            förslag som vi har presenterat. Det hade jag absolut kunna t acceptera
            om det var så att man hade andra förslag som hjälper oss att nå
            målen. Men bristen på förslag gör att jag undrar om oppositionen
            är mer rädd för klimatåtgärderna än för klimatförändringarna.
          </note>
          <note>
            Man motsätter sig de klimatinvesteringar som nu leder till klimatomställning
            i hela landet. Man kapar bort var fjärde krona från miljöbudgeten.
            Man motsätter sig en flygskatt på 80 kronor för att stävja flygets
            ökade utsläpp. Man motsätter sig en vägslitageavgift, och man
            vill att 74-tonslastbilar ska kunna köra över hela landet. Man
            tycker att flygskatten är så farlig att man är beredd att skapa
            budgetkaos i höst för att inte se den. Moderaterna och Liberalerna
            motsätter sig också nya stambanor för moderna höghastighetståg
            som kan leda till ett minskat behov av flyg på läng ­ re sikt.
          </note>
          <note>
            Herr talman! En effektiv klimatpolitik kräver ett holistiskt
            angreppssätt och insatser långt bortom Miljödepartementet. Vi
            har breddat arbetet inom Regeringskansliet och ställer nu bland
            annat kravet att alla budgetförslag ska miljöprövas. De ambitiösa
            utsläppsmål som föreslås i klimatramverket innebär att samtliga
            politikområden behöver ta ett större ansvar.
          </note>
          <note>
            Det motiverar ett särskilt klimatpolitiskt råd. Regeringens plan
            är att det ska vara på plats före årsskiftet , då klimatlagen
            träder i kraft.
          </note>
          <note>
            Herr talman! Klimatpolitiken har alldeles för länge skötts godtyckligt.
            Till i dag har vi bara haft ett klimatmål till år 2020. Med så
            kort framförhållning sker inte de nödvändiga investeringarna i
            Sverige. Men nu kommer vi att ändra på det.
          </note>
          <note>
            Att ta ledarskap för klimatet är inte bara moraliskt rätt; det
            är också ekonomiskt smart. När vi 2045 är nere på netto noll och
            våra svenska lösningar exporteras till hela världen, då kommer
            vi alla att kunna glädjas åt att vi år 2017 satte ramarna för
            en världsledande klimatpolitik.
          </note>
          <note>
            (Applåder)
          </note>
          <note type="speaker">
            Anf. 188 JENS HOLM (V) replik:
          </note>
          <note>
            Herr talman! Klimatminister Isabella Lövin sa något viktigt:
            att nu blir det fokus på hur vi ska bedriva klimatpolitiken. Kanske
            skulle man också kunna lägga till att det ska vara fokus på här
            .
          </note>
          <note>
            Jag tycker nämligen att rätt ofta när vi hör regeringsföreträdare
            tala om miljö- och klimatpolitik är det mycket referenser till
            internationella konferenser, möten i Kalifornien, möten med högdjur
            från IPCC och möten med andra ministrar. Sådant är viktigt; det
            är klimatdiplomati. Men vi får inte glömma bort att det faktiskt
            är här och nu, på hemmaplan, som vi ställer om och tar ansvar
            för de utsläpp som påverkar hela världen.
          </note>
          <note>
            Med det beslut vi ska fatta nu måste alla politikområden ta ett
            mycket större integrerat ansvar för klimatpolitiken. Det är så
            det står i regeringens proposition. En del konsekvenser känner
            vi redan till, till exempel att det ska tillsättas ett klimatpolitiskt
            råd, att det ska ske redovisningar kopplade till statsbudgeten
            och att en fyraårsplan ska tas fram för klimatpolitiken. Det är
            bra.
          </note>
          <note>
            Finns det andra konkreta förändringar av regeringens politik
            som klimatministern kan berätta om här och nu? Naturvårdsverket
            kom för två veckor sedan med sin uppdaterade rapport om så kallade
            miljöskadliga subventioner, det vill säga pengar som ges eller
            skattesänkningar som erbjuds verksamheter som leder till ökade
            utsläpp. Det kan vara brytning av torv, sänkt skatt för industrin
            och reseavdrag som gynnar massbilism inte minst i Stockholmsområdet.
            Tänker regeringen presentera en handlingsplan för att fasa ut
            de miljöskadliga subventionerna som en konsekvens av beslutet?
          </note>
          <note type="speaker">
            Anf. 189 Statsrådet ISABELLA LÖVIN (MP) replik:
          </note>
          <note>
            Herr talman! Tack, Jens Holm, för frågan och även för Jens Holms
            arbete i Miljömålsberedningen ! Jag välkomnar Jens Holms engagemang
            och iver att vilja gå vidare redan i morgon dag med arbetet för
            att fylla klimatramverket med ett innehåll.
          </note>
          <note>
            Det är klart att miljöskadliga subventioner är själva fundamentet
            som lyser i ögonen på den som vill att vi ska föra en miljövänlig
            och framtidsvänlig politik. Flygets undantag från beskattning
            är en sådan typ av dold subvention som också lyser i ögonen i
            arbetet med att sänka utsläppen från en av de viktigaste sektorerna,
            nämligen transportsektorn. Av konkurrensneutralitetsskäl mellan
            exempelvis biltrafik och flyg är det rimligt att även flygets
            bränslen ska beskattas. Det är fullt rimligt att titta vidare
            på dessa frågor enligt principen att utsläpparen ska betala. Det
            finns både dolda och öppna subventioner som leder till ökade utsläpp.
            Det är klart att vi måste strömlinjeforma vår politik på alla
            områden om vi ska uppnå klimatmålet, som är mycket ambitiöst i
            ett internationellt perspektiv.
          </note>
          <note>
            Jens Holm påpekar att vi talar mycket om dessa frågor. Det är
            viktigt för att Sverige ska kunna vara förebilden och visa andra
            delar av världen att det finns länder som tar Parisavtalet på
            allvar, medan världens näst största utsläppare har meddelat att
            man ska dra sig ur Parisavtalet.
          </note>
          <note>
            Det är oerhört viktigt att vi får med oss världen på att omställningen
            är möjlig. Då är miljöskadliga subventioner en del av frågan.
            Det är regeringens åsikt.
          </note>
          <note type="speaker">
            Anf. 190 JENS HOLM (V) replik:
          </note>
          <note>
            Herr talman! Jag håller helt och hållet med Isabella Lövin om
            flygskatten. Den är viktig, och vi i Vänsterpartiet står bakom
            den. Nu när jag såg det förslag som skickades från regeringen
            till Lagrådet såg jag i en av bilagorna att USA och Kanada får
            en lägre flygskatt än till exempel närliggande länder som Kuba,
            Mexiko och andra länder på den amerikanska kontinenten. Jag tyckte
            att det var lite märkligt. Det kan vi prata om senare; det är
            ändå en viktig skatt, och den kan bli ännu bättre.
          </note>
          <note>
            När det gäller miljöskadliga subventioner är det viktigt att
            inte betrakta dem på någon form av ad hoc-basis, det vill säga
            en subvention här och en annan där. Här måste man försöka ta ett
            helhetsgrepp. Naturvårdsverkets genomgång är så bra därför att
            de har gått igenom alla miljöskadliga subventioner som de har
            identifierat i Sverige. Det var ett regeringsuppdrag som redovisades
            i början av juni.
          </note>
          <note>
            Den genomgången kan användas, och sedan kan regeringen anta en
            handlingsplan för att successivt fasa ut de miljöskadliga subventionerna.
            En handlingsplan är viktig. Där kan göras en rimlig avvägning.
            Ibland kan det faktiskt finnas rimliga skäl till att det finns
            en subvention. Vi kanske tycker att det är viktigt att man ska
            kunna bo, leva och arbeta i alla delar av Sverige. Där kanske
            behövs ett stöd till transporter. Men reseavdrag som gynnar massbilismen
            i Storstockholmsområdet blir rätt bisarrt.
          </note>
          <note>
            Jag tänkte mig en handlingsplan för att se över alla miljöskadliga
            subventioner. Jag undrar om jag kan få ett konkret besked i just
            den frågan från ministern.
          </note>
          <note type="speaker">
            Anf. 191 Statsrådet ISABELLA LÖVIN (MP) replik:
          </note>
          <note>
            Herr talman! Det är riktigt att detta är ett regeringsuppdrag
            och att regeringen därmed betonar att frågan är viktig. Vi måste
            analysera Naturvårdsverkets genomgång i alla delar och se hur
            vi ska gå vidare med kunskapen.
          </note>
          <note>
            Här kan det finnas många lågt hängande frukter. Jag kan inte
            i dag i talarstolen ge exakt besked om hur arbetet ska gå vidare,
            men det kommer att gå vidare.
          </note>
          <note>
            Många här i kammaren har talat om kostnadseffektivitet och kostnadseffektiv
            klimatpolitik. Det mest kostnadseffektiva jag kan tänka mig är
            att ta bort skadliga subventioner från verksamheter som leder
            till ökade utsläpp. Om man inte är med på det blir det svårt att
            kritisera subventioner till minskade utsläpp. Det är den relationen
            vi måste titta noga på.
          </note>
          <note>
            Globalt i världen är subventionerna till fossila bränslen fem
            gånger större än subventioner till förnybar energi. Enorma mängder
            av skattebetalarnas pengar går till diesel, fossila bränslen,
            gas och bensin i världen. Det är pengar som skulle kunna användas
            till den globala omställning vi behöver. Det är en enormt viktig
            kärnfråga, och det är viktigt att ha den biten med i argumentationen
            för var och en som vill diskutera kostnadseffektivitet.
          </note>
          <note type="speaker">
            Anf. 192 JOHAN HULTBERG (M) replik:
          </note>
          <note>
            Herr talman! Miljöpartiet gick till val på att höja tempot i
            klimatarbetet och sa att kolet skulle stanna i backen. Med facit
            i hand kan vi konstatera att kolet är sålt till högstbjudande
            och att de svenska utsläppen stiger. Det är inte ett resultat
            som imponerar.
          </note>
          <note>
            Imponerar gör inte heller den åtgärdsmix som Miljöpartiet går
            fram med. Det är bekymmersamt att man i stor utsträckning för
            en plakatpolitik. Ministern gjorde här en uppräkning av alla satsningar
            som görs, av pengar som spenderas. Jag tycker inte att klimatpolitiken
            ska få vara en tävling om vem som gör slut på mest skattepengar.
            ”Tävlingen” måste handla om vem som levererar bäst resultat. Jag
            konstaterar att Alliansen levererade sjunkande utsläpp i kombination
            med stark ekonomisk utveckling, och den här regeringen har levererat
            stigande utsläpp och en inbromsad ekonomisk tillväxt.
          </note>
          <note>
            I och med det beslut som strax ska fattas ger riksdagen tydliga
            direktiv om hur politiken ska bedrivas. Målen ska uppnås genom
            att vi för en klimatpolitik som inte leder till stigande utsläpp.
          </note>
          <note>
            Kommer regeringen att dra tillbaka förslaget om en flygskatt?
            Kommer regeringen att dra tillbaka förslaget om att lägga skatt
            på kraftvärmeanläggningar eftersom Europas utsläppshandelssystem,
            ETS, redan omfattar de utsläppen?
          </note>
          <note type="speaker">
            Anf. 193 Statsrådet ISABELLA LÖVIN (MP) replik:
          </note>
          <note>
            Herr talman! Johan Hultberg upprepar att utsläppen stiger. Det
            är SCB:s statistik. Den statistik som vi jämför med kommer normalt
            sett från Naturvårdsverket. Enligt den statistiken står utsläppen
            stilla. Precis som Matilda Ernkrans påpekade minskade de nationella
            utsläppen, där det finns ett handlingsutrymme, och i EU:s utsläppshandelssystem
            ETS ökar utsläppen något.
          </note>
          <note>
            Jag vill också påpeka att under Alliansens tid 2010 ökade utsläppen
            markant.
          </note>
          <note>
            Vad vi gjorde när vi klev in i regering var att börja från början
            med ett antal grundläggande reformer för att få ned utsläppen
            där vi har handlingsutrymme.
          </note>
          <note>
            Det handlar bland annat om transporterna. Miljöpartiet har lagt
            fram och fått ett bränslebyte godkänt av EU-kommissionen, vilket
            ni misslyckades med. Vi tvingar bensin- och dieseldistributörerna
            att blanda in förnybar energi i bensin och diesel så att det ska
            vara lätt att göra rätt för bilisterna.
          </note>
          <note>
            Vi har också lagt fram ett bonus – malus-system som ska göra
            att de bränsletörstiga bilarna kostar mer och att de bränslesnåla
            får en bonus.
          </note>
          <note>
            Vi har också ökat insatserna och pengarna till underhåll och
            byggna ­ tion av järnväg. Jag konstaterar att ni är emot ett modernt
            höghastighetståg, som skulle kunna vara ett alternativ för människor
            som vill förflytta sig mellan exempelvis Stockholm och Malmö,
            Göteborg eller Köpenhamn.
          </note>
          <note>
            En flygskatt är fullständigt rimlig eftersom flyget är helt obeskattat.
            Fyra länder i Europa har det, bland annat Norge och Frankrike,
            och det är en helt rimlig skatt som kan få ned utsläppen på riktigt.
          </note>
          <note type="speaker">
            Anf. 194 JOHAN HULTBERG (M) replik:
          </note>
          <note>
            Herr talman! Alliansen fick fart på omställningen av fordonssektorn.
            Tack vare miljöbilspremie och differentierad fordonsbeskattning
            fick vi först en miljöbilsboom följt av en supermiljöbilsboom.
          </note>
          <note>
            Det är bra att vi går mot ett bonus – malus-system. Det har Moderaterna
            och Alliansen drivit på för. Moderaterna och Alliansen har också
            drivit på för att vi ska införa en reduktionsplikt. Det viktigaste
            redskapet för att sänka transportsektorns utsläpp är att tackla
            just utsläppen och gå på bränslet och inte straffbeskatta bilen
            i sig. Det är en viktig ideologisk skillnad mellan Miljöpartiet
            och Moderaterna.
          </note>
          <note>
            Herr talman! Jag blir uppriktigt oroad och arg över beskedet
            att reger ­ ingen inte tänker dra tillbaka flygskatten och inte
            heller, om jag tolkar ministern rätt, förslaget om att lägga koldioxidskatt
            på kraftvärme eftersom det strider mot den överenskommelse vi
            har gjort i Miljömålsberedningen.
          </note>
          <note>
            Det strider mot de principer som slås fast i den proposition
            som reger ­ ingen själv har lagt fram. Det står mycket tydligt
            att utsläppsminskningsmålet inte får nås genom att utsläppen ökar
            i andra länder.
          </note>
          <note>
            I regeringens egna beräkningar från Finansdepartementet och i
            utredningen om flygskatt står det svart på vitt att utsläppen
            tillåts öka i andra länder på grund av de nationella styrmedel
            som regeringen föreslår. Det är politik som går stick i stäv med
            det som vi har kämpat länge och väl för att komma överens om i
            Miljömålsberedningen.
          </note>
          <note>
            Jag är stolt och glad över Miljömålsberedningens överenskommelse
            och det ramverk som vi har förhandlat fram eftersom det skapar
            grund för långsiktighet. Men denna långsiktighet kan regeringen
            snabbt äventyra och rasera om man inte följer och res pekterar
            den överenskommelse som har ingåtts.
          </note>
          <note>
            Herr talman! Om regeringen vill ha en långsiktig klimatpolitik
            är min starkaste rekommendation till klimatministern att respektera
            de principer som vi har kommit överens om.
          </note>
          <note type="speaker">
            Anf. 195 Statsrådet ISABELLA LÖVIN (MP) replik:
          </note>
          <note>
            Herr talman! Efter att alliansregeringen tagit bort koldioxidskatten
            på kraftvärme ökade utsläppen i kraftvärmeverken betydligt eftersom
            de började elda med olja i stället. Det är en utveckling som går
            åt fullständigt motsatt håll mot de gemensamma mål som vi är överens
            om att vi måste nå.
          </note>
          <note>
            Vi måste vara noga med vad vi menar när vi säger att utsläppen
            flyttar utomlands, för vi är också överens om att Sverige ska
            vara en förebild och ta globalt ledarskap.
          </note>
          <note>
            Flygbranschen är också intresserad av en överlevnad efter 2045.
            Den måste också få ned sina utsläpp. Därför har regeringen också
            aviserat att vi tillsätter en utredning om ett bränslebyte även
            för flyget så att man tvingas se över hur man ska minska sina
            utsläpp.
          </note>
          <note>
            Jag tror att vi är överens om att vi behöver flygtrafik i de
            fall där det inte finns alternativ. Då är det märkligt att Moderaterna
            inte är för hastighetståg, för vi måste ha de koldioxidfria och
            bränslesnåla transportmedlen för framtiden – för dina och mina
            barn och barnbarn. Hur ska de förflytta sig om vi inte ser till
            att det finns alternativ?
          </note>
          <note>
            Vi måste ge signaler till flyget och alla sektorer att nu är
            det en omställning till ett fossilfritt och koldioxidfritt framtidssamhälle
            som är inriktningen. Det ger förutsättningar för näringsliv och
            investerare, och därför välkomnar de den klimatlag som Johan Hultberg
            och övriga ledamöter i riksdagen har varit med och tagit fram
            och som vi ska vara stolta över.
          </note>
          <note type="speaker">
            Anf. 196 RICKARD NORDIN (C) replik:
          </note>
          <note>
            Herr talman! För regeringen verkar det viktigaste vara att höja
            skatterna. För mig är det viktigast att minska utsläppen. Miljöpartiet
            och Socialdemokraterna verkar se företag och privatpersoner som
            en kassako att beskatta. För mig och Centerpartiet är det viktigaste
            den gemensamma kampen mot klimatförändringarna.
          </note>
          <note>
            Jag tvivlar inte på regeringens ambitioner. Jag vet att Miljöpartiet
            har höga miljöambitioner, och det är bra. Men det handlar inte
            om vem som kastar ut mest pengar utan om vem som gör mest klimatnytta.
          </note>
          <note>
            Vi behöver inte ens stå här och fajtas, för verkligheten visar
            svart på vitt, både med Naturvårdsverkets siffror och med SCB:s
            siffror, att med Centerpartiet i regeringen minskade utsläppen
            och fler fick ett jobb att gå till.
          </note>
          <note>
            Nu minskar inte utsläppen längre. Hur kan Miljöpartiet och Isabella
            Lövin vara nöjda med det?
          </note>
          <note>
            Det finns inget land i världen som vill kopiera det sätt som
            regeringen straff be skattar bort tillväxt på.
          </note>
          <note>
            Vi lägger fram en budget med grön skatteväxling. Vi höjer skatterna
            på det som släpper ut och sänker skatterna på jobb och företagande.
            Det är så vi får till en grön tillväxt. Vi satsar på järnvägen,
            till och med mer än regeringen – även om vi inte ska tävla om
            vem som satsar mest. Vi har miljölastbilspremie, laddstolpar och
            alla andra bra saker. Men vi gör det mer träffsäkert, för det
            handlar inte om att spendera mest pengar.
          </note>
          <note>
            I sin första regeringsförklaring sa statsministern: Under mandatperio
            ­ den ska de fossila utsläppen i Sverige tydligt minska.
          </note>
          <note>
            Trenden går i motsatt riktning. Jag vågar påstå att det beror
            på att regeringen genomför en röd skattehöjning i stället för
            en grön skatteväxling.
          </note>
          <note>
            När man dessutom slår sig för bröstet, skickar ut pressmeddelanden
            och är glad för att man slopar eller sänker skatter man själv
            har infört, som solskatten, är det uppenbart något som inte står
            rätt till i regeringens klimatagenda. Det gör mig orolig.
          </note>
          <note>
            Hur kan Isabella Lövin vara nöjd med klimatpolitiken?
          </note>
          <note type="speaker">
            Anf. 197 Statsrådet ISABELLA LÖVIN (MP) replik:
          </note>
          <note>
            Herr talman! Alliansregeringen lämnade efter sig 4 miljoner ton
            koldioxidekvivalenter i ett klimatunderskott som ni inte hade
            politik för att minska med nationella åtgärder. Nu, i och med
            våra åtgärder, bland annat Klimatklivet, visar Naturvårdsverkets
            prognos att vi kommer att ha möjlighet att sluta detta utsläppsgap
            till 2020.
          </note>
          <note>
            Rickard Nordin talar mycket om grön skatteväxling. Samtidigt
            är ni emot flygskatt och vägslitageavgift. Ni är emot alla de
            förslag som Rickard Nordin kallar straffskatter.
          </note>
          <note>
            Ni är också emot Klimatklivet. Ni är emot det stöd som vi ger
            till kommuner, regioner och företag runt om i hela landet. Inte
            minst gäller det centerstyrda kommuner, som är mycket glada över
            detta stöd. Det innebär att vi bygger upp laddpunkter för elbilar
            över hela landet. Vi har en elektrifieringsstrategi som involverar
            näringslivet. Vi satsar på stadsmiljöavtal, som gör att vi kan
            bygga smartare och inte bygger fast oss i fossillösningar som
            kräver motorleder och inte möjliggör för cykelbanor och spårvägs-
            eller elbusstrafik. Detta är ni emot.
          </note>
          <note>
            Dessutom vill ni regera med Moderaterna, som vill sänka skatten
            på bensin och diesel. Det kallar jag inte grön skatteväxling;
            det kallar jag en brun skatteväxling.
          </note>
          <note>
            Moderaterna tänker sig dessutom att regera med stöd av Sverigedemokraterna,
            och vi har hört i kammaren hur Sverigedemokraterna resonerar i
            klimatfrågan: Hellre någon annanstans, hellre av någon annan,
            inte här.
          </note>
          <note type="speaker">
            Anf. 198 RICKARD NORDIN (C) replik:
          </note>
          <note>
            Herr talman! Det är klassisk härskarteknik att använda guilt
            by associa ­ tion. Jag svarar för Centerpartiets politik, varken
            för Sverigedemokrater ­ nas eller Moderaternas politik. Isabella
            Lövin vet att Centerpartiet inte sät ­ ter sig i en regering som
            stöds av Sverigedemokraterna, så det kan vi hålla borta från denna
            debatt.
          </note>
          <note>
            Centerpartiet fokuserar på saker som minskar utsläppen samtidigt
            som vi klarar tillväxten. Det är därför vi är emot flygskatten.
            Regeringens egen utredare har ju visat att effekterna är marginella.
          </note>
          <note>
            Om vi i stället skulle använda Centerpartiets förslag, att blanda
            in mer biodrivmedel inom flyget, skulle vi kunna få lika mycket
            klimatnytta som med regeringens förslag till halva kostnaden.
            Om man skulle ta alla pengar som flygbolagen skulle få betala
            i skatt och i stället lägga på biodrivmedel skulle vi få dubbel
            klimatnytta jämfört med regeringens förslag.
          </note>
          <note>
            Regeringens förslag handlar inte om att beskatta bränslet utan
            om att beskatta passagerare. Till och med om vi skulle ha elflyg
            som är helt utsläppsfria och går på grön el skulle regeringens
            flygskatt fortfarande gälla. Det är detta som är problemet. Det
            är inte mobiliteten som är problemet, utan det är utsläppen som
            är problemet. Det är detta som regeringen inte klarar av att göra
            skillnad på.
          </note>
          <note>
            Vi behöver mer mobilitet. Vi behöver fler som rör sig, fler som
            pendlar, fler tåg och mer järnvägstrafik – det är bra saker. Vi
            behöver mobilitet; vi är ett avlångt land. Att då införa en skatt
            som, precis som Johan Hultberg sa, dessutom ligger inom utsläppshandeln
            är helt fel att gå. Det går emot de principer som vi är överens
            om i Miljömålsberedningen, och det ger inte klimatnytta. Detta
            är det stora problemet.
          </note>
          <note>
            Regeringens politik när det gäller kilometerskatt hotar dessutom
            att ta ut mycket av den bioråvara som vi behöver till både transportsektorn
            och flyget. Det är kilometerskatt och flygskatt – skattehöjningar
            utan reell klimateffekt. Det är detta som gör att Centerpartiet
            är emot.
          </note>
          <note>
            Vi vill ha saker som ger effekt på riktigt, och därför lägger
            vi fram andra förslag. Därför lägger vi fram förslag om kvotplikt,
            och därför lade vi fram rekordmånga olika förslag under den förra
            mandatperioden. Det är så vi ställer om, och det visar också utsläppsstatistiken.
          </note>
          <note type="speaker">
            Anf. 199 Statsrådet ISABELLA LÖVIN (MP) replik:
          </note>
          <note>
            Herr talman! Rickard Nordin! Regeringen föreslår ett tillägg
            på 80 kronor på flygbiljetten, som i dag kan kosta ett par hundra
            kronor. 80 kronor! Vad kostar en tågbiljett mellan Stockholm och
            Kiruna? Jag lovar dig att den kostar betydligt mer än en flygbiljett.
          </note>
          <note>
            Här pratar vi om att försöka göra så att det blir någon som helst
            konkurrensneutralitet och att utsläppare ska få betala. Det är
            väl en princip som ni ställer upp på?
          </note>
          <note>
            Jag tycker att det är jättebra att ni nu har kommit med ett förslag
            om reduktionsplikt eller bränslebyte inom flygsektorn. Det kan
            vi samarbeta om; det tycker vi är jättebra.
          </note>
          <note>
            När det handlar om grön skatteväxling har vi sagt att vill vi
            använda intäkterna från flygskatten till ett växa-stöd för småföretagare
            så att de som är enmansföretagare i dag ska slippa arbetsgivaravgift
            när de tar in sin första anställda.
          </note>
          <note>
            Detta är grön skatteväxling, precis rakt av. Jag kan inte höra
            något från Rickard Nordin som liknar grön skatteväxling. Vad vill
            ni beskatta? Ni vill inte beskatta någonting – inte lastbilstrafiken,
            inte flyget, men vad? Detta är en väldigt märklig retorik. Men
            jag tror säkert att vi kan komma framåt när det gäller reduktionsplikt
            för flyget.
          </note>
          <note>
            Jag kan konstatera att vårt förslag har lett fram till denna
            debatt, som annars inte hade kommit. När det handlar om hur enormt
            små utsläppsminskningar som Centerpartiet och Svenskt F lyg hävdar
            att detta skulle leda till finns andra sammanhang där Centerpartiet
            driver kampanj för saker som vi också stöder, såsom att man ska
            sluta med flyttkarusellen mellan Bryssel och Strasbourg. Då rör
            det sig om betydligt mindre utsläppsminskningar än vad denna skatt
            skulle innebära.
          </note>
          <note>
            Alla sektorer måste bidra om vi ska komma ned till nollutsläpp
            2045.
          </note>
          <note>
            (forts. § 12)
          </note>
          <note>
            Ajournering
          </note>
          <note>
            Kammaren beslutade kl. 15.53 på förslag av andre vice talmannen
            att ajournera sammanträdet till kl. 16.00, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 9 Beslut om ärenden som slutdebatterats den 8 juni
          </note>
          <note>
            UFöU5 Svenskt deltagande i Europeiska unionens marina operation
            (Atalanta)
          </note>
          <note>
            Kammaren biföll utskottets förslag.
          </note>
          <note>
            KrU12 Förstärkt skydd av kulturegendom vid väpnad konflikt och
            under ockupation
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            275 för utskottet
          </note>
          <note>
            41 för res.
          </note>
          <note>
            33 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 06 S, 77 M, 24 MP, 21 C, 17 V, 16 L, 14 KD
          </note>
          <note>
            För res.: 38 SD, 3 -
          </note>
          <note>
            Frånvarande: 7 S, 6 M, 9 SD, 1 MP, 1 C, 4 V, 3 L, 2 KD
          </note>
          <note>
            FöU13 Ökad kärnsäkerhet
          </note>
          <note>
            Punkt 3 (Oberoende härdkylning)
          </note>
          <note>
            1. utskottet
          </note>
          <note>
            2. res. (V)
          </note>
          <note>
            Votering:
          </note>
          <note>
            298 för utskottet
          </note>
          <note>
            19 för res.
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 6 S, 77 M, 37 SD, 24 MP, 21 C, 16 L, 14 KD,
            3 -
          </note>
          <note>
            För res.: 1 SD, 18 V
          </note>
          <note>
            Frånvarande: 7 S, 6 M, 9 SD, 1 MP, 1 C, 3 V, 3 L, 2 KD
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            FöU11 Tillsyn och kontroll på hälso- och miljöområdet inom försvaret
          </note>
          <note>
            Kammaren biföll utskottets förslag.
          </note>
          <note>
            § 10 Beslut om ärenden som slutdebatterats den 12 juni
          </note>
          <note>
            UU10 Verksamheten i Europeiska unionen under 2016
          </note>
          <note>
            Punkt 3 (Utrikes- och säkerhetspolitik)
          </note>
          <note>
            1. utskottet
          </note>
          <note>
            2. res. 7 (V)
          </note>
          <note>
            3. res. 8 (KD)
          </note>
          <note>
            Förberedande votering:
          </note>
          <note>
            18 för res. 7
          </note>
          <note>
            14 för res. 8
          </note>
          <note>
            285 avstod
          </note>
          <note>
            32 frånvarande
          </note>
          <note>
            Kammaren biträdde res. 7.
          </note>
          <note>
            Huvudvotering:
          </note>
          <note>
            167 för utskottet
          </note>
          <note>
            18 för res. 7
          </note>
          <note>
            132 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 106 S, 24 MP, 21 C, 16 L
          </note>
          <note>
            För res. 7: 18 V
          </note>
          <note>
            Avstod: 77 M, 38 SD, 14 KD, 3 -
          </note>
          <note>
            Frånvarande: 7 S, 6 M, 9 SD, 1 MP, 1 C, 3 V, 3 L, 2 KD
          </note>
          <note>
            Punkt 5 (EU som global utvecklingspolitisk aktör)
          </note>
          <note>
            1. utskottet
          </note>
          <note>
            2. res. 13 (L)
          </note>
          <note>
            Votering:
          </note>
          <note>
            164 för utskottet
          </note>
          <note>
            16 för res. 13
          </note>
          <note>
            137 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 106 S, 24 MP, 21 C, 13 KD
          </note>
          <note>
            För res. 13: 16 L
          </note>
          <note>
            Avstod: 77 M, 38 SD, 18 V, 1 KD, 3 -
          </note>
          <note>
            Frånvarande: 7 S, 6 M, 9 SD, 1 MP, 1 C, 3 V, 3 L, 2 KD
          </note>
          <note>
            Caroline Szyber (KD) anmälde att hon avsett att rösta ja men
            markerats ha avstått från att rösta.
          </note>
          <note>
            Punkt 6 (EU:s grannskapspolitik)
          </note>
          <note>
            1. utskottet
          </note>
          <note>
            2. res. 14 (M, C, L, KD)
          </note>
          <note>
            Votering:
          </note>
          <note>
            141 för utskottet
          </note>
          <note>
            128 för res. 14
          </note>
          <note>
            47 avstod
          </note>
          <note>
            33 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 106 S, 24 MP, 11 V
          </note>
          <note>
            För res. 14: 77 M, 21 C, 16 L, 14 KD
          </note>
          <note>
            Avstod: 38 SD, 6 V, 3 -
          </note>
          <note>
            Frånvarande: 7 S, 6 M, 9 SD, 1 MP, 1 C, 4 V, 3 L, 2 KD
          </note>
          <note>
            Punkt 9 (Rättsliga och inrikes frågor)
          </note>
          <note>
            1. utskottet
          </note>
          <note>
            2. res. 23 (SD)
          </note>
          <note>
            Votering:
          </note>
          <note>
            258 för utskottet
          </note>
          <note>
            41 för res. 23
          </note>
          <note>
            18 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 06 S, 77 M, 24 MP, 21 C, 16 L, 14 KD
          </note>
          <note>
            För res. 23: 38 SD, 3 -
          </note>
          <note>
            Avstod: 18 V
          </note>
          <note>
            Frånvarande: 7 S, 6 M, 9 SD, 1 MP, 1 C, 3 V, 3 L, 2 KD
          </note>
          <note>
            Punkt 15 (EU:s institutioner)
          </note>
          <note>
            1. utskottet
          </note>
          <note>
            2. res. 31 (SD)
          </note>
          <note>
            Votering:
          </note>
          <note>
            276 för utskottet
          </note>
          <note>
            41 för res. 31
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 06 S, 77 M, 24 MP, 21 C, 18 V, 16 L, 14 KD
          </note>
          <note>
            För res. 31: 38 SD, 3 -
          </note>
          <note>
            Frånvarande: 7 S, 6 M, 9 SD, 1 MP , 1 C, 3 V, 3 L, 2 KD
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            UU18 Vitbok om EU:s framtid
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            275 för utskottet
          </note>
          <note>
            41 för res.
          </note>
          <note>
            33 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 06 S, 77 M, 24 MP, 21 C, 17 V, 16 L, 14 KD
          </note>
          <note>
            För res.: 38 SD, 3 -
          </note>
          <note>
            Frånvarande: 7 S, 6 M, 9 SD, 1 MP, 1 C, 4 V, 3 L, 2 KD
          </note>
          <note>
            Mia Sydow Mölleby (V) anmälde att hon avsett att rösta ja men
            markerats som frånvarande.
          </note>
          <note>
            SfU25 Ett sammanhållet mottagande med tidsbegränsade uppehållstillstånd
          </note>
          <note>
            Punkt 1 (Ett sammanhållet mottagande med tidsbegränsade uppehållstillstånd)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            Votering:
          </note>
          <note>
            276 för utskottet
          </note>
          <note>
            41 för res. 1
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 06 S, 77 M, 24 MP, 21 C, 18 V, 16 L, 14 KD
          </note>
          <note>
            För res. 1: 38 SD, 3 -
          </note>
          <note>
            Frånvarande: 7 S, 6 M, 9 SD, 1 MP, 1 C, 3 V, 3 L, 2 KD
          </note>
          <note>
            Punkt 2 (Övrigt om mottagande m.m.)
          </note>
          <note>
            1. utskottet
          </note>
          <note>
            2. res. 2 (V)
          </note>
          <note>
            Votering:
          </note>
          <note>
            299 för utskottet
          </note>
          <note>
            18 för res. 2
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 6 S, 77 M, 38 SD, 24 MP, 21 C, 16 L, 14 KD,
            3 -
          </note>
          <note>
            För res. 2: 18 V
          </note>
          <note>
            Frånvarande: 7 S, 6 M, 9 SD, 1 MP, 1 C, 3 V, 3 L, 2 KD
          </note>
          <note>
            SfU20 Riksrevisionens rapport om sjukskrivning
          </note>
          <note>
            Punkt 1 (En strikt bedömning av rätten till sjukpenning)
          </note>
          <note>
            1. utskottet
          </note>
          <note>
            2. res. (M)
          </note>
          <note>
            Votering:
          </note>
          <note>
            238 för utskottet
          </note>
          <note>
            77 för res.
          </note>
          <note>
            1 avstod
          </note>
          <note>
            33 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 6 S, 37 SD, 24 MP, 21 C, 18 V, 16 L, 14 KD,
            2 -
          </note>
          <note>
            För res.: 77 M
          </note>
          <note>
            Avstod: 1 -
          </note>
          <note>
            Frånvarande: 7 S, 6 M, 10 SD, 1 MP, 1 C, 3 V, 3 L, 2 KD
          </note>
          <note>
            Punkt 2
          </note>
          <note>
            Kammaren biföll utskottets förslag.
          </note>
          <note>
            SfU22 Riksrevisionens rapport om arbetskraftsinvandring
          </note>
          <note>
            Punkt 1 (Ytterligare åtgärder för arbetskraftsinvandringen)
          </note>
          <note>
            1. utskottet
          </note>
          <note>
            2. res. 1 (S, MP, V)
          </note>
          <note>
            Votering:
          </note>
          <note>
            169 för utskottet
          </note>
          <note>
            147 för res. 1
          </note>
          <note>
            33 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 S, 77 M, 38 SD, 1 MP, 21 C, 15 L, 14 KD, 2 -
          </note>
          <note>
            För res. 1: 105 S, 23 MP, 18 V, 1 -
          </note>
          <note>
            Frånvarande: 7 S, 6 M, 9 SD, 1 MP, 1 C, 3 V, 4 L, 2 KD
          </note>
          <note>
            Pernilla Stålhammar (MP) anmälde att hon avsett att rösta nej
            men markerats ha röstat ja.
          </note>
          <note>
            Punkt 2 (Prioriteringar vid tillståndsprövningen)
          </note>
          <note>
            1. utskottet
          </note>
          <note>
            2. res. 2 (SD)
          </note>
          <note>
            Votering:
          </note>
          <note>
            276 för utskottet
          </note>
          <note>
            40 för res. 2
          </note>
          <note>
            33 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 06 S, 77 M, 24 MP, 21 C, 18 V, 16 L, 14 KD
          </note>
          <note>
            För res. 2: 37 SD, 3 -
          </note>
          <note>
            Frånvarande: 7 S, 6 M, 10 SD, 1 MP, 1 C, 3 V, 3 L, 2 KD
          </note>
          <note>
            Punkt 3
          </note>
          <note>
            Kammaren biföll utskottets förslag.
          </note>
          <note>
            § 11 Beslut om ärende som slutdebatterats vid dagens sammanträde
          </note>
          <note>
            UbU21 En försöksverksamhet med branschskolor
          </note>
          <note>
            Punkt 3 (En utökad roll för branschskolor)
          </note>
          <note>
            1. utskottet
          </note>
          <note>
            2. res. 2 (M, C, L, KD)
          </note>
          <note>
            Votering:
          </note>
          <note>
            188 för utskottet
          </note>
          <note>
            128 för res. 2
          </note>
          <note>
            1 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 106 S, 38 SD, 24 MP, 18 V, 2 -
          </note>
          <note>
            För res. 2: 77 M, 21 C, 16 L, 14 KD
          </note>
          <note>
            Avstod: 1 -
          </note>
          <note>
            Frånvarande: 7 S, 6 M, 9 SD, 1 MP, 1 C, 3 V, 3 L, 2 KD
          </note>
          <note>
            Punkt 4 (Studie- och yrkesvägledning för yrkesutbildning)
          </note>
          <note>
            1. utskottet
          </note>
          <note>
            2. res. 3 (M, C, L, KD)
          </note>
          <note>
            Votering:
          </note>
          <note>
            188 för utskottet
          </note>
          <note>
            128 för res. 3
          </note>
          <note>
            1 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 106 S, 38 SD, 24 MP, 18 V, 2 -
          </note>
          <note>
            För res. 3: 77 M, 21 C, 16 L, 14 KD
          </note>
          <note>
            Avstod: 1 -
          </note>
          <note>
            Frånvarande: 7 S, 6 M, 9 SD, 1 MP, 1 C, 3 V, 3 L, 2 KD
          </note>
          <note>
            Punkt 6 (Yrkesskola för vuxna)
          </note>
          <note>
            1. utskottet
          </note>
          <note>
            2. res. 5 (L)
          </note>
          <note>
            Votering:
          </note>
          <note>
            300 för utskottet
          </note>
          <note>
            16 för res. 5
          </note>
          <note>
            1 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 6 S, 77 M, 38 SD, 24 MP, 21 C, 18 V, 14 KD,
            2 -
          </note>
          <note>
            För res. 5: 16 L
          </note>
          <note>
            Avstod: 1 -
          </note>
          <note>
            Frånvarande: 7 S, 6 M, 9 SD, 1 MP, 1 C, 3 V, 3 L, 2 KD
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 12 (forts. från § 8) Ett klimatpolitiskt ramverk för Sverige
            (forts. MJU24)
          </note>
          <note type="speaker">
            Anf. 200 LARS TYSKLIND (L) replik:
          </note>
          <note>
            Herr talman! Vi har haft en lång debatt, och mot slutet har vi
            kanske kommit till meningsskiljaktigheterna. Vi har ju varit väldigt
            ense om att det klimatpolitiska ramverket kan ge en styrka och
            ett sätt att arbeta, och precis som vi konstaterade i Miljömålsberedningen
            kommer vi att hamna i den här situationen när vi har olika sätt
            att komma till målet. Jag tror att det var ministern själv som
            sa att det var en märklig retorik, men det kan man ha synpunkter
            på beroende på vilket håll man ser det ifrån.
          </note>
          <note>
            Anledningen till att jag begärde replik var beskrivningen av
            Liberalernas politik – det kändes som att den blev så där. Vi
            har naturligtvis andra styrmedel, men därmed inte sagt att vi
            inte tycker att de är kraftfulla. Precis som jag sa förut har
            vi utgångspunkten att förorenaren betalar. Vi är till och med
            så drastiska att vi föreslår att vi inte ska ha ett bonus–malus-system
            utan i princip bara höjd skatt på bilar som har stora utsläpp.
            Det kan låta lite märkligt, men vi tycker inte att det är rimligt
            att staten går in och subventionerar nybilsköp. Vi tror att det
            även inom detta område är ungefär som på bostadsområdet; börjar
            man med subventioner är det inte så att prispressen på marknaden
            blir optimal.
          </note>
          <note>
            Klimatklivet och laddstolpar nämns ofta. Jag vill bara påpeka
            att det i Liberalernas budgetförslag ligger 75 miljoner till laddstolpar.
            Vi har alltså ett helt annat upplägg i budgeten.
          </note>
          <note>
            När det sedan gäller järnvägar har vi sagt nej till höghastighetståg,
            men det är inte för att vi inte vill satsa på järnväg. Vi vill
            satsa på andra saker på järnvägen, sådant vi tror gör betydligt
            större nytta både transporttekniskt och klimatmässigt. Jag kan
            återkomma till det.
          </note>
          <note type="speaker">
            Anf. 201 Statsrådet ISABELLA LÖVIN (MP) replik:
          </note>
          <note>
            Herr talman! Tack för repliken, Lars Tysklind!
          </note>
          <note>
            När det handlar om bonus–malus kan jag förstå hur Liberalerna
            resonerar kring att det kan räcka med att beskatta och att förorenaren
            ska betala. B onus – malus-system et har den logiken att det är
            malusen, det vill säga beskattningen, som betalar bonusen. Därmed
            är det ett självfinansierande system. I ett läge där elbilar håller
            på att introduceras och fortfarande ligger i en prisklass som
            är bortom medelinkomsttagarens plånbok ser vi att det kan vara
            bra att gå in med ett stöd än så länge. Bilarna med mycket låga
            utsläpp kan också förtjäna en bonus för att vi ska ge den extra
            skjutsen och komma över tröskeln till att få ned utsläppen från
            personbilstrafiken, vilket vi så väl behöver.
          </note>
          <note>
            Klimatklivet går i hög grad till laddstolpar – i alla fall i
            antal, men kanske inte i pengar. Det går dock även i hög grad
            till andra typer av projekt, som biogasanläggningen i Kungshamn
            där fiskrens blir biogas. Det finns mängder av exempel på smarta
            sådana lösningar; exempelvis ska världens första klimatpositiva
            datahall byggas i Falun. Detta är projekt och insatser som annars
            inte skulle komma till stånd och som vi ser skapar många nya jobb
            utöver att minska utsläppen.
          </note>
          <note>
            När det gäller höghastighetstågen beklagar jag att Liberalerna
            inte vill satsa på framtiden och ge ett alternativ till flyget.
            Höghastighetståg är nämligen någonting som fungerar väldigt bra
            i andra länder och någonting där vi ser att trafiken kan öka utan
            att utsläppen ökar.
          </note>
          <note type="speaker">
            Anf. 202 LARS TYSKLIND (L) replik:
          </note>
          <note>
            Herr talman! Det har gjorts mycket beräkningar på höghastighetstågens
            klimatnytta, men det kanske är att gå för långt att diskutera
            det.
          </note>
          <note>
            Vi ser naturligtvis att det som är problematiken i järnvägssystemet
            – om vi nu ser på de järnvägslinjer där järnvägen verkligen ersätter
            flyget stort, till exempel mellan Göteborg och Stockholm – är
            driftssäkerheten. Det är det avgörande, för vi är ändå nere i
            korta tider. Sedan finns det naturligtvis andra sträckor, men
            det är ju inte dem vi diskuterar nu. Det är stambanorna i södra
            Sverige som bör förstärkas.
          </note>
          <note>
            Det finns även många godsstråk som måste förstärkas. Näringslivets
            Transportråd har varit ganska tydliga med att insatser som inte
            är så stora kan göra väldigt stor nytta i järnvägsnätet.
          </note>
          <note>
            Jag håller helt och hållet med ministern när det gäller subventioner
            av fossilt bränsle. Det är en av de stora bovarna – jag höll på
            att säga att det är en av de stora elefanterna i rummet. Vi har
            vågat ta med exempelvis sänkta subventioner till jordbruket i
            våra budgetförslag. Detta är naturligtvis en utmaning i sig.
          </note>
          <note>
            Jag vill också säga några ord om flygskatten. Från Liberalernas
            sida har vi som utgångspunkt att förorenaren betalar. Alla ska
            betala för sin miljöbelastning.
          </note>
          <note>
            Vi är inte för det förslag på flygskatt som nu har lagts fram.
            Däremot är vi väldigt mycket för om man skulle kunna ordna det
            på en europeisk nivå – ur konkurrenssynpunkt – så att flera länder
            gör samma sak.
          </note>
          <note>
            Vi stöder Centerpartiets förslag om reduktionsplikter. Man måste
            tänka på att det är bränslet som är problemet. När det gäller
            att främja biobränslet anser vi det måste finnas incitament att
            använda biobränsle. Man kunde till exempel använda samma system
            som finns inom sjöfarten och införa lägre landningsavgifter för
            dem som kör med biobränsle. Det kan vara en väg att gå.
          </note>
          <note type="speaker">
            Anf. 203 Statsrådet ISABELLA LÖVIN (MP) replik:
          </note>
          <note>
            Herr talman! Jag är glad att vi äntligen här i kammaren på allvar
            talar om flygets utsläpp och om flygets ansvar att minska sina
            utsläpp.
          </note>
          <note>
            När det handlar om de europeiska länderna är det Norge, Luxemburg,
            Storbritannien och Frankrike som i dag har en flygskatt. Det är
            inte rimligt att flyget, till skillnad från andra transportslag,
            ska vara helt befriat från att betala sina klimatkostnader.
          </note>
          <note>
            Jag är väldigt glad att Lars Tysklind är öppen för att diskutera
            reduk ­ tionsplikt för flyget. Det är ju naturligtvis i slutänden
            så att vi ska ha ned utsläppen – detta är det viktiga.
          </note>
          <note>
            När det handlar om tågen och höghastighetstågen är det min fasta
            övertygelse att detta är ett enormt bekvämt, miljövänligt och
            klimatmässigt bra alternativ för att förflytta sig snabbt – till
            exempel för att kunna åka från Bryssel till London eller Paris
            på ett par timmar.
          </note>
          <note>
            Vi kommer att kunna bygga ihop Sveriges höghastighetståg med
            Europas och på sätt eliminera behovet av att flyga så mycket som
            vi gör i dag. Detta är alltså en investering för framtiden. Vi
            behöver också nya stambanor, så att vi kan flytta över mer av
            godset till järnvägen.
          </note>
          <note>
            När det handlar om subventioner vill jag passa på att nämna vår
            stora satsning på stadsmiljöavtalen, som är ett stöd till städer
            och kommuner som ska bygga nya bostadsområden. Där går vi in med
            en delfinansiering, så att man vid planering av nya områden planerar
            klimatsmart och gynnar cykelbanor och kollektivtrafik. På så sätt
            bygger vi smarta städer och får ned utsläppen för framtiden.
          </note>
          <note type="speaker">
            Anf. 204 ÅSA ROMSON (MP):
          </note>
          <note>
            Herr talman! Den årliga debatten om klimatmotionerna i miljö-
            och jordbruksutskottet här i kammaren har sett lite olika ut genom
            åren. Med mitt perspektiv bakåt får jag säga att det väldigt ofta
            har handlat om en ganska disparat debatt om olika enskilda förslag
            från enskilda partier. Det har varit svårt att de hur dessa förslag
            enskilt skulle komma att leda till särskilt stora förändringar.
          </note>
          <note>
            Det har framför allt, om jag nu tittar tillbaka på den förra
            mandatperioden, varit en debatt där det har funnits en stor osämja
            och oenighet om olika klimatmål, både vad gäller siffror och vad
            gäller hur man räknar.
          </note>
          <note>
            Jag kan nämna Alliansens klimatproposition från 2009, som togs
            fram bland annat i ljuset av ett havererat Köpenhamnstoppmöte
            och som basera ­ des på det som dessa partier lyckades komma fram
            till i sina gemensamma interna uppgörelser på klimatområdet.
          </note>
          <note>
            Denna klimatproposition var ett svar på att Sveriges utsläpp
            skulle minska med 40 procent till 2020. Man definierade dock inte
            riktigt hur detta skulle ske, utan det hela var ganska luddigt.
          </note>
          <note>
            Det gav inte debatten en särskilt bra stuns. Oppositionen vid
            den tiden – mig och mitt parti inräknade – gjorde inte debatten
            lättare genom att ha som främsta kritik mot propositionen att
            målet om en 40-procentig minskning var bra men att man skulle
            räkna på det sätt som vi ville.
          </note>
          <note>
            Jag vet inte hur många i vårt avlånga land som egentligen kände
            att den politiska debatten om klimatet och klimatarbetet i Sverige
            kom särskilt mycket längre genom en sådan debatt.
          </note>
          <note>
            Jag tror att vi har lärt oss en del sedan dess. Jag tror att
            osämjan rörande siffror kommer att kvarstå, för vi kommer att
            vilja markera att vi har olika ambitioner. Vi kommer också att
            konkludera de beslutsunderlag som vi ser som politiker genom att
            säga att det faktiskt är fullt möjligt att nå detta tidigare och
            med en högre siffra.
          </note>
          <note>
            Jag kan för egen del säga att jag under de år som jag varit klimatpolitiker
            har sett att det är av mindre betydelse exakt vilken siffra man
            landar på. Detta gäller både i internationella sammanhang och
            i nationella sammanhang.
          </note>
          <note>
            Om vi ser ytterligare några mandatperioder tillbaka kan vi konstatera
            vad vi i Sverige har lyckats göra med uppfyllandet av det som
            då var det viktigaste internationella styrmedlet på klimatsidan,
            det vill säga Kyoto ­ protokollet. Vi presterade långt över det
            som politikerna då var extremt oense om och djupt oroade över
            – att målen i Sverige blev alldeles för ambitiöst satta.
          </note>
          <note>
            Sverige presterade alltså över sina egna omdebatterade mål. Jag
            har kommit till konklusionen, herr talman, att exakt vilka siffror
            man landar på inte alltid är det viktiga. Det viktiga är innehållet
            i siffrorna – hur man tänker nå dem, vilken strategi man har för
            att nå dessa siffror och, inte minst, vilka institutioner man
            bygger upp runt detta.
          </note>
          <note>
            Vi lyckades då nå en bred enighet om att klimathotet är en reell
            fara och att även utsläppen i Sverige måste bidra till att minska
            klimathotet. Det var en bra enighet att nå i slutet av den förra
            mandatperioden, men detta räckte inte särskilt långt när det gällde
            att visa barnen, ungdomarna och alla andra i det svenska samhället
            som är jätteoroliga för klimatförändringarna att vi som politiker
            tar vårt ansvar. Vi behövde göra mer från politiken.
          </note>
          <note>
            Jag var med och skrev en motion 2012 med rubriken Ordning och
            reda i klimatpolitiken . Detta var i denna motion som Miljöpartiet
            föreslog ett klimatpolitiskt ramverk. Det var också där som vi
            genom retoriken tydligt aviserade att detta var någonting som
            vi behövde jobba brett med. Detta var inte ett förslag där vi
            skulle göra precis det som bara vi ville, utan det handlade just
            om anslaget att bygga ett rimligt ramverk.
          </note>
          <note>
            Vi tog som ett väldigt gott exempel – vilket jag är glad att
            Centerpartiet bland annat under dagens debatt har visat att man
            har förstått – parallellen till budgetramverket som vi har i Sveriges
            riksdag.
          </note>
          <note>
            Vi hade en budgetkris. Partierna kom samman och konstaterade
            att detta inte duger – en regering har för stora incitament att
            vilja smussla med statistik, med reformer och med hur man bedömer.
            Här måste riksdagen gå in och tydliggöra att det finns ramar,
            budgetar, utsläppstak eller utgifts ­ tak. Jag tycker att detta
            ramverk för Sverige var en väldigt bra parallell att visa när
            vi behövde ordning och reda också i klimatpolitiken.
          </note>
          <note>
            I motionsbehandlingen på våren 2013 fick vi även stöd från –
            eller lyckades hitta ett positivt besked från – Socialdemokraterna
            och från Vänsterpartiet. Det är naturligtvis lättare när man är
            i opposition.
          </note>
          <note>
            I debatten med alliansregeringens företrädare, däribland Fredrik
            Reinfeldt, fick dessa förslag däremot ett lite hånfullt bemötande,
            får jag nog säga – jag företrädde ju själv i partiledardebatter.
            Skulle nu Miljöpartiet vilja besluta om att förbjuda flygplan
            att lyfta den dag som budgetutrymmet för klimatutsläppen har nått
            sitt tak?
          </note>
          <note>
            Jag vet inte riktigt hur Fredrik Reinfeldt ser på budgetlagen,
            men såvitt jag vet har vi aldrig i Sverige stoppat utbetalningar
            från den svenska statskassan bara för att vissa budgettak har
            nåtts. Snarare handlar det om att ansvaret ska tillbaka till politiken.
            Det ska tillbaka till regeringen och till riksdagen för att säkerställa
            att man har en helhet och att det hänger ihop.
          </note>
          <note>
            Jag är också glad att den regering som tillträdde efter alliansregeringen
            faktiskt tog tag i frågan och såg att det var nödvändigt att jobba
            vidare med detta i bred enighet.
          </note>
          <note>
            En annan sak som Centerpartiet tog upp i sitt anförande i dag
            som var väldigt viktig och som jag såg som oerhört väsentlig gällde
            att ta fasta på den vision om nollutsläpp 2050 som man var överens
            om på allianssidan. Där hade vi nämligen en gemensam plan för
            vad vi behövde göra långsiktigt.
          </note>
          <note>
            Det som fanns kvar att göra, tyvärr, var att se till att det
            inte bara blev en vision och en enmansutredare. Vi bjöd därför
            in partierna och såg till att de tog detta till sig och kom med
            förslag till riksdagen att fatta beslut om, inte bara om visioner
            utan om faktiska mål, faktiska planer och ett faktiskt regelverk.
            Därför är jag glad att jag som dåvarande klimatminister kunde
            ge den redan sittande parlamentariska Miljömålsberedningen uppdraget
            att ta fram ett sådant förslag. Men jag är naturligtvis ännu mer
            stolt över att se Miljömålsberedningen resultat, som vida överträffar
            det jag såg under delar av arbetet. Men jag vet att när personer
            och partier i Sverige ges ansvar och uppgifter försöker man leverera.
            Jag tycker att alla som ingick i Miljömålsberedningen verkligen
            gjorde ett starkt och gott arbete, och det är jag väldigt glad
            för.
          </note>
          <note>
            Till slut är ordning och reda A och O också i klimatpolitiken
            och inte bara i den ekonomiska politiken, inte minst för att bryta
            den schism som jag nu i debatten hör hur man försöker få upp igen
            mellan ekonomisk tillväxt och utsläppsminskningar. Här tror jag
            att vi behöver bli ärliga och välja sida. Tror vi verkligen att
            vi kan få en hållbar tillväxt ekonomiskt sett på en planet som
            förstörs i den utsträckning som sker i dag? Det är inte rimligt.
          </note>
          <note>
            Jag tolkar debatten som att alla partier i Sverige är eniga,
            utom ett parti, om att det moderniserade samhället, där vi gör
            innovationer och hittar smarta lösningar, är det mest konkurrenskraftiga.
            Det är också det som är mest långsiktigt hållbart och mest ekonomiskt
            hållbart, både för företagen och för våra lokalsamhällen.
          </note>
          <note>
            Med detta, herr talman, i min troligen sista debatt i riksdagen
            vill jag säga att jag är väldigt stolt över allt arbete som riksdagens
            partier har gjort på klimatområdet. Jag vill också tacka de andra
            deltagarna i debatten här i dag.
          </note>
          <note>
            (Applåder)
          </note>
          <note>
            I detta anförande instämde Stina Bergström och Jonas Eriksson
            (båda MP) samt Matilda Ernkrans (S).
          </note>
          <note type="speaker">
            Anf. 205 Statsrådet ISABELLA LÖVIN (MP) replik:
          </note>
          <note>
            Herr talman! Något överraskande begär jag replik, men det är
            inte för att diskutera eller argumentera, utan det är återigen
            för att tacka Åsa Romson för hennes arbete och den initiativkraft
            som hon har visat i den här frågan. Det är väldigt mycket frukten
            av hennes arbete som vi firar här i dag.
          </note>
          <note>
            Precis som du nämnde började Miljöpartiet 2012 föra frågan om
            ordning och reda i klimatpolitiken framåt. Det har varit en lång
            resa.
          </note>
          <note>
            Åsa Romson gav som ny klimatminister Miljömålsberedningen ett
            tilläggsuppdrag att se på denna fråga, och nu ser vi resultatet
            av det. Det är något som kommer att påverka Sveriges miljöpolitik.
            Sverige är i dag ock ­ så ett tydligt föregångsland. Jag vill
            återigen tacka för det.
          </note>
          <note>
            Eftersom någon viskade i mitt öra att detta förmodligen är ditt
            sista inlägg här i kammaren som riksdagsman, i alla fall för den
            här gången, och att du nu går vidare för att utreda Sveriges miljöövervakning
            vill jag passa på att tacka så mycket för ditt arbete här.
          </note>
          <note type="speaker">
            Anf. 206 ÅSA ROMSON (MP) replik:
          </note>
          <note>
            Herr talman! Tack så mycket för de varma orden från nuvarande
            klimatminister och från regeringen!
          </note>
          <note>
            Jag kan skicka med att det är just den här typen av reformarbete
            som jag tror på riktigt sätter avtryck framöver. Det ska inte
            förminska vikten av en oerhört vital klimatdebatt. Jag tycker
            att ministern och de andra deltagarna i debatten visade prov på
            att man kan vända klimatdebatten till att handla om vad som är
            de effektiva åtgärderna. I den debatten kan jag försäkra regeringen
            och riksdagen om att jag kommer att delta på andra sätt. Ledningen
            av miljöövervakningsuppdraget är ju ett rent ledningsuppdrag.
            Jag avser att jobba med både klimat- och hållbarhetsfrågor framöver
            på något annat sätt utanför riksdagen. Men det har varit en oerhört
            lärorik tid. Jag hoppas att kommande miljö- och klimatpolitiker
            drar lärdom av detta arbete och gör ännu större stordåd. Jag önskar
            er alla lycka till.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 15 juni.)
          </note>
          <note>
            § 13 Tillsammans mot brott – ett nationellt brottsförebyggande
            program
          </note>
          <note>
            Justitieutskottets betänkande 2016/17:JuU15
          </note>
          <note>
            Tillsammans mot brott – ett nationellt brottsföre byggande program
            (skr. 2016/17: 126)
          </note>
          <note>
            föredrogs.
          </note>
          <note type="speaker">
            Anf. 207 PETTER LÖBERG (S):
          </note>
          <note>
            Herr talman! Inledningsvis vill jag yrka bifall till utskottets
            förslag och till vår reservation i punkt 5 samt avslag på motionerna.
          </note>
          <note>
            Det känns lite som en skolavslutning. Vi kanske sparar den riktiga
            känslan till nästa vecka, även om man kan ha känslan av att terminen
            tar slut när man hör allt tjo och tjim ute vid Riddarhustorget
            från studentflaken. Egentligen känns det mer som att man har lämnat
            in ett examensarbete eller en sista uppsats, för det är en högtidsstund
            för en riksdagsledamot att få yrka bifall till ett sådant här
            förslag.
          </note>
          <note>
            Det är i praktiken rödgrön politik som vi ser i det häfte som
            vi ska diskutera här i dag och dessbättre också Alliansens och
            Vänsterpartiets politik. Det är ännu mer glädjande att vi till
            absolut största del kan vara överens i en så viktig fråga som
            den om brottsförebyggande.
          </note>
          <note>
            Politiken tenderar generellt sett att vara reaktiv, inte minst
            när de dramatiska händelserna i omvärlden eller i vårt eget land
            pressar politiken framför sig. Det kan slå över i rent populistiska
            förslag och i kortsiktighet och ängslighet från politiken. Som
            en randanmärkning kan man väl säga att i överenskommelsen om terrorism,
            som har slutförts alldeles nyligen, präglades arbetet där inte
            av detta perspektiv. Inte minst det brottsförebyggande perspektivet
            fanns med i överenskommelsen, vilket är oerhört glädjande.
          </note>
          <note>
            Vi måste ibland välja perspektiv, och i det här läget sätter
            vi fokus på det långa perspektivet, för det brottsförebyggande
            arbetet ger sällan snabba poänger. Det ger inte snabb lagföring
            och braskande rubriker. Men det är inte bara floskler eller en
            samling blomsterspråk i betänkandet, utan det är en rik provkarta
            på konkreta, praktiska och uppföljbara förslag som ligger på bordet.
          </note>
          <note>
            Det är en stor vinst för rättskedjan när ett brott blir löst
            och beivras, men det är alltid en större vinst för samhället att
            brott inte begås. Där har vi pudelns kärna i det brottsförebyggande
            arbetet, och det är skönt att vi kan vara överens om detta grundläggande
            perspektiv.
          </note>
          <note>
            Att vi socialdemokrater tror på det starka samhället är ingen
            hemlighet. Vi tror på ett samhälle som hänger ihop, där klassklyftorna
            inte tillåts växa och där skillnaderna mellan könen ska utjämnas.
            Vi tror att utfallet av denna nordiska samhällsmodell, som vi
            kallar Sverige, är mycket starkare än nästan alla andra samhällsmodeller
            som vi någonsin har sett i världshistorien, även globalt. Vartenda
            nyckeltal visar att detta sätt att se på världen och organisera
            vår gemensamma tillvaro i form av ett samhälle är överlägset.
          </note>
          <note>
            Det som präglar den nordiska modellen är att beslutsfattande
            politik bygger på rationalitet och förnuft, på remissförfaranden
            och utredningsförfaranden, som kan vara långa och utdragna, men
            framför allt på vetenskaplig grund. Det är det som detta handlar
            om.
          </note>
          <note>
            Det är därför Brå är en sådan vacker myndighet. Den bygger på
            vetenskaplig grund.
          </note>
          <note>
            Är detta det vackraste samhälle vi har sett på jorden? Ja, det
            är det självklart. Det är jag som svensk och socialdemokrat stolt
            över, och det är inte att ta till överord.
          </note>
          <note>
            Om forskning och praktik visar att det brottsförebyggande arbetet
            är det mest effektiva på sikt för att bekämpa kriminalitet är
            det vår förbenade – för att halvsvära lite grann – skyldighet
            att inta detta perspektiv. Även om den generella välfärdspolitiken
            är grunden för detta räcker det inte, vilket man också konstaterar
            i regeringens skrivelse. Vi behöver ha riktade insatser. Vi behöver
            ha riktade insatser mot platser, mot förhållanden och mot situationer
            där brottsliga aktiviteter sker och där människors utsatthet är
            stor.
          </note>
          <note>
            Det var för 20 år sedan och mer därtill som vi senast hade ett
            heltäckande brottsförebyggande program på riksdagens bord. Under
            dessa år har det vuxit fram en ganska rik flora – får man väl
            säga – av kommunala och regionala brottsförebyggande former för
            arbete. Det är hundratusentals människor som bär detta. Det är
            mängder med människor i civilsamhället och i offentlig sektor
            och privatpersoner som är nycklarna och möjliggörarna när det
            gäller att få ned brottsligheten i detta land.
          </note>
          <note>
            Ofta har de ingen aning om det, utan de bara gör det. Det handlar
            om grannarna som hjälps åt att ta in posten på sommaren för att
            undvika att visa för tjuvarna att man är bortrest. Det handlar
            om pedagogen som har ett långsiktigt värdegrundsarbete med sina
            ungar. Det handlar lika väl om tjänstepersonen på gatukontoret
            som ser till att buskarna röjs undan vid gångtunnlarnas mynningar
            när oroliga medborgare ringer in till kommunen.
          </note>
          <note>
            Helt plötsligt har dessa personer varit med och fattat beslut
            för att öka den situationella preventionen – vilket är den krångligaste
            och konstigaste ordföljden i sammanhanget. Det handlar om miljoner
            beslut i det lilla.
          </note>
          <note>
            Det som beskrivs som nyckelordet i detta är det som gäller i
            nästan all offentlig förvaltning och all politik: samverkan. Den
            måste öka, den måste bli effektivare och den måste bli organisk.
            Det är ett framgångskoncept. Det är ett framgångsrecept rent evidensbaserat.
          </note>
          <note>
            När samverkande parter, till exempel polis och kommun, enas om
            att man har en brottsutsatt plats kan man exempelvis i de medborgarlöften
            och samverkansavtal som vi har sjösatt i och med den nya polisorganisationen
            identifiera vad som behöver göras. Då är programmet en otroligt
            bra handbok att ta fram för att hitta konkreta åtgärder för att
            lösa problemen.
          </note>
          <note>
            Man kan säga att programmet rent redaktionellt består av en bakgrund,
            en faktabasering, någon typ av kriminalpolitisk översikt, en grundkurs
            i kriminologi eller vad man ska kalla det för. Där finns också
            en rik flora av både exempel och mer konkreta åtgärder samt syftningsmål
            för regeringen. Dessa är huvudsakligen tre.
          </note>
          <note>
            Det handlar för det första om att minska motivationen för brott.
            Det ska aldrig vara rätt att välja den kriminella banan. Det gäller
            att förebygga att bland andra unga hamnar i kriminella sammanhang.
            Därför ska kommun, landsting och stat alltid vara närvarande och
            erbjuda en alternativ väg och ett alternativt liv. Det ska finnas
            fritidsgårdar i stället för tomma torg eller ett frånvarande samhälle.
            Det ska finnas en stark socialtjänst, och det ska finnas bra elevhälsa.
            Det kan tyckas vara självklarheter, men det är det inte i praktiken.
          </note>
          <note>
            Vi ser en enorm potential för ett tryggare samhälle i många av
            våra utsatta områden. Men varje dag fattar vi också beslut och
            resonerar oss fram i detta bygge för hur vi ska gå vidare.
          </note>
          <note>
            Det handlar för det andra om att öka den informella och formella
            kontrollen i samhället. Det är inte helt oproblematiskt, men alla
            kriminologer sedan 1800-talet, inte minst granskningen av Chicago,
            visar att frånvaron av kontroll är en av de viktigaste kriminogena
            faktorer som existerar i samhället. Man kan kalla det för alienation
            eller anonymitet. Men det är inte helt enkelt, för det är ekvation
            som inte alltid går ihop.
          </note>
          <note>
            Bondesamhället, till exempel, var inte helt okomplicerat med
            den normeringskofta som människor utsattes för när det gäller
            hur man skulle vara och inte vara. Det anonyma storstadslivet
            har också sina fördelar. Det är en kreativ miljö, och det skapar
            också integritet för individen. Denna ekvation och denna balans
            måste finnas även i det brottsförebyggande arbetet. Så enkelt
            är det.
          </note>
          <note>
            Jag ska avsluta med det tredje exemplet. Det är ett begrepp:
            Tillfället gör tjuven. Vi ska försöka att hitta och ta tillfället
            från tjuven. Vi ska göra det på mängder med olika sätt som jag
            inte behöver beskriva i detalj. Men det kan handla om varia insatser.
          </note>
          <note>
            Slutligen ska jag betona ett annat perspektiv, nämligen att den
            som är brottsutsatt ofta är brottsutsatt igen och igen. Det kan
            handla om områden, och bostäder i bostadsinbrottssammanhang, men
            det kan också gälla individer som utsätts av olika skäl. Därför
            är det brottsofferstödjande arbetet centralt – av moraliska skäl
            men också av praktiska, brottsförebyggande skäl. Det är någonting
            jag skulle vilja betona här i dag.
          </note>
          <note>
            Det här inte direkt de snabba puckarnas politiska vardag, utan
            det är som sagt de långa vågornas hantverk. Vi har visserligen
            i farans riktning ett negativt tillkännagivande här i dag, men
            i stort sett är vi överens om detta. Det är jag glad för.
          </note>
          <note>
            Det är dock genomförandet som räknas, och det känner jag mig
            ganska trygg med. Föregångaren till detta är ett program som kom
            för 20 år sedan, och det har gett bra redskap till kommuner och
            landsting för att skapa lokala Brå och annat. Detta program kommer
            att ge en ännu starkare plattform att stå på när det gäller att
            ta nästa steg för att bygga ett tryggare samhälle, som ju är målet.
          </note>
          <note>
            (Applåder)
          </note>
          <note type="speaker">
            Anf. 208 PÅL JONSON (M):
          </note>
          <note>
            Herr talman! Jag vill inledningsvis framhålla att jag givetvis
            står bak ­ om alla moderata reservationer, men för tids vinnande
            yrkar jag bara bifall till reservation nummer 4.
          </note>
          <note>
            Målet för kriminalpolitiken är att minska brottsligheten och
            öka människors trygghet. Det finns starka skäl för att intensifiera
            detta arbete då Sverige nu genomgår en rätt allvarlig trygghetskris.
            Situationen är djupt oroande i stora delar av landet.
          </note>
          <note>
            Antalet människor, framför allt unga kvinnor, som känner sig
            otrygga i sin egen bostadsort ökar drastiskt. Vi vet också att
            antalet utsatta områden växer, och vi vet att polisen har stora
            organisatoriska problem. Vi ser det genom låga utredningsresultat,
            och vi ser det genom att poliser slutar i en omfattning som vi
            aldrig tidigare har upplevt.
          </note>
          <note>
            Medborgarnas tillgänglighet till polisen har minskat trots att
            målet med den stora polisreformen var att öka tillgängligheten.
            Det märker vi inte minst nu på sommaren när ett antal polisstationer
            tvingas stänga igen av personal- och resursskäl trots att det
            är just på sommaren som vi behöver polisen allra mest eftersom
            det är den mest brottsaktiva perioden på året.
          </note>
          <note>
            Herr talman! Det är naturligtvis alltid bättre att framgångsrikt
            kunna förebygga brott än att hantera konsekvenserna genom att
            bekämpa brott. Men sanningen är att det inte finns några silverkulor
            inom kriminalpolitiken. Det brottsförebyggande arbetet är viktigt,
            och det är långsiktigt. Men vi kommer inte i närtid att kunna
            brottsförebygga oss från låga utredningsresultat, den utbredda
            polisbristen i stora delar av landet, de låga lönerna, gängskjutningarna
            eller det stora antal ouppklarade mord som vi har i Sverige. Det
            krävs med andra ord även resurser här och nu för att hantera den
            pågående trygghetskrisen.
          </note>
          <note>
            Med det sagt tycker jag ändå att det är bra att regeringen har
            presenterat ett nytt brottsförebyggande program. Det förra var
            från 1996, och både brottsligheten och samhället ser naturligtvis
            helt annorlunda ut i dag än för 20 år sedan.
          </note>
          <note>
            Alla brott sker som bekant i en kommun. Det är därför viktigt
            att kommunernas ansvar för det brottsförebyggande arbetet tydliggörs,
            och det tycker jag görs rätt väl i skrivelsen. Jag tycker också
            att det är viktigt att det brottsförebyggande arbetet förankras
            i den politiska ledningen i kommunerna. Ledningen måste känna
            ägarskap och ansvar för det brottsförebyggande arbetet.
          </note>
          <note>
            Herr talman! Polisen spelar naturligtvis en viktig och central
            roll i det brottsförebyggande arbetet eftersom det ytterst är
            det enskilda lokalpolisområdet som har bäst översikt över brottsligheten
            i en kommun. Motorn i detta arbete är kommunpoliser, som genom
            till exempel medborgardialoger och medborgarlöften arbetar för
            att stärka det lokala perspektivet.
          </note>
          <note>
            Syftet med kommunpoliser är både hedervärt och klokt, men själva
            genomförandet av denna reform dras med stora brister. Det är inte,
            som många tycks tro, en kommunpolis per kommun. I många fall har
            en kommunpolis fyra eller till och med fem kommuner att hantera
            samtidigt. Ibland är det kommuner med stora geografiska avstånd.
            Vi vet också att kommunpoliser ofta blir överlastade med arbetsuppgifter
            – eller uppätna om man så vill – av kommunerna, som äntligen hittat
            en kontaktpunkt.
          </note>
          <note>
            Ytterst handlar detta problem som så många andra inom polisen
            om resursbrist och att det finns för få medarbetare inom polisen.
            Många poliser vittnar om det här. Man hinner inte med det brottsförebyggande
            arbetet.
          </note>
          <note>
            Men polisen kan inte och ska inte själv lösa allt brottsförebyggande
            arbete. Socialtjänsten och inte minst skolan spelar en oerhört
            viktig roll. Forskning visar att den som lyckas i skolan har 12
            gånger så stor chans att slippa dras in i brottslig verksamhet.
            Nolltolerans mot dåliga skolor är därför jätteviktigt – främst
            naturligtvis för barnen själva men också för att det, precis som
            Petter var inne på, skapar ett starkare och mer välmående samhälle.
          </note>
          <note>
            På det regionala planet inrättas nu personal och resurser på
            länsstyrelserna för att samordna det brottsförebyggande arbetet.
            Det tror jag är i grunden bra om det kan minska glappet mellan
            den nationella nivån och den kommunala nivån i det brottsförebyggande
            arbetet.
          </note>
          <note>
            Avslutningsvis, herr talman, yrkar utskottet avslag på regeringens
            förslag att tillsätta en nationell samordnare för det brottsförebyggande
            arbetet. Det finns starka skäl för det.
          </note>
          <note>
            För det första genomför regeringen reformer där man stärker Brås
            na ­ tionella samordningsansvar på både nationell och regional
            nivå. Det inne ­ bär rimligen att det kommer att finnas ett fungerande
            ekosystem på natio ­ nell nivå med Brå och ytterst regeringen,
            på regional nivå med länsstyrel ­ serna och längst ut på linjen
            i kommunerna. Genom att lägga till en natio ­ nell samordnare
            på detta område med vad jag uppfattar som oklara arbets ­ uppgifter
            och ett otydligt mandat riskerar man att snarare komplicera än
            stärka det brottsförebyggande arbetet.
          </note>
          <note>
            För det andra anges det väldigt allmänna formuleringar av vad
            en na ­ tionell samordnare faktiskt ska göra och åstadkomma bortom
            begrepp som att höja engagemanget, stärka prioriteten samt stödja,
            stimulera och driva på utvecklingen.
          </note>
          <note>
            I mina ögon handlar brottsförebyggande arbete främst om ett långsiktigt
            och metodiskt arbete där lokal anpassning och koordinering samt
            genomförande och uppföljning av tydligt utfärdade mål bör stå
            i fokus snarare än massmedial uppmärksamhet och nationella kampanjer.
          </note>
          <note>
            (Applåder)
          </note>
          <note type="speaker">
            Anf. 209 ADAM MARTTINEN (SD):
          </note>
          <note>
            Herr talman! Vi debatterar justitieutskottets betänkande om regeringens
            förslag till ett nationellt brottsförebyggande program.
          </note>
          <note>
            I huvudsak har Sverigedemokraterna inga direkta invändningar
            mot initiativet. Att försöka samla åtgärder och gemensamma ambitioner
            hos ett flertal aktörer som vanligtvis inte har kriminalpolitik
            eller trygghetsfrågor på sitt bord kan leda till någonting gott.
            Däremot önskar vi att programmet vore mer konkret eller mer ideologiskt
            tydligt så att man vet ungefär vad man kan förvänta sig att det
            kommer att resultera i.
          </note>
          <note>
            Generellt i kriminalpolitiken vägs många åtgärder mellan samhällets
            förmåga att beivra brott å ena sidan och värnandet av den personliga
            integriteten å andra sidan.
          </note>
          <note>
            Sverigedemokraterna har en tydlig position i förhållande till
            er andra partier. Vi har förslag som ökar samhällets förmåga att
            beivra brott medan många partier inte törs pröva nya förslag där
            den personliga integriteten i någon mån kan äventyras.
          </note>
          <note>
            Vi har dock sett att flera partier har närmat sig Sverigedemokraternas
            hörna med fler förslag som ger rättsväsendet större befogenheter.
            Det är såklart välkommet, men ert agerande är i det här fallet
            inte handlingskraftigt. Det krävs tyvärr stora katastrofer, mediala
            pådrag kring händelser eller liknande innan ni andra förmår inta
            en ny och nödvändig position. Det är inte handlingskraft; det
            är bara att agera för sent.
          </note>
          <note>
            Att ni agerar så beror på att ni har mycket svårare att sanktionera
            repressiva och handlingskraftiga åtgärder i era respektive partier.
            Ni saknar helt enkelt ett ideologiskt stöd för kunna vara handlingskraftiga
            vid nutida utmaningar.
          </note>
          <note>
            Ett exempel är förslaget om mer kameraövervakning. Det är ett
            förslag som Sverigedemokraterna har drivit hårt. Vi vill att polisen
            enklare ska få använda sig av kameraövervakning även i bostadsområden
            i mycket större utsträckning än i dag. Det har jag än så länge
            inte hört något annat parti driva på för.
          </note>
          <note>
            Stödet för mer kameraövervakning har varit enklare för Kristdemokraterna
            att ställa sig bakom än för Miljöpartiet och Liberalerna, och
            det beror helt enkelt på ideologi.
          </note>
          <note>
            Nu har vi en utredning som presenteras på fredag gällande enklare
            användning av kameraövervakning. Men i texterna framgår det fortfarande
            att utredningen ska garantera ett starkt skydd för den personliga
            integriteten. Därför finns det anledning att misstänka att förslagen,
            mot bakgrund av hur ni tidigare har resonerat kring integritet,
            landar i fortsatt otydlighet och inte resulterar i några märkbara
            skillnader.
          </note>
          <note>
            Av den anledningen är det nödvändigt att samtliga partier som
            vill flytta fram positionerna i frågan om kameraövervakning i
            varje sammanhang visar stöd för reservationer som syftar till
            just detta.
          </note>
          <note>
            Herr talman! Vi tror definitivt att den personliga integriteten
            kommer att kränkas om polisen kan sätta upp övervakningskameror
            i bostadsområden där en beräknad väpnad konflikt kan komma att
            utspela sig. Men de enda vars integritet egentligen kränks i ett
            sådant exempel är just de som vill använda skjutvapen i tätbefolkade
            bostadsområden – och, herr talman, vad är vitsen med att värna
            dessa människors integritet?
          </note>
          <note>
            Vi tror att arbetet med att främja användningen av kameraövervakning
            skulle göra sig väl i ett handlingsprogram för brottsförebyggande
            arbete eftersom det finns många aktörer som i dag är delaktiga
            med inköp och drift av övervakningskameror.
          </note>
          <note>
            I min egen hemkommun Eskilstuna har kommunen valt att stå för
            kostnaderna för kameror och driften av dessa. Materialet kan polisen
            använda sig av vid ett senare tillfälle. Men jag har också en
            dyster erfarenhet av att den socialdemokratiskt styrda kommunen
            upplever osäkerhet eller ovilja att utöka kameraövervakningen
            till fler platser, även utanför centrumkärnan.
          </note>
          <note>
            Vi vet att kameraövervakning vid exempelvis parkeringsplatser
            har motverkat trender av bilbränder. I de fall det ändå brunnit
            har kameraövervakning varit avgörande för polisen för att få en
            fällande dom efter en bilbrand.
          </note>
          <note>
            Trots att bilar brinner runt om i vårt land är det väldigt många
            kommuner som inte gör tillräckligt när det handlar om kameraövervakning.
            Därför skulle uppmuntran genom ett nationellt brottsförebyggande
            program kun ­ na fungera som ett nödvändigt politiskt stöd.
          </note>
          <note>
            Herr talman! Vi har i vår reservation också valt att ta upp frågan
            om ett nytt uppdrag till Brottsförebyggande rådet med förnyad
            statistik kring brottslighet och ursprung, något som nu kanske
            är viktigare än någonsin.
          </note>
          <note>
            Med den historiskt massiva invandring vi haft under 2000-talet
            är givetvis kunskap om olika kulturers påverkan på brottsligheten
            en förutsättning för att förstå, förhindra och vidta nödvändiga
            åtgärder för att motverka brott.
          </note>
          <note>
            Om 100 procent av dem som stjäl bilar är unga män är det fel
            att göra insatser mot äldre kvinnor för att komma åt problemet.
          </note>
          <note>
            Om 100 procent av bilolyckor beror på alkoholpåverkade förare
            är det fel att göra insatser med feministiska övergångsställen
            för att komma åt problemet.
          </note>
          <note>
            Och om 100 procent av sexuella övergrepp som sker på ett visst
            sätt har en koppling till en enskild invandrargrupp kan det ge
            en hint om vilka bakomliggande orsaker vi behöver inrikta vårt
            gemensamma arbete mot, för att komma åt problemet.
          </note>
          <note>
            Fru talman! Därför yrkar jag avslutningsvis bifall till Sverigedemokraternas
            reservation nr 2.
          </note>
          <note>
            (Applåder)
          </note>
          <note>
            I detta anförande instämde Patrick Reslow (-).
          </note>
          <note type="speaker">
            Anf. 2 1 0 PETTER LÖBERG (S) replik:
          </note>
          <note>
            Fru talman! Man kan undra om Adam Marttinen ens har läst det
            här brottsförebyggande programmet. Han ägnar 99,7 procent av sitt
            anförande åt att tala om kameraövervakning.
          </note>
          <note>
            Du vet likaväl som alla andra i justitieutskottet, Adam Marttinen,
            att det har lagts fram ett antal förslag på konkreta åtgärder
            för att förbättra möjligheterna för inte minst de polisiära myndigheterna
            att genomföra kameraövervakning. Det är inga hemligheter. Vi har
            diskuterat det hur många gånger som helst.
          </note>
          <note>
            Ditt anförande är präglat av att man ska slå mot vissa grupper,
            mot etniska grupper. Det är helt logiskt eftersom du tillhör ett
            rasistiskt parti med rötter i nynazismen. Men ni har inte stöd
            i den kriminologiska forskningen för att man ska göra det. Vi
            vet att social tillhörighet, klasstillhö righet, är en betydligt
            viktigare faktor än etnisk bakgrund. Detta vet vetenskapen. Men
            ni bryr er inte om vetenskap. Ni är resistenta mot vetenskap.
            Eller så vet ni om det och är oärliga. Det är också en variant.
          </note>
          <note>
            Ditt anförande är ensidigt, Adam Marttinen. När det gäller repressiva
            åtgärder kan jag tycka att det är trevligt med kameraövervakning,
            inte minst på Stureplan så att man kan lagföra en del huliganer
            som hänger där och slåss. Men den personliga integriteten måste
            också värnas. Anser du inte att den personliga integriteten har
            något värde?
          </note>
          <note type="speaker">
            Anf. 211 ADAM MARTTINEN (SD) replik:
          </note>
          <note>
            Fru talman! Den personliga integriteten ska givetvis beaktas.
            Men det finns stor acceptans bland befolkningen för att införa
            just kameraövervakning i betydligt större utsträckning än i dag.
          </note>
          <note>
            Poliser runt om i landet säger samma sak. Kameraövervakning är
            ett mycket värdefullt redskap för att komma åt de problem som
            utspelar sig i många förorter där det finns en väldigt låg uppklarningsprocent
            för många brott, just på grund av att det finns en tystnadskultur.
            Polisen får inte in vittnesuppgifter om de brott som sker där.
            Då måste man börja jobba mer proaktivt med kameraövervakning,
            även om det för vissa enskilda personer – säkert oftast begränsat
            till de kriminella – kan upplevas som ett intrång i den personliga
            integriteten.
          </note>
          <note>
            Varför Socialdemokraterna värnar de kriminellas rätt till integritet
            så hårt i det här fallet, i stället för att värna de brottsutsatta
            och de områdesbor som indirekt utsätts för brott får du själv
            svara på, Petter Löberg.
          </note>
          <note>
            Om jag ägnar 95 procent av mitt anförande åt kameraövervakning
            beror det på att det är en del av vår reservation. Det är klart
            att jag vill förklara vår inställning i frågan. Och det beror
            kanske också på att vår reservation innehåller det mest konkreta
            av det som skrivs i programmet.
          </note>
          <note>
            När det gäller att endast social bakgrund skulle vara en orsak
            till att man begår brott, enligt vetenskapen, tycker jag att Socialdemokraterna
            och regeringen sviker många av de brottsoffer som faller offer
            för exempelvis sexualbrott. Vi vet att inte endast social bakgrund
            har varit orsak till många av de övergrepp som skett på festivaler
            och i andra sammanhang. Det finns en ganska tydlig kulturell prägel
            på den brottsligheten.
          </note>
          <note>
            Jag tycker nog att Socialdemokraterna och regeringen sviker många
            brottsoffer, precis som man gör i många andra frågor men speciellt
            i den här frågan.
          </note>
          <note type="speaker">
            Anf. 212 PETTER LÖBERG (S) replik:
          </note>
          <note>
            Fru talman! Man får försöka vara vaksam med vad man säger ibland,
            Adam Marttinen. Du sa till exempel för en minut sedan att jag
            har sagt att social bakgrund är den enda orsaken till brott. Det
            är det inte, utan det är den viktigaste orsaken till brott. Det
            finns mängder med anledningar till att människor begår brott –
            på individnivå och på social nivå.
          </note>
          <note>
            Man kan dra slutsatser med hjälp av sociologiska analyser eller
            utifrån ett samhällsperspektiv. Och då måste man ta hänsyn till
            mängder med saker. Det kan också finnas kulturella aspekter. Vi
            vet att det finns inte minst manliga kulturer som har en väldigt
            brottsbejakande attityd, till exempel inom fotbollshuliganismen.
          </note>
          <note>
            Det tilläggsuppdrag till Brå som ni föreslår innebär att man
            ska regi ­ strera brottsmisstänkta efter etnisk härkomst. Det
            kommer vi aldrig att acceptera.
          </note>
          <note>
            Vi behöver få reda på om det finns strukturer som vi behöver
            ta tag i. I fall det finns gör vi naturligtvis det. Och det gör
            vi på mängder av olika områden, i bostadsområden men också på
            brottsutsatta platser. Det är det centrala, inte varifrån människorna
            kommer utan framför allt vad de gör och varför de gör det. Och
            det hänger inte ihop med etnicitet i första hand utan med sociala
            faktorer och klass. Så enkelt är det.
          </note>
          <note type="speaker">
            Anf. 213 ADAM MARTTINEN (SD) replik:
          </note>
          <note>
            Fru talman! Jag och Petter Löberg har helt enkelt helt olika
            uppfattningar om vad som är viktigt att prioritera.
          </note>
          <note>
            Vi vill ge regeringen i uppdrag att beställa en rapport av Brottsförebyggande
            rådet. Det har funnits en sådan rapport tidigare, vars mätperiod
            slutade vid millennieskiftet. Efter det har vi haft en historiskt
            stor invandring till Sverige, från kulturellt avlägsna länder.
            Det är klart att det får effekter på samhället. Det får effekter
            på kriminaliteten också.
          </note>
          <note>
            Om Petter inte har varit uppmärksam på nyhetsreportagen om sexövergrepp
            på festivaler och liknande rekommenderar jag att han gör en liten
            nyhetssökning och en ny analys av varför de nya sexuella övergreppen
            sker runt om i vårt land. Det har inte endast med social bakgrund
            och klasstillhörighet att göra.
          </note>
          <note>
            Om man inte vill se det sviker man många brottsoffer. Då kommer
            man nämligen att blunda för många nödvändiga åtgärder, exempelvis
            när det gäller att jobba med integration och assimilation för
            att de personer som har kommit till Sverige ska bli en del av
            det svenska samhället, så att man får någon sorts grundläggande
            gemenskap på värderingsgrund. Då kan sexuella övergrepp som kan
            ha rasistisk karaktär motverkas.
          </note>
          <note>
            Jag rekommenderar Petter att göra en liten nyhetssökning och
            ta en funderare på hur man bäst motverkar brott som inte endast
            har social klass och tillhörighet som bakgrund.
          </note>
          <note type="speaker">
            Anf. 214 ANNIKA HIRVONEN FALK (MP):
          </note>
          <note>
            Fru talman! Det är sannerligen en glädjande dag i dag. Först
            debatteras en klimatlag i kammaren, och nu ska vi diskutera regeringens
            skrivelse Tillsammans mot brott – ett nationellt brottsförebyggande
            program . Det är det första initiativet på 20 år som en regering
            har tagit för att samla arbetet för att förebygga brott. Det är
            mycket glädjande och efterlängtat.
          </note>
          <note>
            Fru talman! När jag i söndags träffade människorna på politikerveckan
            i Järva var temat trygghet och hur vi motverkar brottslighet.
            Det efterfrågades satsningar på välfärden, satsningar på att barn
            ska klara av skolan. Och det efterfrågades satsningar på fler
            poliser nära medborgarna. Det efterfrågades helt enkelt fler satsningar
            för att förebygga brott på olika sätt.
          </note>
          <note>
            Det brottsförebyggande arbetet har många olika dimensioner, alltifrån
            att bygga en stark välfärdsstat till att sätta lås och larm på
            en enskild villa. Syftet med det brottsförebyggande programmet
            är att engagera alla aktörer vi behöver för att förebygga så många
            brott vi kan.
          </note>
          <note>
            Fru talman! Polisen har ett tydligt uppdrag i grunden om att
            förebygga brott. Många andra verksamheter, såväl statliga som
            kommunala, ideella och företag har helt andra syften i grunden.
            Men ibland är också deras verksamheter brottsförebyggande. Vissa
            har också som sitt huvudsyfte att förebygga brott.
          </note>
          <note>
            Med det här programmet vill vi engagera alla dessa aktörer så
            att vi tillsammans och i samverkan får bästa möjliga resultat.
          </note>
          <note>
            Kommunerna sitter på otroligt många möjligheter. Det är kommunerna
            som planerar bostadsområden. De kan göra det lättare eller svårare
            för polisen att ingripa mot brott. De kan göra det tryggare eller
            mindre tryggt för de kvinnor som går hem på kvällen. I dag känner
            sig var tredje kvinna otrygg.
          </note>
          <note>
            Vi vill få med näringslivet. Det finns företag som har en affärsidé
            som i sig bidrar till att förebygga brott – jag nämnde Lås &amp; Larm.
            De butiks ­ ägare som verkar i utsatta områden ska kunna bidra
            till att de själva inte utsätts för brott i lika stor utsträckning
            och till att minska brottsligheten i området.
          </note>
          <note>
            Civilsamhället har en helt central och värdefull roll. Fotbollsföreningens
            huvudsyfte är ju inte att se till att ungarna inte klottrar och
            kastar sten på polisen, men det är en värdefull bieffekt till
            det som de gör.
          </note>
          <note>
            Det finns föreningar som bedriver avhopparverksamhet från våldsbejakande
            högerextremism. Kvinnojourer och brottsofferjourer gör ett enträget
            arbete som kan vara den avgörande faktorn för att en kvinna som
            har levt med våld under flera år ska våga ta steget och söka hjälp.
          </note>
          <note>
            Nykterhetsrörelsen bidrar till en minskad alkoholkonsumtion och
            därmed minskad brottslighet. Pensionärsorganisationerna ser till
            att de äldre får kunskap och verktyg för att värja sig mot bedragare.
            Vi vill att kommunerna krokar arm med dessa organisationer och
            ger det stöd som behövs för att de tillsammans med alla goda krafter
            i samhället ska kunna fokusera på sin kärnverksamhet.
          </note>
          <note>
            Fru talman! Det är också mycket glädjande att det nationella
            programmet har ett tydligt jämställdhetsperspektiv. Vi vet att
            kvinnor i större utsträckning känner otrygghet. Det är inte kopplat
            bara till utsattheten för brott, utan det är också kopplat till
            upplevelser och rädslor.
          </note>
          <note>
            Vi måste ta krafttag för att sluta den trygghetsklyfta som finns
            mellan män och kvinnor. Det finns också ett tydligt jämställdhetsperspektiv
            när det gäller de m som begår brott. Det talas om vikten av att
            motverka skolmisslyckanden. Jag instämmer i det. Vi har talat
            om vikten av att unga får arbete. Jag instämmer i det. Det är
            helt centralt. Men det talas också om mer perifera faktorer såsom
            vilket land ens föräldrar är födda i.
          </note>
          <note>
            Av alla sexualbrott begås 98 procent av män. Därför är jag otroligt
            glad över att fokus nu riktas mot de destruktiva maskulinitetsnormer
            som ligger bakom idén om en mans rätt att inskränka en kvinnas
            kroppsliga integritet. Detta är något av det absolut viktigaste
            i det brottsförebyggande arbetet. Här hakar programmet på regeringens
            tioåriga strategi för att motverka mäns våld mot kvinnor, våld
            i nära relationer, våld i hederns namn, prostitution och människohandel
            för sexuella ändamål.
          </note>
          <note>
            Det nationella brottsförebyggande programmet kommer att innebära
            ett mer strukturerat, kunskapsbaserat arbete som involverar fler
            aktörer. Det innebär också en helhetssyn. Mer av det brottsförebyggande
            arbetet ska integreras i bland annat kommunernas löpande arbete.
            Man kommer att arbeta mer med den situationella preventionen.
            Det kan vara kamera ­ övervakning i parkeringshus men inte kameraövervakning
            i vartenda sov ­ rum där en våldtäkt riskerar att begås. Mer forskning
            ska också användas i det praktiska arbetet.
          </note>
          <note>
            Fru talman! Det är så och inte genom att vi politiker hittar
            på våra egna lösningar som vi kommer att nå största möjliga framgång.
            Därför vänder jag mig starkt emot Moderaternas både rättsosäkra
            och i grunden plakatpolitiska förslag om zonförbud. Det går ut
            på att om någon beter sig lite subjektivt trygghetsstörande ska
            denna person utan rättegång kunna dömas till att inte få vistas
            på en viss plats.
          </note>
          <note>
            Det som oroar mig är dock att vissa av de stora ambitioner som
            vi verkar att vara eniga om inte kommer att leda till den stora
            förändring som vi vill se.
          </note>
          <note>
            I och med det tillkännagivande som de borgerliga partierna och
            Sverigedemokraterna nu driver igenom plockar man bort ett verktyg
            från det brottsförebyggande arbetet, nämligen den nationella samordnaren.
            Syftet med den nationella samordnaren är bland annat att skapa
            medial uppmärksamhet och engagemang för dessa frågor. I en tid
            när kommuner och andra organisationer står inför många olika utmaningar
            på många olika områden finns det risk för att det brottsförebyggande
            arbetet får lägre prioritet än vad det annars hade fått, och det
            är olyckligt.
          </note>
          <note>
            De borgerliga partierna tycker i fråga om det brottsförebyggande
            arbetet att det är nog med nationella samordnare. Argumenten är
            i grunden ganska byråkratiska. Man tycker inte att det är en bra
            modell för att organisera sig. Faktum är att något alternativ
            för hur vi ska entusiasmera kommuner och andra aktörer inte har
            presenterats.
          </note>
          <note>
            Jag hoppas att vi gemensamt ändå kan arbeta för att hitta en
            lösning på det ta mycket viktiga område .
          </note>
          <note>
            Med detta vill jag yrka bifall till reservation 5. I övrigt vill
            jag tacka regeringen för ett bra arbete med ett nationellt brottsförebyggande
            program.
          </note>
          <note>
            (Applåder)
          </note>
          <note type="speaker">
            Anf. 215 LINDA SNECKER (V):
          </note>
          <note>
            Fru talman! Jag vet inte hur ni gör, men när jag går hem sent
            på kvällen har jag alltid en nyckel i handen. Det är ju egentligen
            en ganska löjlig grej, för jag vet inte alls hur man slåss. Jag
            har inte en aning om det. Men jag går alltid med nyckeln i handen
            som ett slags trygghet.
          </note>
          <note>
            Jag har aldrig känt mig trygg utomhus, och jag har aldrig haft
            anledning att känna mig trygg utomhus. Det finns män där – män
            som jag har fått lära mig är farliga, män som springer omkring
            och skräms i elljusspåret, män som är fulla, män som våldtar,
            män som jag ska akta mig för. Jag ska akta mig för att ha för
            höga klackar, för då kan jag inte springa ifrån männen tillräckligt
            snabbt. Män är farliga helt enkelt. Och då hjälper den där nyckeln
            i handen, i alla fall rent hypotetiskt.
          </note>
          <note>
            Brås senaste siffror visar att jag inte är ensam om att vara
            rädd. Jag är snarare en liten del av en stor mängd kvinnor som
            har blivit räddare under de senaste åren. Och det är exakt det
            som den strukturella könsmaktsordningen har lärt oss – att vara
            rädda.
          </note>
          <note>
            Det här är inte ett problem som varje kvinna ska lösa individuellt
            genom något slags personlig övertygelse om att det faktiskt inte
            är alla män som våldtar och dödar kvinnor. Det är ett strukturellt
            problem som faktiskt börjar med mannen, med mansnormen och med
            varför män använder så hysteriskt mycket våld.
          </note>
          <note>
            Regeringens brottsförebyggande program är bra som tar ett stort
            grepp kring det brottsförebyggande arbetet. Det sker inte i ett
            sammelsurium av hårdare straff och fler poliser, utan det är ett
            arbete som sker från kommunen till staten och uti från att ingen
            ska vara rädd när man ska gå hem på kvällen. Brottsförebyggande
            arbete sker främst genom en bra skolgång, en stark välfärd och
            ett jämställt samhälle.
          </note>
          <note>
            Det sexualiserade våldet är fortfarande ett av de största hoten
            mot kvinnors hälsa och ett hinder för att nå ett jämställt samhälle.
            Våldet präglar dagligen kvinnors liv, och överallt utmanas kvinnors
            rättigheter ständigt på olika sätt både i Sverige och internationellt.
            Mäns våld mot kvinnor existerar inte i ett vakuum utan är det
            yttersta uttrycket för ett ojämställt samhälle.
          </note>
          <note>
            Vi måste därför se hur maskulinitetsnormer, maskulinitet, makt
            och våld hänger ihop och hur stereotypa könsroller påverkar mäns
            beteende och syn på framför allt kvinnor och hbtq-personer. Detta
            måste vi göra för att sedan kunna vidta åtgärder och slutligen
            uppnå ett samhälle fritt från sexuellt våld.
          </note>
          <note>
            Det behöver tas fram ett nationellt handlingsprogram mot våldtäkter
            och sexuellt våld. Vänsterpartiet anser även att sex- och samlevnadsundervisningen
            behöver utvecklas, att feministiskt självförsvar bör inför a s
            från årskurs 7 och att sexistisk reklam bör förbjud a s. Vi vill
            öka genuskompetensen och stärka jämställdhetsarbetet inom förskolan
            och skolan, efter ­ som grunden för de föreställningar om kön
            och sexualitet som präglar hela vårt samhälle etableras där redan
            i mycket tidig ålder.
          </note>
          <note>
            Vi i Vänsterpartiet är mycket glada och stolta över att vi tillsammans
            med regeringen har kommit överens om att avsätta pengar i budgeten
            för att finansiera införandet av obligatoriska moment om mäns
            våld mot kvinnor och våld i nära relationer i ett antal utbildningar
            till yrken där man just träffar utsatta kvinnor och barn. Det
            blir en obligatorisk utbildning för bland annat läkare, jurister
            och socionomer.
          </note>
          <note>
            I Brottsförebyggande rådets trygghetsundersökning för 2016 svarade
            en tredjedel av de tillfrågade kvinnorna att de antingen kände
            sig otrygga, mycket otrygga eller att de inte alls går ut i det
            egna bostadsområdet sent om kvällarna. Bara en tiondel av männen
            svarade likadant. Detta är ett av alla skäl till att det brottsförebyggande
            arbetet i allmänhet och planeringen av stadsmiljöer och bostadsbyggande
            i synnerhet behöver ett tydligt feministiskt perspektiv.
          </note>
          <note>
            Men det går att göra vissa saker för att skapa trygghet, till
            exempel att planera städer bättre. Man kan bygga städer och bostadsområden
            så att de känns och upplevs som trygga. Vänsterpartiet har länge
            drivit frågan om feministisk stadsplanering. I Stockholms stad,
            där Vänsterpartiet sitter som en del av majoriteten, har vi sett
            till att skriva in krav på en feministisk stadsplanering i ägardirektiven
            för stadens bostadsbolag.
          </note>
          <note>
            Ytterst är detta en fråga om demokrati. Det offentliga rummet
            tillhör alla och måste därför vara tryggt och välkomnande för
            alla, oavsett vem man är. Det handlar om enkla saker. Väl upplysta
            gångstråk är viktiga för att öka tryggheten, men framför allt
            behöver det offentliga rummet åter ­ igen bli en viktig plats
            som angår oss alla.
          </note>
          <note>
            Fru talman! Även om det är kommunerna som har planmonopol och
            förfogar över stadsplaneringen bör regeringen kunna vidta åtgärder
            för att stimulera och uppmuntra till ett tydligt feministiskt
            perspektiv vid stadsplanering och bostadsbyggande. Regeringen
            bör därför återkomma med förslag på åtgärder som syftar till att
            uppmuntra och stimulera förekomsten av feministisk stadsplanering
            och bostadsbyggande.
          </note>
          <note>
            Jag ska inte behöva gå hem med nyckeln i handen. Det ska ingen
            behöva. Men det är inte jag som ska ändra mig, utan det är männen.
            Det är därför brottsförebyggande arbete är viktigt, och det är
            därför det måste genomsyra allt i samhället. Det är i grund och
            botten en feministisk fråga.
          </note>
          <note>
            Jag yrkar bifall till reservation 3.
          </note>
          <note type="speaker">
            Anf. 216 ROGER HADDAD (L):
          </note>
          <note>
            Fru talman! Först och främst vill jag meddela att Liberalerna
            står bakom utskottsmajoritetens hantering av skrivelsen samt de
            motioner som vi har lagt fram. Vi har inga reservationer. Liberalerna
            får tvärtom bifall av en majoritet i utskottet för sina förslag
            att inte tillsätta ytterligare en nationell byråkrat, i det här
            fallet en nationell samordnare under myndigheten Brottsförebyggande
            rådet.
          </note>
          <note>
            Jag har tittat på budgeten för det brottsförebyggande arbetet.
            25 miljoner är redan öronmärkta till regionala samordnare för
            det brottsförebyggande arbetet. Här kommer nu ytterligare en byråkratisering
            och ytterligare en urgröpning av budgeten som ska gå till det
            lokala brottsförebyggande arbetet. Detta ska vi alltså i första
            hand öronmärka till fler byråkrater inom statsförvaltningen. Om
            man menar allvar med detta tycker jag att det är helt felprioriterat
            och oansvarigt.
          </note>
          <note>
            Flera regeringsföreträdare har här talat om allt annat än innehållet
            i det brottsförebyggande programmet. Det är en indikator på att
            det här inte är något konkret. Det handlar om vad som helst och
            om allting. Vad betyder ”minska motivationen att begå brott”?
            Vad betyder ”öka formell och informell kontroll”? Så citerar betänkandet
            programmet. Detta är obegripligt. Inte ens jag som har suttit
            i utskottet under många år förstår riktigt vad man är ute efter.
          </note>
          <note>
            På vilket sätt ska det lokala brottsförebyggande arbetet på riktigt
            och konkret stimuleras och stöttas? Själva lyfter vi till exempel,
            fru talman, upp behovet av kameraövervakning. Det finns nämligen
            referat i betänkandet om att detta är en viktig åtgärd.
          </note>
          <note>
            I Liberalernas budget avsätts 40 miljoner mer än vad regeringen
            gör under rubriken ”Bidrag till lokalt brottsförebyggande arbete”.
            Till detta ska läggas de resurser vi avsätter till det lokala
            arbetet mot våldbejakande extremism. Kom inte hit till kammaren
            och påstå att vi i de andra partierna inte prioriterar det brottsförebyggande
            arbetet! Det är inte sant. Vi har mer pengar till det lokala brottsförebyggande
            arbetet, och jag riktar mig nu till Miljöpartiet.
          </note>
          <note>
            När det gäller Brottsförebyggande rådets uppdrag kan detta låta
            som något extraordinärt och nytt. Men jag har tittat på ett antal
            regleringsbrev, regeringens uppdrag, till denna myndighet. Låt
            oss titta på innevarande år, 2017. Myndigheten ska utveckla, samla
            och sprida kunskap. Den ska stimulera, analysera och utvärdera
            brottsförebyggande insatser som bedöms vara av intresse. Den är
            även expertmyndighet när det gäller statistik, särskilt inom kriminalpolitiken.
            Det gäller hatbrott, sexualbrott och kvinnofridskränkning.
          </note>
          <note>
            Myndigheten har redan ett oerhört omfattande, brett och tungt
            uppdrag och behöver inga nya nationella brottsförebyggande program.
            Man gör ju redan detta. Varför sa ni från S, V och MP inte det
            när ni talade? Brottsförebyggande rådet gör redan precis allt
            detta med sina 111 miljoner kronor.
          </note>
          <note>
            Det finns även kritik mot Brottsförebyggande rådet, men det kan
            vi diskutera i ett annat sammanhang.
          </note>
          <note>
            Liberalerna kommer inte att yrka avslag på detta dokument, men
            om det hade varit en proposition hade jag gjort det eftersom det
            här inte är konkret. Det är inte t illräckligt tufft och effektivt
            utan för luddigt och fluffigt. Men detta är en skrivelse från
            regeringen, och den kommer att läggas till handlingarna.
          </note>
          <note>
            När det däremot gäller den nationella samordnaren vill vi verkligen
            markera vårt avståndstagande mot fler sådana. Beträffande kommunernas
            uppdrag att arbeta brottsförebyggande har vi i Liberalerna föreslagit
            att kommunerna i kommunallagen ska åläggas att arbeta brottsförebyggande.
            Så är det inte i dag. Jag tror dock att ni har yrkat avslag på
            vår motion. Detta skulle faktiskt ha kunnat vara ett riktigt verktyg
            i det kommunala arbetet.
          </note>
          <note>
            I Brås egna utvärderingar, som kom för ett och två år sedan,
            och i vårt betänkande står det att det finns brister i kommunernas
            prioritering. Men det finns också brister hos polisen. Jag ska
            inte gå in på polisens situation under den sista minuten av min
            talartid. Vi vet dock alla att polisen är en väldigt pressad myndighet.
            Det som verkligen tär på resurserna är det brottsförebyggande
            arbetet, att få ut fler synliga poliser och att få ut fler områdespoliser,
            som ska göra just allt det som många av er förväntar er att de
            ska göra.
          </note>
          <note>
            Men den stora frågan är: Vem ska göra det? Polisen har i dag
            inte tid, resurser eller kapacitet till det brottsförebyggande
            arbetet, för det är inte prioriterat. Jag tycker att man ska vara
            oerhört försiktig, fru talman, när man överdriver betydelsen av
            den här typen av program och inte minst ger sken av att det här
            inte bedrivs. Det är självklart. Brottsförebyggande rådet gör
            nationella trygghetsundersökningar. De gör specifika program som
            redovisas årligen, och det tycker jag är bra.
          </note>
          <note>
            (Applåder)
          </note>
          <note type="speaker">
            Anf. 217 ANNIKA HIRVONEN FALK (MP) replik:
          </note>
          <note>
            Fru talman! Det är glädjande att Roger Haddad tar i från tårna
            när han skryter om hur Liberalerna nu satsar på det brottsförebyggande
            arbetet. Faktum är att hans parti under åtta år i regeringen inte
            tillförde en krona till den delen av Brottsförebyggande rådets
            verksamhet. Vid vårt första studiebesök med utskottet på Brottsförebyggande
            rådet konstaterade de att detta i praktiken innebar nedskärningar,
            eftersom man inte kompenserade för pris- och löneuppräkningar.
          </note>
          <note>
            Huvuddelen av Brottsförebyggande rådets arbete handlar om att
            föra statistik, samla kunskap och skriva rapporter. Det är otroligt
            viktigt. Men det som vi pratar om nu är framför allt det konkreta
            stöd som många kommuner efterfrågar.
          </note>
          <note>
            Vi vet att arbetet varierar kraftigt ute i kommunerna. Det finns
            stora kommuner med mycket muskler och resurser och ett väl strukturerat
            arbete med anställda som tar till sig den kunskap och forskning
            som finns. Det finns också mindre kommuner som inte har lika stora
            resurser att bedriva ett strukturerat brottsförebyggande arbete.
            Det kanske är en person i kommunen som har att leda den här delen
            av arbetet vid sidan av många andra viktiga arbetsuppgifter. Därför
            har regeringen stärkt både Brottsförebyggande rådet och länsstyrelserna
            och gett dem ett regionalt uppdrag att arbeta för att så många
            som möjligt ute i kommunerna ska få ett kunskapsbaserat och kvalitetssäkrat
            konkret arbete.
          </note>
          <note>
            Jag måste säga att jag fortfarande inte blir klok på varför man
            säger nej till insatser om man tycker att det är viktigt med brottsförebyggande
            arbete och vill att kommunerna ska prioritera detta.
          </note>
          <note type="speaker">
            Anf. 218 ROGER HADDAD (L) replik:
          </note>
          <note>
            Fru talman! Vi säger inte nej till insatser. Vi säger nej till
            fler nationella samordnare. Vi säger nej till regionala byråkrater
            på länsstyrelsen som äter upp budgeten. Det är inte den regionala
            personen på länsstyrelsen som ska jobba operativt, utan det är
            mina kamrater och kollegor och våra medborgare i Västerås som
            ska göra det. Det är socialtjänsten och skolpersonalen. Det är
            Citysamverkan, som jobbar med citys utveckling. Det är områdespoliserna,
            om det finns några sådana. Det är de som ska göra allt det här
            jobbet. Men inte en enda kommentar om det fick jag från Miljöpartiet.
          </note>
          <note>
            Miljöpartiet erkänner inte att vi lägger 40 miljoner mer bara
            under rubriken ”Bidrag till lokalt brottsförebyggande arbete”
            utöver pengar till lokalt arbete mot våldsbejakande extremism.
            Vi lägger mer pengar än vad din regering gör, Annika Hirvonen
            Falk. Det är det som är relevant och ska diskuteras. Men vi ger
            stödet direkt till verksamheten, inte till fler samordnare.
          </note>
          <note type="speaker">
            Anf. 219 ANNIKA HIRVONEN FALK (MP) replik:
          </note>
          <note>
            Fru talman! Jo, jag erkänner det, men det jag samtidigt påpekar
            är att Liberalerna kommer med detta först nu, efter tre år i opposition.
            När man verkligen hade makten att påverka gjorde man inte de här
            insatserna. Man lät det gå 20 år mellan de nationella brottsförebyggande
            programmen.
          </note>
          <note>
            Nu vill man från Liberalernas sida stryka de strategiska insatser
            som regeringen gör för att stärka det lokala brottsförebyggande
            arbetet. Det tycker jag är mycket tråkigt, och det rimmar väldigt
            illa med att man säger sig vilja ha brottsförebyggande arbete.
            Faktum är att man nu har gjort ett negativt tillkännagivande i
            strid med svensk konstitutionell praxis för att förbjuda regeringen
            att tillsätta en av delarna i det stärkta brottsförebyggande arbetet
            utan att samtidigt peka ut vad man ska göra i stället.
          </note>
          <note>
            Vi kan inte låtsas som att potten med pengar till den person
            som skulle arbeta i två år med att engagera fler kommuner i att
            sprida det här nationel ­ la programmet skulle kunna göra nytta
            genom att vi pytsar ut den till fler områdespoliser, socialsekreterare
            och skolor. Det är inte proportionerligt. Det enda man gör här
            är att man tar bort ett ganska kraftfullt verktyg, som är tänkt
            att driva fram prioritering av det brottsförebyggande arbetet
            och kunskap om det nationella programmet, och ersätter det med
            absolut ing ­ enting. I praktiken är det alltså en ambitionssänkning
            som blir resultatet av Liberalernas tillkännagivande.
          </note>
          <note type="speaker">
            Anf. 220 ROGER HADDAD (L) replik:
          </note>
          <note>
            Fru talman! Vi vill att kommunerna i kommunallagen åläggs att
            jobba brottsförebyggande. Vi föreslår ett sådant krav. Det har
            inte ni föreslagit. Men det är så man styr från den nationella
            nivån.
          </note>
          <note>
            Det är vi som lägger 40 miljoner på ökade resurser till kommunerna
            för att de över huvud taget ska kunna jobba med de här frågorna.
            Det här är något som kommunerna inte har råd med eller kapacitet
            till. Vi lägger mer pengar till polisen för att få ut fler områdespoliser
            som ska jobba brottsförebyggande. Vi hade också den 30 mars ett
            tillkännagivande om ökad kameraövervakning som ni reserverade
            er emot.
          </note>
          <note>
            Brottsförebyggande rådet har redan ett uppdrag att ta fram forskningsstudier,
            underlag och statistik och stödja kommunerna.
          </note>
          <note>
            Miljöpartiet far med osanning. Miljöpartiet överdriver. Och Miljöpartiet
            överdriver definitivt den roll som den tilltänkta nationella samordnaren
            ska ha under två år.
          </note>
          <note>
            Det är ni som har suttit i snart tre år vid makten. Varför kommer
            denna satsning nu? Det är ni som har makten, inte jag.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 15 juni.)
          </note>
          <note>
            § 14 Riksrevisionens rapport om upprättandet av tillfälliga gränskontroller
            vid inre gräns
          </note>
          <note>
            Justitieutskottets betänkande 2016/17:JuU25
          </note>
          <note>
            Riksrevisionens rapport om upprättandet av tillfälliga gränskontroller
            vid inre gräns (skr. 2016/17:118)
          </note>
          <note>
            föredrogs.
          </note>
          <note type="speaker">
            Anf. 221 LINDA SNECKER (V):
          </note>
          <note>
            Fru talman! Låt oss vara ärliga och säga vad den här debatten
            egentligen handlar om: en positionsförändring i svensk politik.
            Det var nu ett tag sedan den skedde, så man märker den nästan
            inte längre. Men det var när jag förra veckan fick en kram av
            en afghansk tjej, som utanför Riksdagshuset manifesterade sin
            oro över tvångsutvisningarna som sker till Afghanistan, som jag
            insåg att jag har vant mig. Jag har vant mig vid det hårda tonläget.
            Jag har vant mig vid att papperslösa jagas. Jag har vant mig vid
            att gränskontroller är något som behövs. Det var därför jag behövde
            den där kramen förra veckan – för att bli påmind om att vi alla
            behöver ta hand om varandra. Jag vägrar att vänja mig.
          </note>
          <note>
            Gränskontroller och id-kontroller är en del av det politiska
            maktspelet. Men det är en del av spelet som är annorlunda, för
            det är den del av spelet som tar människors liv. Det är den del
            av spelet som skickar tillbaka människor till döden.
          </note>
          <note>
            För ett år sedan debatterade vi en annan positionsförändring,
            den om id-kontroller. Det var en lucka i lagen som gjorde att
            id-kontrollerna inte skulle gälla under två veckor under sommaren.
            Först var det Sverigedemokraterna som lyfte fram frågan. Sedan
            var det regeringens tur. Luckan skulle täppas igen, och det var
            bråttom. Det var så bråttom att inte ens remissbehandling kunde
            ske. Så ser en positionsförändring ut.
          </note>
          <note>
            Jag sa då i den debatten att jag skämdes för dem som röstade
            på Social ­ demokraterna eller Miljöpartiet och trodde att de
            röstade för solidaritet, gemenskap och en human och värdig flyktingpolitik.
            Jag skäms fortfaran ­ de.
          </note>
          <note>
            Jag är stolt att tillhöra det enda partiet som fortfarande kämpar.
            Vänsterpartiet vill se en mänsklig och välkomnande flyktingpolitik
            i Sverige och Europa. Alla ska ha möjlighet att söka skydd undan
            förföljelse och kunna få sina asylskäl prövade på ett rättssäkert
            sätt och ges goda möjligheter att starta ett nytt liv i sitt nya
            hemland. Det är genom ett utbyggt och välfungerande mottagningssystem
            som vi hanterar det faktum att ett stort antal människor söker
            sig till Sverige och Europa, inte genom att stänga gränserna.
          </note>
          <note>
            Vänsterpartiet var emot förslaget att införa gräns- och identitetskon
            ­ troller när det antogs i riksdagen liksom vi var emot att förlänga
            och ta bort karenstiden för kontrollerna. Införandet av gräns-
            och identitetskontroller har resulterat i inskränkningar i asylrätten
            som Vänsterpartiet starkt mot ­ sätter sig. Vänsterpartiet delar
            inte heller bilden av att den allmänna ord ­ ningen och den inre
            säkerheten är eller har varit hotade.
          </note>
          <note>
            Ett av argumenten som användes för införandet av kontrollerna
            var att det skulle tvinga övriga stater i Europa att ta ett större
            ansvar. Vi å vår sida uttryckte oro för att införandet av kontrollerna
            skulle leda till en dominoeffekt med stängda gränser genom hela
            Europa som följd. Det är precis det som nu har skett. Införandet
            fick inte övriga länder i EU att ta ett större ansvar utan fick
            direkt motsatt effekt. Gränserna mellan Europas stater är numera
            stängda nästan överallt för människor på flykt.
          </note>
          <note>
            Nya repressiva förslag läggs fram i snabb takt. Det är avtal
            med Turkiet, Afghanistan och en rad afrikanska länder som tecknas,
            och biståndsinsatser för att stoppa människor på flykt genomförs.
            Det är en farlig utveckling som äventyrar asylrätten och mänskliga
            rättigheter.
          </note>
          <note>
            Riksrevisionen har nu granskat gränskontrollerna och menar att
            instruktioner, styrning och uppföljning har brustit från centralt
            håll. Allvarlig kritik riktas mot regeringen. Riksrevisionen anser
            att regeringen borde ha tagit ett större ansvar för att säkerställa
            att det funnits fullgoda beslutsunderlag och tillräcklig uppföljning
            av insatserna. Bristerna i regeringens underlag, menar Riksrevisionen,
            gör att det i viss mån framstår som oklart vad regeringens beslut
            har grundats på.
          </note>
          <note>
            Riksrevisionen menar att förlängningen av gränskontrollerna utan
            ordentlig styrning och uppföljning medfört risker, särskilt då
            polisen redan är i en ansträngd situation.
          </note>
          <note>
            I sammanhanget ska vi påminna oss om att Polismyndigheten inte
            bara avstod från att begära att gränskontrollerna skulle införas
            utan den motsatte sig det. Polisen motsatte sig införande av gränskontroller.
            Regeringen frångick därmed den ordning som regleras i utlänningsförordningen
            som innebär att det är den ansvariga myndigheten som ska lämna
            en framställan om återinförande av gränskontrollerna.
          </note>
          <note>
            Det finns väldigt mycket som måste åtgärdas när det kommer till
            gränskontrollerna. Vänsterpartiet instämmer med Riksrevisionens
            rekommendationer om en tydligare ansvarsfördelning mellan myndigheter
            och om polisens beredskapsplanering.
          </note>
          <note>
            Men framför allt måste vi ha en regering som står upp för asylrätten
            och som inte utvisar barn till länder där det pågår krig. Det
            är en regering med råg i ryggen och ett stort och rött dunkande
            hjärta. Den regeringen finns inte i dag. Men det finns ett parti
            som aldrig kommer att vika sig, som alltid kommer kämpa för dem
            som har det svårt och som alltid kommer att stå upp för asylrätten.
            Jag är medlem i det partiet. Jag yrkar bifall till reservationen.
          </note>
          <note>
            Anf. 222 HELENE PETERSSON i Stockaryd (S):
          </note>
          <note>
            Fru talman! Jag vill ägna min tid åt att debattera det utskottets
            betänkande handlar om och inte migrationspolitiken. Jag börjar
            med att yrka bifall till utskottets förslag i justitieutskottets
            betänkande 25 och avslag på reservationen.
          </note>
          <note>
            Genom ett grundlagsskyddat oberoende har Riksrevisionen ett starkt
            mandat att granska statliga myndigheter och verksamheter. Riksrevisionen
            undersöker om myndigheterna följer direktiv, regler och föreskrifter,
            om de når sina mål samt om statliga insatser är effektiva och
            samhällsnyttiga. Riksrevisionen är en viktig del av riksdagens
            kontrollmakt och ska kontrollera att regeringen och myndigheterna
            sköter sitt arbete. Upptäcker man brister ska det rapporteras,
            och Riksrevisionen ger också rekommendationer för att förbättra
            verksamheten.
          </note>
          <note>
            Riksrevisionen kan som enda myndighet granska hela beslutskedjan
            – riksdag, regering och myndigheterna. I de allra flesta fall,
            fru talman, följer regeringen de rekommendationer som Riksrevisionen
            ger och vidtar åtgärder utifrån dem. Men så är inte fallet med
            denna rapport om upprättandet av tillfälliga gränskontroller vid
            inre gräns.
          </note>
          <note>
            Riksrevisionen anser att regeringens beslut om återinförande
            av de tillfälliga gränskontrollerna var otydliga samt att styrningen
            och uppföljning ­ en av insatsen var bristfällig och att regeringen
            borde tagit ett större ansvar för gränskontrollernas utformning.
            Dessutom anser Riksrevisionen att det bör göras en översyn av
            utlänningslagen och utlänningsförordningen.
          </note>
          <note>
            Regeringen delar inte denna bedömning, och det gör inte heller
            majoriteten i utskottet, varken att det fanns en otydlighet, brist
            på styrning under den aktuella perioden eller att det finns behov
            av att se över utlänningslagen eller utlänningsförordningen.
          </note>
          <note>
            Vad gäller regeringens beslut är det regeringens uppfattning,
            som också majoriteten i utskottet delar, att det klart framgick
            av beslutet vad det allvarliga hotet bestod i och att det skulle
            bemötas genom återinförande av gränskontroller.
          </note>
          <note>
            Både Polismyndigheten och Myndigheten för samhällsskydd och beredskap
            hade påtalat att det fanns ett allvarligt hot mot allmän ordning
            och inre säkerhet och att situationen medförde stora påfrestningar
            för samhällsviktiga funktioner. Den närmare utformningen av kontrollernas
            utförande överläts i regeringsbeslutet till Polismyndigheten,
            vilket är det sätt som myndighetsstyrning normalt sett går till
            på.
          </note>
          <note>
            Fru talman! Vi har självständiga myndigheter. Varken riksdag
            eller regering ska detaljstyra det sätt som en myndighet utför
            de arbetsuppgifter som den blivit tilldelad. Regeringen anger
            ett mål men överlämnar till myndigheten att avgöra hur målet ska
            uppfyllas.
          </note>
          <note>
            Även om detta var en extraordinär situation gjordes inte något
            undantag från denna princip. Myndigheten fick den nödvändiga friheten
            att utforma kontrollerna utifrån sina strategiska och operativa
            överväganden och bedömningar.
          </note>
          <note>
            Jag tror att det är mycket viktigt att faktiskt hålla på denna
            princip. Det är myndigheten som har grundkunskapen även om situationen
            inte är ordinär. Om regeringen i detta fall hade frångått principen
            och beskrivit utformningen av återinförande av tillfälliga gränskontroller
            mer detaljerat hade det dessutom riskerat att fördröja viktiga
            operativa beslut eftersom myndigheten då varit tvungen att backa
            tillbaka till regeringen för att få ett nytt beslut.
          </note>
          <note>
            Regeringen bedömer att uppföljningen var tillräcklig och att
            beslutsunderlaget inför förlängningsbeslutet har varit fullgott.
            Utskottet delar denna bedömning.
          </note>
          <note>
            Det fördes under hela den aktuella perioden dialog och avstämningar
            med företrädare på olika nivåer inom Polismyndigheten och Migrationsverket.
            Uppdatering av situationen och lägesbilder hämtades också från
            Myndigheten för samhällsskydd och beredskap.
          </note>
          <note>
            Uppfattningen var att införandet av tillfälliga gränskontroller
            hade fått avsedd effekt. Denna slutsats tillsammans med en aktuell
            uppdatering av situationen utgjorde grunden för beslutet om förlängning
            av gränskontrollerna.
          </note>
          <note>
            Vad gäller frågan om att uppdatera polisens befintliga beredskapsplaner,
            som Vänsterpartiet lyfter fram i motionen, är det kritik som Riksrevisionen
            riktar mot Polismyndigheten och inte mot regeringen, så det ska
            vi över huvud taget inte hantera här.
          </note>
          <note>
            Utlänningslagen reglerar bland annat frågor om ansökan, prövning
            av avvisning och handläggning i frågan om uppsikt och förvar.
          </note>
          <note>
            Fru talman! En lag kan alltid bli föremål för omprövning och
            översyn. Men varken utskottets majoritet eller regeringen anser
            att utlänningslagen är otydlig och bör ses över med anledning
            av ansvarsfördelningen mellan Polismyndigheten och Migrationsverket.
          </note>
          <note>
            Fru talman! Jag yrkar bifall till utskottets förslag att riksdagen
            lägger regeringens skrivelse till handlingarna.
          </note>
          <note type="speaker">
            Anf. 223 LINDA SNECKER (V) replik:
          </note>
          <note>
            Fru talman! Gränskontrollerna som infördes av regeringen har
            inte lett till att fler länder i Europa tar ett gemensamt ansvar
            för alla de asylsökande som kom under 2015. De har snarare lett
            till en dominoeffekt där fler och fler länder har stängt sina
            gränser, och de är nu stängda i nästan hela Euro ­ pa.
          </note>
          <note>
            Samtidigt ser vi att regeringen tvångsdeporterar ensamkommande
            barn och ungdomar till Afghanistan. Senast för några dagar sedan
            kunde vi läsa att en yngling som tidigare bodde i Sverige blev
            dödad i en terrorattack i Kabul.
          </note>
          <note>
            Vad regeringen också sysselsätter sig med är åldersuppskrivningar,
            osäkra bedömningar och tvångsutvisningar till Afghanistan av barn
            som har växt upp i Iran.
          </note>
          <note>
            Vänsterpartiet stöder den massiva folkrörelse som just nu växer
            fram av engagerade föräldrar, gode män och kämpar för asylrätten.
            Vi stöder #vistårinteut och kravet på amnesti för ensamkommande
            barn och ungdomar som har varit i Sverige i mer än ett år. Vi
            kan inte utvisa ungdomar till ett land som de inte har växt upp
            i. Vi kan inte utvisa ungdomar till en osäker framtid eller till
            och med döden. Men det är det som sker i dag.
          </note>
          <note>
            När kommer Socialdemokraterna och regeringen att ta sitt ansvar
            för flyktingpolitiken?
          </note>
          <note>
            Anf. 224 HELENE PETERSSON i Stockaryd (S) replik:
          </note>
          <note>
            Fru talman! Som jag sa i mitt anförande infördes gränskontrollerna
            för att Polismyndigheten och Myndigheten för samhällsskydd och
            beredskap påpekade att det fanns ett hot mot allmän ordning och
            inre säkerhet och att den situation som uppstod när det kom en
            stor mängd flyktingar samtidigt medförde stora påfrestningar för
            samhällsviktiga funktioner. Den förväntade effekten av gränskontrollerna
            uppnåddes också.
          </note>
          <note>
            Det övriga som Linda Snecker anför i sitt inlägg vill jag inte
            debattera här i dag, för det är en fråga för socialförsäkringsutskottet,
            inte för justitie ­ utskottet.
          </note>
          <note>
            I dag debatterar vi Riksrevisionens rapport om upprättandet av
            tillfälliga gränskontroller och om regeringen hade ett ordentligt
            beslutsunderlag för att ta de erforderliga beslut man gjorde.
            Det anser vi att man hade.
          </note>
          <note type="speaker">
            Anf. 225 LINDA SNECKER (V) replik:
          </note>
          <note>
            Fru talman! Detta beslutsunderlag anser inte Riksrevisionen att
            reger ­ ingen hade. Vi debatterar denna fråga i dag för att Riksrevisionen
            har granskat regeringens beslutsunderlag och uppföljning och fällt
            regeringen på dessa punkter. Man riktar även kritik mot att regeringen
            trots att ansvarig myndighet, Polismyndigheten, inte yttrade sig
            och inte ville ha gränskontrollerna ändå införde gränskontrollerna.
          </note>
          <note>
            Det är anmärkningsvärt att gömma sig bakom rubriken på det vi
            debatterar i dag och tro att gränskontrollerna inte har en påverkan
            på asylrätten och på att barn utvisas till osäkra länder. Det
            är att gömma sig bakom en politik som jag vet inte har stöd i
            hela det socialdemokratiska partiet. Det är att gömma sig och
            inte vilja ta ansvar.
          </note>
          <note>
            Jag tror att Helene Petersson precis som jag har fått hundratals
            mejl under ett par veckor från rörelsen #vistårinteut. Här vittnar
            gode män och familjer som har tagit hand om dessa barn och engagerat
            sig i vårt samhälle för att hjälpa människor om hur dessa barn
            tvångsdeporteras till ett land fyllt av krig och terrorism.
          </note>
          <note>
            Att då gömma sig bakom och försvara de gränskontroller som reger
            ­ ingen införde och som bevisligen inte har fungerat enligt Riksrevisionens
            rapport är att inte vilja ta hela ansvaret.
          </note>
          <note>
            När jag går in på hemsidan för #vistårinteut ser jag 16 miljöpartiloggor,
            3 loggor från Grön ungdom, 3 från Socialdemokraterna och 3 från
            SSU. Jag ser också ett antal socialdemokratiska riksdagsledamöter
            i justitieutskottet som inte stöder denna politik.
          </note>
          <note>
            När kommer regeringen att ta sitt ansvar för asylrätten?
          </note>
          <note>
            Anf. 226 HELENE PETERSSON i Stockaryd (S) replik:
          </note>
          <note>
            Fru talman! Jag är glad att Linda Snecker har detta engagemang.
            Hon delar det med många, både inom vårt parti och inom andra partier.
            Men det är inte detta frågan rör i dag.
          </note>
          <note>
            Linda Snecker säger att det inte har fungerat. Jo, den effekt
            man förväntade sig att uppnå med gränskontrollerna uppnåddes.
            Riksrevisionen har inte påtalat några brister där.
          </note>
          <note>
            Riksrevisionen tycker att regeringen borde ha haft ett större
            underlag. Regeringen delar inte den bedömningen, och det gör inte
            utskottsmajoriteten heller.
          </note>
          <note>
            Det var en extraordinär situation. Man tog kontakt med myndigheterna,
            och man hade en dialog under hela tiden. Tillsammans kom man fram
            till beslutet att gränskontrollerna behövde förlängas. Det fanns
            ett underlag. Man kan skapa sig underlag på olika sätt, och regeringen
            gjorde bedömningen att det underlag man hade var ett fullgott
            beslutsunderlag.
          </note>
          <note type="speaker">
            Anf. 227 ANDERS HANSSON (M):
          </note>
          <note>
            Fru talman! Vi inom Moderaterna anser att Riksrevisionens rapport
            ger regeringen berättigad kritik i vissa delar.
          </note>
          <note>
            Nödvändigheten av upprättandet av tillfälliga gränskontroller
            med anledning av den massiva tillströmningen av asylsökande till
            Sverige under 2015 kan svårligen ifrågasättas. Utifrån en samlad
            bedömning, vari Migrationsverkets, Polismyndighetens och Myndigheten
            för samhällsskydd och beredskaps alarmerande rapporter ingick,
            beslutade regeringen att gränskontroller borde införas. Detta
            beslut var, enligt Moderaternas mening, korrekt att ta.
          </note>
          <note>
            Den berättigade kritik som jag först nämnde ligger i just det
            som Riksrevisionen anför i sin rapport vad gäller styrning och
            uppföljning. Riksrevisionen skriver på s. 5 i sin rapport: Regeringen
            överlät denna fråga helt och utan närmare vägledning till Polismyndigheten.
          </note>
          <note>
            Det ålåg förvisso Polismyndigheten att genomföra de av regeringen
            beslutade gränskontrollerna, precis som Helene Petersson nämnde.
            Men det ålåg också regeringen att tillse att myndigheten hade
            förutsättningar att genomföra uppdraget på bästa och mest effektiva
            sätt.
          </note>
          <note>
            Likaså ålåg det regeringen att inhämta erforderligt underlag
            för att kunna bilda sig en uppfattning om kontrollernas effektivitet
            och utformning samt huruvida de uppfyllde det av regeringen uppställda
            målet med insatsen. Det sistnämnda gällde inte minst i samband
            med frågan om gränskontrollernas eventuella förlängning.
          </note>
          <note>
            Detta gjorde inte regeringen i den grad man borde, utan ansvaret
            lades på Polismyndigheten att med sina knappa resurser lösa uppgiften.
          </note>
          <note>
            Vi delar därför Riksrevisionens bedömning att kritik bör riktas
            mot regeringen i fråga om hur uppdraget till Polismyndigheten
            utformades och hur den fortsatta styrningen, kontrollen och uppföljningen
            av beslutet skedde.
          </note>
          <note>
            Vidare har inte någon uppföljning av kostnaderna för insatsen
            samt eventuella undanträngningseffekter i övrig verksamhet hos
            polisen genomförts och dessvärre heller inte efterfrågats av regeringen.
            Detta anser vi vara en stor brist i såväl Polismyndighetens som
            regeringens hantering av insatsen.
          </note>
          <note>
            Fru talman! En myndighet måste ha kontroll på sina utgifter och
            hur kommendering till annan verksamhet påverkar utförandet av
            andra nödvändiga uppgifter.
          </note>
          <note>
            Kostnaden för insatsen kring gränskontroll bedöms vara substantiell,
            och flertalet polisregioner har talat om undanträngningseffekter
            på övrig verksamhet. Regeringen har inte agerat på dessa varningssignaler
            utan endast hänvisat till att Polismyndigheten ska lösa uppgiften
            – punkt. Vi anser att regeringen borde ha agerat mer proaktivt
            och tagit ett större ansvar för uppföljningen av insatsen, såväl
            ekonomiskt som hur insatsen i övrigt påverkade andra delar av
            polisverksamheten.
          </note>
          <note>
            Regeringens agerande att fatta beslut som myndigheterna är alldeles
            oförberedda på går igen. Så sent som i början av maj i år kom
            ett snarlikt beslut som visar att regeringen inte det minsta tagit
            till sig av den kritik som Riksrevisionen riktat mot gränskontrollerna.
          </note>
          <note>
            Denna gång handlade det om borttagandet av id-kontrollerna, ett
            beslut som inte på något sätt har förmedlats tidigare till vare
            sig Polismyndigheten, Migrationsverket eller andra berörda myndigheter
            och organisatio ­ ner. Med borttagandet av id-kontrollerna utlovades
            att gränskontrollen alltjämt skulle vara kvar – gott så – och
            därtill även bli förstärkt av Polismyndigheten och Tullverket.
          </note>
          <note>
            Förstärkt gränskontroll uppfattades av många som en heltäckande
            kontroll vid våra gränser, men sanningen är att ingen av de brottsbekämpande
            och kontrollerade myndigheterna visste om regeringens beslut och
            därför stod helt oförberedda på det nya uppdraget.
          </note>
          <note>
            Rikspolischefen var hos oss i justitieutskottet i förra veckan,
            och på en fråga från mig om den förstärkta gränskontrollens införande
            sa han att den bör benämnas partiell gränskontroll. Detta rimmar
            mycket illa med de förstärkta gränskontroller som utlovades vid
            presskonferensen när id-kontrollerna togs bort.
          </note>
          <note>
            Först i september, meddelade rikspolischefen, kan arbetet med
            den förstärkta gränskontrollen eventuellt komma igång. Det tar
            alltså fyra alternativt fem månader – maj, juni, juli, augusti
            och kanske september – innan gränskontrollen kan komma igång i
            full skala. Den är då nere på en farligt låg nivå i jämförelse
            med statsrådets utfästelser. Att det gäller sommarmånaderna, som
            gränspolisen tydligt har varnat för är den tid då flyktingflödet
            till Sverige är som störst, gör det hela mer oroväckande.
          </note>
          <note>
            Regeringens svar på frågor kring detta beslut är mycket snarlika
            dem som Riksrevisionen kritiserar i sin rapport, som vi debatterar
            i dag. Man tar inte till sig av kritiken.
          </note>
          <note>
            Regeringen brister återigen i styrning, uppföljning, kommunikation
            och analys gentemot de myndigheter som ska genomföra arbetet.
            Man lämpar över ansvaret för att klara en synnerligen svår uppgift
            – egentligen en extraordinär händelse, som Helene Petersson sa
            – på myndigheter, i detta fall Polismyndigheten, utan att tillskjuta
            extra medel och vägledning för detta. Våra myndigheter ska då
            trolla med knäna och försöka klara extrauppgifterna inom sin normala
            verksamhet och budget.
          </note>
          <note>
            Alla förstår att detta medför stora problem, undanträngningseffekter
            och dyra tillfälliga lösningar – alla utom kanske regeringen,
            som återigen gör samma misstag och lägger allt ansvar på en myndighets
            axlar, utan erforderlig kompensation. Eventuellt är detta ett
            sätt att frånskjuta sig allt ansvar och i stället i sin tur utkräva
            ansvar från en myndighetsledning.
          </note>
          <note>
            Jag tycker att detta är ett illa hanterat ledarskap och en vårdslös
            hantering av den personal som dagligen gör sitt yttersta för att
            genomföra sitt viktiga arbete på bästa sätt.
          </note>
          <note>
            I Riksrevisionens rapport säger man också att av de fem slutsatser
            som Riksrevisionen drar rörande gränskontrollerna är det en som
            gäller reger ­ ingens del, medan fyra rör Polismyndigheten. Det
            förstår jag, för Polismyndigheten fick inte förutsättningar att
            genomföra detta utan fick uppgiften att lösa det lagd i sitt knä.
          </note>
          <note>
            Fru talman! Vi delade regeringens uppfattning om det nödvändiga
            behovet av att inrätta gränskontroller. Det var nödvändigt. Det
            var rätt beslut att ta. Vi är dock djupt oense om vilket ansvar
            en regering har för att skaffa sig erforderligt beslutsunderlag,
            ge vägledning och stöd till berörda myndigheter samt genomföra
            uppföljning av effekterna av egna beslut.
          </note>
          <note>
            Regeringen slår ifrån sig all kritik, men ett gott ledarskap
            bör kräva såväl ödmjukhet som insikt i att ge sina myndigheter
            de faktiska förutsättningarna att kunna genomföra sitt arbete
            på bästa sätt. Häri brister reger ­ ingen, och det kan jag bara
            beklaga.
          </note>
          <note>
            Fru talman! Jag kan inte yrka på en bättre myndighetshantering
            hos regeringen, så jag nöjer mig med en förhoppning om att regeringen
            hörsammar Riksrevisionens berättigade kritik kring styrning och
            uppföljning i denna fråga.
          </note>
          <note>
            (Applåder)
          </note>
          <note>
            Anf. 228 HELENE PETERSSON i Stockaryd (S) replik:
          </note>
          <note>
            Fru talman! Jag vill bara ställa en fråga till Anders Hansson:
            Står ni bakom utskottets förslag eller inte?
          </note>
          <note>
            När jag lyssnade på anförandet verkade det som att ni inte står
            bakom det. Men mig veterligen finns det varken någon motion eller
            något tillstyrkande av den reservation som finns, utan jag uppfattar
            att majoritetens text gäller för alla utom Vänsterpartiet. Är
            det rätt uppfattat?
          </note>
          <note type="speaker">
            Anf. 229 ANDERS HANSSON (M) replik:
          </note>
          <note>
            Fru talman! Vi har inget särskilt yttrande om detta. Vi har egentligen
            ingenting som gäller en följdmotion rörande betänkandet.
          </note>
          <note>
            När det gäller den punkt av de fem som Riksrevisionen gav regeringen
            kritik för tyckte vi faktiskt att regeringen hade rätt: Det fanns
            inget problem med de olika lagstiftningar som Helene Petersson
            nämnde tidigare.
          </note>
          <note>
            De fyra övriga punkterna rörde polisens möjligheter utföra det
            arbete som regeringen hade gett dem. I detta fall tycker jag att
            Polismyndigheten har genomfört vad de har kunnat med de förutsättningar
            och det varsel de fick när det gäller att genomföra gränskontroller.
            Vi tycker att de har försökt lösa uppgiften på bästa sätt, och
            därför har vi inte lagt någon mer börda på dem genom att säga
            att Polismyndigheten bör göra det ena eller det andra.
          </note>
          <note>
            Vi riktar i stället vår kritik mot polisens uppdragsgivare, vilket
            är regeringen, som inte skickade med tillräckligt med resurser
            för den extraordinära händelse som införandet av gränskontroller
            innebär.
          </note>
          <note>
            Som jag hoppas att jag var noggrann med att säga är vi dessutom
            fullständigt överens om inrättandet av gränskontroller. Behovet
            och syftet var definitivt rätt, men regeringens hantering avseende
            styrning och uppföljning kan göras bättre.
          </note>
          <note>
            Anf. 230 HELENE PETERSSON i Stockaryd (S) replik:
          </note>
          <note>
            Fru talman! Jag vill fråga Anders Hansson om han har glömt bort
            att förra årets vårändringsbudget innehöll 700 miljoner till polisen
            för den resursförstärkning som regeringen och utskottet ansåg
            att man hade behov av.
          </note>
          <note>
            Sedan fanns det ett personalproblem – det sticker vi inte under
            stol med. Det var svårt att få tag på personal. Man har arbetat
            oerhört hårt för hitta civilanställda, för att inte belasta yrkeskategorin
            poliser.
          </note>
          <note>
            Jag skulle uppskatta om man, när man står bakom förslaget i ett
            betänkande, lyfter fram det och att det inte låter i anförandet
            som att man inte känns vid det över huvud taget.
          </note>
          <note type="speaker">
            Anf. 231 ANDERS HANSSON (M) replik:
          </note>
          <note>
            Fru talman! De 700 miljonerna brukar spöka rätt mycket i våra
            debatter. Jag vet inte hur många gånger dessa 700 miljoner har
            intecknats för allt möjligt mellan himmel och jord inom Polismyndigheten.
            Rikspolischefen har till och med sagt att de var intecknade redan
            förra året, så de 700 miljonerna verkar leva sitt eget liv.
          </note>
          <note>
            Däremot är det bra att man tillför myndigheten mer, men det kommer
            att behövas bra mycket mer pengar till Polismyndigheten. Jag som
            boende i de södra delarna av Sverige, nere i Skåne, ser gränskontrollerna
            och ser också vilka bekymmer de har medfört för pendlare men i
            synnerhet för polisorganisationen Polisregion Syd, som hela tiden
            nödgas ta personal från de kringliggande kommunerna för att arbeta
            med gränskontroller. Detta lämnar vita fläckar på poliskartan
            i många kommuner.
          </note>
          <note>
            Många kommuner säger att de inte har några områdespoliser, eftersom
            alla är kommenderade till gränskontrollen. Det är ett jättebekymmer.
            Helt plötsligt ökar kriminaliteten i en kommun som tidigare har
            varit förskonad från sådan. Varför? Jo, därför att det inte är
            några poliser på plats. De har kommenderats till gränskontrollen.
            Detta är ett jättebekymmer, skulle jag vilja säga. Det måste lösas,
            och det har inte gjorts. Här har man bara lagt över en mycket
            svår arbetsuppgift på polisen som ska genomföras.
          </note>
          <note>
            Jag tycker att regeringen har ett ansvar i detta sammanhang.
            När man ger en så svår uppgift måste man styra just med medel.
            Vi ska inte gå in i detalj på hur polisen ska lösa detta. Men
            här måste man ge Polismyndigheten förutsättsättningar för att
            den ska klara sin uppgift. Där tycker jag att det brister i detta
            fall.
          </note>
          <note>
            I övrigt, Helene Petersson, är vi överens.
          </note>
          <note type="speaker">
            Anf. 232 ANNIKA HIRVONEN FALK (MP):
          </note>
          <note>
            Fru talman! Jag hade förberett ett ganska byråkratiskt anförande
            till debatten om Riksrevisionens rapport om upprättandet av tillfälliga
            gränskontroller vid inre gräns, eftersom det i grunden är ett
            ganska byråkratiskt och torrt ärende vi har att debattera.
          </note>
          <note>
            Ärendet handlar om att vår statliga fristående riksrevision har
            granskat beslutsprocesserna och det praktiska genomförandet av
            inre gränskontroller och konstaterat att man vill se en ändring
            i utlänningslagen vad gäller ansvarsfördelningen mellan polisen
            och Migrationsverket för personer som kommer in i landet och ännu
            inte har registrerats som asylsökande samt fyra punkter som avser
            polisens praktiska genomförande av gränskontrollen.
          </note>
          <note>
            Men efter Linda Sneckers mycket engagerade anförande om migra
            ­ tionspolitiken i allmänhet och om de afghanska ensamkommande
            barnen och unga i synnerhet , som just nu har en mycket svår situation
            i Sverige, tänkte jag att det får räcka med den mycket goda redogörelsen
            som Helene Petersson har gjort för ärendet i sak, där vi är helt
            eniga. Jag yrkar också bifall till förslaget i justitieutskottets
            betänkande i denna fråga.
          </note>
          <note>
            Jag känner ändå att jag vill säga några ord om det arbete som
            pågår för att denna grupp, ensamkommande barn och unga, ska få
            både en tryggare och drägligare tillvaro i Sverige och större
            möjligheter att stanna kvar här och till exempel gå kvar i gymnasiet.
            Det är ett arbete som jag och mitt parti, och även många socialdemokrater,
            tycker är viktigt.
          </note>
          <note>
            Fru talman! Till att börja med måste vi reda ut att den inre
            gränskontrollen mellan Sverige och Sveriges grannländer inte på
            något sätt inskränker asylrätten. Detta är viktigt, därför att
            om vi verkligen vill söka lösningarna på de utmaningar som många
            nu ser för sina fosterhemsbarn, för de barn som de är gode män
            för eller för sina elever i skolan måste vi veta att just gränskontrollen
            inte på något sätt hindrar en person från att söka asyl i Sverige.
          </note>
          <note>
            Den person som kommer till gränskontrollen och säger att han
            eller hon vill söka asyl får hjälp att söka asyl i Sverige. Däremot
            hindras den person som vill komma till Sverige, men som inte har
            rätt att komma till Sverige och som inte vill söka asyl, från
            att komma in om syftet till exempel skulle vara att ägna sig åt
            inbrottsstölder eller någonting annat.
          </note>
          <note>
            Det som vi bland annat såg när den inre gränskontrollen inrättades
            var att bland andra ensamkommande barn försvann och att myndigheterna
            inte hade koll på vart dessa barn tog vägen. Gränskontrollen var
            ett sätt att se till att dessa barn, när de kom till den svenska
            gränsen, kunde få hjälp att komma till Migrationsverkets mottagningsenheter
            och söka asyl.
          </note>
          <note>
            Vi behöver göra väldigt mycket för de barn och unga som nu befinner
            sig i Sverige. En del av dem har fått uppehållstillstånd – tillfälliga
            sådana. Vi har sett till att de har möjlighet att gå klart sin
            gymnasieutbildning i Sverige och så småningom, förhoppningsvis,
            har möjlighet att permanent få stanna här.
          </note>
          <note>
            Men vi har också den grupp som Linda Snecker talade om. I går
            hörde jag berättelsen om 19-åringen som under fem månader, efter
            att ha blivit tvångsutvisad till Afghanistan, inte hade fått en
            enda kram. Det kan låta banalt, men det säger någonting om den
            ensamhet som den här pojken lever med i ett land där han inte
            har vuxit upp, i ett land där han inte känner någon och i ett
            land där antalet terrorattentat har ökat kraftigt de senaste åren.
          </note>
          <note>
            Fru talman! Miljöpartiet arbetar mycket hårt i regeringen och
            inom det europeiska samarbetet för att se till att detta öde inte
            ska drabba fler.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 15 juni.)
          </note>
          <note>
            § 15 Driftsformer för universitetssjukhus
          </note>
          <note>
            Socialutskottets betänkande 2016/17:SoU21
          </note>
          <note>
            Driftsformer för universitetssjukhus (prop. 2016/17:167)
          </note>
          <note>
            föredrogs.
          </note>
          <note type="speaker">
            Anf. 233 ANNA-LENA SÖRENSON (S):
          </note>
          <note>
            Fru talman! Vi debatterar i dag socialutskottets betänkande 21
            Driftsformer för universitetssjukhus . Betänkandet handlar om
            regeringens proposition, där man föreslår att landstingen inte
            får överlämna uppgiften att bedriva hälso- och sjukvård vid ett
            universitetssjukhus till någon annan.
          </note>
          <note>
            Regeringen föreslås också få bemyndigande att meddela föreskrifter
            om vilka sjukhus som ska anses som universitetssjukhus.
          </note>
          <note>
            De borgerliga partierna, inklusive Sverigedemokraterna, vill
            avslå dessa förslag från regeringen.
          </note>
          <note>
            Fru talman! Sverige har internationellt sett en hälso- och sjukvård
            av högsta kvalitet, och jämförelsevis ges den på lika villkor
            till hela befolkningen. Men sjukvården har, som vi ofta kommer
            tillbaka till, stora utmaningar. Det handlar till exempel om en
            åldrande befolkning med stora vårdbehov och en mycket snabb medicinsk-teknisk
            utveckling som måste tas till vara. Men vi kan också se tecken
            på ojämlikhet i hälsa och också i tillgången till vård. Det är
            nödvändigt att förbättra effektiviteten i vården, att stimulera
            den medicinska utvecklingen och att kunskapsspridningen inom sjukvården
            fungerar för att kvaliteten ska kunna upprätthållas.
          </note>
          <note>
            Fru talman! Universitetssjukhusen har en central och ledande
            roll i den svenska hälso- och sjukvårdens utveckling. Här finns
            det en mycket nära koppling mellan vården, forskningen, utbildningen
            och utvecklingen, vilket i sin tur är en förutsättning för att
            övriga delar av sjukvården ska kunna ge oss invånare en vård av
            hög kvalitet och enligt modern standard.
          </note>
          <note>
            På universitetssjukhusen samverkar staten och landstingen kring
            att bedriva forskning och samtidigt följa utvecklingen internationellt
            för att kun ­ na implementera och sprida nya evidensbaserade metoder
            och kunskap, så att de kan komma patienterna till godo.
          </note>
          <note>
            Här samverkar man också kring utbildning av läkare, och det ställs
            mycket speciella krav på miljöer med sjukvård av högsta kvalitet
            och uttalade uppdrag om forskning liksom miljöer som stimulerar
            till kreativitet och innovationer.
          </note>
          <note>
            Fru talman! Karakteristiskt för universitetssjukhusen är också
            att det där bedrivs så kallad högspecialiserad vård. Det är vård
            som ofta är mycket sammansatt och sällan förekommande. Högspecialiserad
            vård kräver ofta en viss volym och flera olika kompetensers insatser.
            Sådan vård kräver stora investeringar och kostar mycket pengar
            om man ska ha hög kvalitet och patientsäker vård. Ofta måste det
            också finnas beredskap för att kunna ta emot små patientgrupper
            med sällsynta tillstånd. Det betyder i sin tur att universitetssjukhusen
            tar emot patienter från andra landsting än det egna och även patienter
            från andra länder.
          </note>
          <note>
            Fru talman! För oss socialdemokrater är det av yttersta vikt
            att verksamheten vid universitetssjukhusen bibehålls, hålls samman
            och inte fragmenteras för att man ska kunna fortsätta utveckla
            sina uppgifter. Den ståndpunkten stöds också av de flesta av remissinstanserna.
          </note>
          <note>
            Landstingen har som bekant stor frihet att o rganisera hälso-
            och sjukvården liksom att bestämma om verksamheten ska bedrivas
            i egen eller andras regi. Med tanke på den centrala roll som universitetssjukhusen
            spelar för forskning, utbildning och utveckling – och därmed också
            för att långsiktigt kunna ge god vård inte bara till det enskilda
            landstingets invånare utan även till andra landstings invånare
            – är det dock rimligt, fru talman, att reglera möjligheterna att
            överlåta vårdverksamhet till andra och därmed splittra verksamheten
            på ett sätt som omöjliggör för sjukhusen att i längden upprätthålla
            statusen av universitetssjukhus.
          </note>
          <note>
            Utskottets borgerliga partier, inklusive Sverigedemokraterna,
            menar att lagförslaget är onödigt och att man försöker lösa problem
            som inte finns. Tyvärr talar verkligheten mot dem. Se till exempel
            på Stockholms läns landsting, där man tar steg efter steg men
            inte bara med nya vårdval – vilket sker mot patientorganisationernas
            och vårdprofessionens vilja – utan även visar en uttalad vilja
            att privatisera ytterligare ett helt akutsjukhus.
          </note>
          <note>
            Man skulle mycket väl kunna tänka sig att den moderatledda majoriteten
            i Stockholms läns landsting i sin privatiseringsiver privatiserar
            om inte hela så åtminstone delar av universitetssjukhus. Då kan
            vi se framför oss privata vårdgallerior som är inrättade för vårdshopping,
            organiserade i separata enheter utan sammanhållning och främst
            tjänar till att gynna vårdbolagen och inte patienternas och samhällets
            bästa. Det, fru talman, anser vi socialdemokrater är fel väg att
            gå. Universitetssjukhusens verksamhet måste hållas ihop, och patienternas
            behov ska bestämma hur vi styr vården.
          </note>
          <note>
            I betänkandet påstår de borgerliga partierna, inklusive Sverigedemokraterna,
            att förslaget till lagstiftning om drift av universitetssjukhus
            skulle hämma utvecklingen av sjukvården och att den önskvärda
            och nödvändiga överföringen av vårdverksamhet från sjukhus till
            primärvård och annan öppenvård skulle omöjliggöras. Det är inte
            sant, fru talman.
          </note>
          <note>
            Den som har läst propositionen vet att det står att när landstingen
            inte får överlämna verksamhet från universitetssjukhus till någon
            annan menar man med ”annan” ett bolag, en förening, en samfällighet,
            en stiftelse, en enskild individ eller ett annat landsting. Men,
            fru talman, man kan vidare läsa i propositionen att om ett landsting
            vill överlämna sitt huvudmannaskap för en viss verksamhet till
            ett annat landsting går det bra. Likaså går det enligt förslaget
            utmärkt att inom landstinget omorganisera och lägga ut verksamheten
            från universitetssjukhus till primärvård eller till ett annat
            sjukhus.
          </note>
          <note>
            Vad förslaget till lagstiftning tar sikte på är att förhindra
            att universitetssjukhusen eller delar av dem hamnar utanför det
            offentligas kontroll, utan möjlighet till demokratisk styrning,
            och därmed blir omöjliga att hålla samman kring uppdraget.
          </note>
          <note>
            Fru talman! I den svenska modellen vill vi socialdemokrater att
            en hälso- och sjukvård av högsta kvalitet ska upprätthållas även
            i framtiden och komma alla till del. Vi vill att vården ska styras
            utifrån vad som är bäst för patienten och inte utifrån vad som
            är bäst för vårdbolagen.
          </note>
          <note>
            Jag yrkar avslag på förslaget i betänkandet och bifall till vår
            reserva ­ tion.
          </note>
          <note type="speaker">
            Anf. 234 KARIN RÅGSJÖ (V):
          </note>
          <note>
            Fru talman! Under åtta år valde den förra borgerliga regeringen
            att hårt och fundamentalistiskt driva linjen: Låt oss göra allt
            privat inom hälso ‑ och sjukvården! Ni lutade er knappast mot
            några tjocka vetenskapliga utredningar, utan ni valde att gå den
            väg nyliberala ofta gör – man följer bundsförvanten Svenskt Näringsliv
            och dess aktiva lobbynätverk. Nu har ni även fått er kompis Sverigedemokraterna
            med på den färden. Det är ett parti som stöder er i vått och torrt.
          </note>
          <note>
            Vi vet dock att vinstintressen och privata intressen leder bort
            från det välfärden behöver, det vill säga en hälso- och sjukvårdspolitik
            som håller ihop och som gynnar den forskning inom området som
            har betytt så myck ­ et för svensk utveckling. Det finns delar
            av sjukvård och sjukhus som har en strategiskt viktig funktion
            såväl i sin sjukvårdsregion som för hela Sverige. Det handlar
            om forskning, utbildning och utvecklingskraft vid våra universitetssjukhus.
            Det är inte rimligt att ett landsting ensidigt kan fatta beslut
            om förändringar som privatiseringar när det rör betydligt fler
            än de egna invånarna, det vill säga hela Sveriges forskning.
          </note>
          <note>
            För att förhindra att universitetssjukhusen splittras och fragmentiseras
            föreslås i propositionen, som före detta Alliansen och Sverigedemokraterna
            i morgon kommer att lösa ned, att vi även fortsatt ska hålla samman
            universitetssjukhusen och säkerställa de strategiska delarna av
            hälso- och sjukvården. Vi ska ha dem i gemensam ägo och ha fokus
            på huvuduppgifterna, som vård, forskning, utbildning och utvecklingsarbete.
            I förslaget fastslås att landsting inte får lägga över uppgiften
            att bedriva hälso- och sjukvård vid ett universitetssjukhus på
            vårdgivare som är privata.
          </note>
          <note>
            Jag ska ta Stockholm som exempel, för det är ett fantastiskt
            exempel på vad som har hänt. I borgarnas stora skyltfönster, Stockholms
            läns landsting, riskerar nu Karolinska och Karolinska Institutet
            att allvarligt försvagas just på grund av privatiseringarna.
          </note>
          <note>
            Detta hotar kvaliteten, dagens sjukvård och kompetensen hos läkare
            och sjuksköterskor, fysioterapeuter, arbetsterapeuter med flera
            som ska sköta och utveckla framtidens sjukvård. 50 läkare, professorer,
            lektorer, specialister – de bästa vi har i den här vägen – har
            gjort en, om jag får säga det, mycket allvarlig orosanmälan till
            politikerna i landstinget gällande den forskning, utveckling och
            utbildning som bedrivs i Stockholms läns landsting. Ni kanske
            har fått ta del av den skrivelsen, men det låter inte så.
          </note>
          <note>
            Skälet är att den sjukvård som bedrivits inom landstingsdriven
            verksamhet på KS och KI flyttas ut till andra vårdformer, i stor
            utsträckning till det som benämns ”vårdval”, utan att forskning
            och utbildning följer med. Inom en rad specialiteter har detta
            redan inneburit att forskningen har minskat kraftigt och att grund-
            och vidareutbildningen försvårats – eller inom vissa specialiteter
            nästan upphört. Så ser det ut i detta län.
          </note>
          <note>
            Orsaken till att forskning och utbildning drabbas så hårt av
            vårdvalen är att nuvarande vårdvalsorganisation med ersättningssystem
            leder både till en splittrad vård som inte gynnar kunskapsutveckling
            och till att vårdvalsenheterna med dagens organisation inte anser
            sig ha möjlighet att bedriva forskning eller medverka i grund-
            eller vidareutbildningen. Detta sker i dag, här ute. Stockholm
            har gått längst och kan följas av fler. Det kan ske var som helst
            i Sverige på det universitetssjukhus och i det län där högern
            – före detta Alliansen – styr och där Sverigedemokraterna hänger
            på.
          </note>
          <note>
            Inom vissa specialiteter i Stockholms läns landsting, som är
            det absolut tydligaste exemplet och som har ett taklöst vårdval,
            har det också inneburit en dränering av kompetens från universitetssjukhusen.
            Det gäller inte enbart Stockholm, utan det har drabbat hela landet.
            Det har drabbat forskningen, säger dessa 50 professorer, lektorer
            och så vidare. Det är inte Vänsterpartiet som säger det.
          </note>
          <note>
            Det är ett gemensamt intresse för stat och landsting att hälso-
            och sjukvården utvecklas och att resurser avsätts för utveckling
            och forskning. Detta ger en effektivare sjukvård och en långsiktigt
            högre kvalitet. Det ger också en förbättrad hälsa och större nytta
            för patienterna. Men ni är beredda att ”sourca ut” det, precis
            som allt annat.
          </note>
          <note>
            Universitetssjukhusen har en central roll i den medicinska utveck
            ­ lingen och vården. De har även en viktig roll i hälso- och sjukvårdens
            kun ­ skapsstyrning.
          </note>
          <note>
            En stor del av läkarutbildningen utförs vid universitetssjukhusen.
            För att säkra att de blivande läkarna har den kliniska erfarenhet
            som yrket krä ­ ver är det oerhört viktigt att läkarstudenter
            får bra undervisning, relevant träning och god handledning. För
            det krävs, enligt regeringen och Vänster ­ partiet, miljöer inom
            hälso- och sjukvården som är anpassade för just detta.
          </note>
          <note>
            Eftersom universitetssjukhusen har en central och ledande roll
            för övrig hälso- och sjukvård anser vi att det är angeläget att
            dessa sjukhus inte fragmenteras, vilket har skett i Stockholm,
            utan hålls samman inom landstingen. Enligt regeringen och Vänstern
            finns det alltså starka skäl till att begränsa möjligheten för
            landstingen att överlämna uppgiften att bedriva hälso- och sjukvård
            vid universitetssjukhusen till andra, privata, utförare.
          </note>
          <note>
            Men ni säger självklart nej. Ni har en annan agenda. Privatiseringen
            väger tyngre än den samlade forskningen och utbildningen. Vad
            är väl forskning jämfört med ett vårdval! Det är pinsamt lättsinnigt
            av er att ”sourca ut” det bästa som vi har.
          </note>
          <note>
            Jag yrkar bifall till reservationen från Socialdemokraterna,
            Miljöpartiet och Vänsterpartiet.
          </note>
          <note type="speaker">
            Anf. 235 EMMA HENRIKSSON (KD):
          </note>
          <note>
            Fru talman! Nu står vi här igen. Det har gått ganska kort tid
            sedan vi senast hade en debatt om en fråga som på samma sätt som
            denna handlar om någonting som faktiskt inte är en av vårdens
            utmaningar.
          </note>
          <note>
            Vi har ett problem som inte riktigt finns. Det kommer ett förslag
            från regeringen, som inte riktigt förklarar hur detta skulle kunna
            lösa ett problem som inte riktigt finns. Det finns dock en risk
            att det faktiskt skulle göra att vi skapar nya problem.
          </note>
          <note>
            Universitetssjukvård är otroligt viktigt. Det är viktigt att
            vi har förutsättningar för forskning, att det sker mycket utveckling
            och att det är någonting som kommer alla medborgare till del.
            Det är viktigt att detta finns spritt i hela landet och att vi
            hela tiden gör allt vi kan för att stödja alla dem som arbetar
            med den medicinska forskningen och ger dem goda förutsättningar.
          </note>
          <note>
            Men vad som är universitetssjukvård är inte någonting som är
            en gång givet. Det var inte givet att det som var universitetssjukvård
            den 1 juli 2007 skulle vara det i dag. Och detta har regeringen
            tagit till sig av remissinstansernas kritik: Det där med att backa
            till ett datum i juli 2007 och frysa tiden just där och då – det
            backade man ifrån.
          </note>
          <note>
            I stället vill man frysa tiden nu. Man vill säga att det som
            just nu är universitetssjukhus och universitetssjukvård för alltid
            ska fortsätta att vara det.
          </note>
          <note>
            Detta gör man trots att remissinstans efter remissinstans – både
            myn ­ digheter och de som själva är vårdgivare i form av läkare
            och sjuksköter ­ skor – har svarat att de inte ser på vården på
            det viset. Det är inte så vården fungerar, utan det sker en kontinuerlig
            utveckling varenda dag, vilket gör att det som var väldigt högspecialiserat
            i går inte är det i dag och definitivt inte behöver vara det i
            morgon.
          </note>
          <note>
            Därför har regeringen helt fel utgångspunkt när man väljer att
            stanna tiden vid ett visst datum och slutar att vara öppna för
            utveckling.
          </note>
          <note>
            Vårdanalys kommenterar förslaget med att man finner att förslagens
            sammantagna konsekvenser för patienter och medborgare inte behandlas
            i promemorian. Konsekvenserna för medborgarna som detta gäller
            har alltså inte ens behandlats – det säger Vårdanalys.
          </note>
          <note>
            Man pekar på att motiven är vaga och att det saknas en allsidig
            belysning av konsekvenserna. Man säger också att det Vårdanalys
            veterligen inte finns något entydigt svar på vilken driftsform
            som genererar högst kvalitet eller är mest effektiv.
          </note>
          <note>
            Regeringen har nämligen som en grundförutsättning att driftsformen
            i sig skulle vara det som är avgörande. Men något underlag för
            den uppfattningen finns inte i promemorian. Det har heller inte
            funnits under beredningsprocessen, och det finns inte i något
            annat material – åtminstone inte i något som vi eller de ansvariga
            myndigheterna på detta område har kunnat ta del av.
          </note>
          <note>
            Statskontoret säger att ett förbud som omfattar all hälso- och
            sjukvård vid universitetssjukhusen skulle kunna försvåra för landstingen
            att organisera vården resurseffektivt.
          </note>
          <note>
            Det är inte någon mörk majoritet i riksdagen som uttrycker det
            med några märkliga avsikter, utan det är en av de myndigheter
            som har som ansvar att se till att den verksamhet som vi bedriver
            med skattebetalarnas pengar är så effektiv och välfungerande som
            möjligt.
          </note>
          <note>
            Vårdförbundet säger att detta med att utgå från sjukhus bygger
            på en traditionell syn på vården, där byggnader och hus kommer
            i förgrunden, i stället för att fokus riktas på den verksamhet
            och den vårdnivå det handlar om .
          </note>
          <note>
            Remissinstans efter remissinstans ger tydligt stöd för att detta
            är en produkt som aldrig någonsin borde ha hamnat på riksdagens
            bord. Detta löser inte ett problem, eftersom det är ett problem
            som inte ens existerar.
          </note>
          <note>
            Den här regeringen borde lägga sitt krut på att ta sig an de
            utmaningar som vården står inför. Man borde ägna sig åt de verkliga
            utmaningarna – åt de växande köerna och åt förtroendet för vården,
            som sjunker på grund av att regeringen lägger tid på skuggboxning
            i stället för på vårdutveckling.
          </note>
          <note>
            Med det, fru talman, yrkar jag bifall till förslaget i betänkandet
            och därmed till förslaget i Alliansens motion.
          </note>
          <note>
            (Applåder)
          </note>
          <note type="speaker">
            Anf. 236 KARIN RÅGSJÖ (V) replik:
          </note>
          <note>
            Fru talman! Ni verkar inte tycka att det finns några som helst
            problem med att ”sourca ut” delar av universitetssjukhusen, som
            man har gjort här i Stockholm. Ni tycker att det funkar jättebra
            att med vårdvalsideologin gå in och ta ut stora verksamheter som
            inte tar med sig möjligheter till forskning och utveckling eller
            möjligheter för läkare att vara där. Det är nämligen precis så
            det ser ut.
          </note>
          <note>
            Det finns ett starkt motstånd i läkarkåren i Stockholms läns
            landsting, som har varit det län som har gått längst när det gäller
            att outsourca olika delar av universitetssjukhusen mot denna typ
            av verksamhet. Det finns ett motstånd mot att man inte håller
            tag i den verksamhet som finns på ett universitetssjukhus utan
            låter den åka all världens väg.
          </note>
          <note>
            Tycker inte du, Emma Henriksson, att det kan bli problematiskt
            när det finns så många som har tittat – på golvet – på vad som
            händer när man låter delar av ett universitetssjukhus privatiseras
            utan att forskning, utbildning och utveckling följer med? Är inte
            det ett problem?
          </note>
          <note>
            Stockholm har gått först i raden av dessa sjukhus, men vi ser
            en fara med att det här kan utvecklas i andra regioner. Att forskning
            och utbildning dräneras är någonting som sker dagligen i Stockholm.
          </note>
          <note>
            Det är inte så att folk inte diskuterar detta. Det här är ett
            problem. Vårdvalen och privatiseringen av hälso- och sjukvården
            i Stockholms län, som har varit ert skyltfönster, har till viss
            del fungerat dränerande. Väldigt många är väldigt oroade av detta.
          </note>
          <note>
            Är inte det ett typexempel på vad som sker när man låter ett
            universitetssjukhus åka all världens väg och det till slut bara
            är byggnaden som finns kvar?
          </note>
          <note type="speaker">
            Anf. 237 EMMA HENRIKSSON (KD) replik:
          </note>
          <note>
            Fru talman! Att det finns förutsättningar för att bedriva forskning
            är viktigt oavsett vilken form sjukhuset har. De möjligheterna
            ska finnas i primärvården. De ska finnas på sjukhus på alla nivåer.
          </note>
          <note>
            Universitetssjukvård är en otroligt central del i vården, och
            den måste ha goda förutsättningar. Men universitetssjukhus finns
            det inte ens en definition av. Regeringen själv, och även de partier
            som står bakom regeringens förslag, säger: Det kan vi inte riktigt
            definiera nu. Vi vill ha mandat att definiera det i efterhand.
          </note>
          <note>
            Man kan alltså inte när man lägger fram förslaget själv säga
            vad det är som i dag och därmed för all framtid ska betraktas
            som universitetssjukhus. Även Lagrådet slår ned på detta och säger
            att det inte är tillfyllest. Man kan inte få ett sådant mandat,
            eftersom regeringen skulle kunna säga att man bestämmer sig för
            att all sjukhusvård är universitetssjukhus.
          </note>
          <note>
            Nu säger regeringen: Så tänker vi inte göra. Det är inte den
            definitionen vi tänker ha. Nej, men säg då vilken definition ni
            tänker ha!
          </note>
          <note>
            Ska man lägga fram ett förslag bör man veta vad det syftar till.
            Ett flertal remissinstanser pekar på att det är väldigt oklart.
            Man måste också veta vad det är för mandat man kräver. Är det
            för att man ska kunna köra över dem som är satta att ta ansvaret?
          </note>
          <note>
            Som kristdemokrat ser jag gärna att vi har ett större statligt
            ansvar för den avancerade sjukhusvården. Det är något som skulle
            kunna skapa förutsättningar för en mer jämlik vård. Några sådana
            förslag har jag inte sett från Vänsterpartiet eller regeringspartierna.
          </note>
          <note>
            När Läkarförbundet säger att förslaget framstår som ytterst kontraproduktivt
            undrar jag varför Vänsterpartiet inte lyssnar på alla remissinstanser.
          </note>
          <note type="speaker">
            Anf. 238 KARIN RÅGSJÖ (V) replik:
          </note>
          <note>
            Fru talman! Jag tänker inte gå igenom samtliga remissinstansers
            svar. Det är många som är väldigt positiva också. De som är mest
            positiva till att hålla ihop universitetssjukhusen och inte fragmentisera
            är exempelvis de som forskar.
          </note>
          <note>
            KI, Karolinska Institutet, har ju varit en spjutspets. Där har
            forskningen legat. Det finns en extrem oro i leden där. Jag kan
            läsa rakt av: Den viktigaste orsaken till problemen är att den
            sjukvård som fram till nyligen bedrivits inom universitetssjukhusen
            flyttas ut till andra vårdformer, i stor utsträckning till det
            som benämns vårdval, utan att forskning och utbildning följer
            med. Det är jättemånga av de främsta professorerna och lektorerna
            som har skrivit detta i ett offentligt brev. Det är ingen småpotatis.
          </note>
          <note>
            Emma Henriksson och hennes parti tycker inte att det är ett problem
            att forskningen i Stockholm på Karolinska, där för övrigt 500
            barn i dag står i kö för operation och där ni styr och ställer,
            flyttas ut. Jag tycker att det är ett megaproblem när så många
            säger detta.
          </note>
          <note>
            För mig är det självklart att man ska hålla ihop universitetssjukhusen.
            Det är superviktigt att hålla ihop de sjukhus som har forskning,
            utbildning och så vidare, för vårdvalsnissarna, de privata aktörerna,
            garanterar inte det och har inte de förutsättningarna.
          </note>
          <note type="speaker">
            Anf. 239 EMMA HENRIKSSON (KD) replik:
          </note>
          <note>
            Fru talman! Det är ett otroligt ansvar för den som är sjukvårdshuvudman
            hur man reglerar de avtal man sluter och också ger förutsättningar
            för forskning.
          </note>
          <note>
            Om man tror att det som vid ett visst givet datum finns inom
            ramen för en sjukhuskropp och kalla den för universitetssjukhus
            och säga att det som finns där nu är det som för alltid måste
            finnas inom just dessa fyra väggar och med just denna ägare, då
            tror man inte på att vården har möjlighet att fortsätta utvecklas.
            Och jag kan förstå det om man bedriver den politik som Vänsterpartiet
            står för, som på punkt efter punkt handlar om att rycka undan
            mattan och förutsättningarna för vården att utvecklas.
          </note>
          <note>
            Man är inte beredd att ta vara på den kraft och den kunskap som
            finns hos de aktörer som ger sig in i vården. Många gånger handlar
            det om vårdgivare som själva säger att de kan bedriva verksamheten
            bättre, att de är bättre på att få personal att trivas och bättre
            på att ge dem förutsättningar.
          </note>
          <note>
            Utskottet har nyligen varit i Västernorrland och sett skillnaden
            när den offentliga aktören har hälften av personalen som stafettpersonal,
            medan det i primärvården som drivs i annan regi – ja, de har också
            utmaningar – handlar om 5–10 procent stafettpersonal.
          </note>
          <note>
            På område efter område finns det exempel på hur andra aktörer
            kan vara med och bidra i vården.
          </note>
          <note>
            Nu pratar vi om driftsformer för universitetssjukhus, och inte
            på en enda punkt har jag hört någon av företrädarna för regeringen
            eller Vänsterpartiet förklara vad det är för faktiskt problem
            som förslaget skulle lösa. Det saknade också remissinstanserna,
            inklusive de viktiga myndigheter som ansvarar för området. Men
            några svar från de partier som ansvarar för förslaget har vi över
            huvud taget inte hört.
          </note>
          <note type="speaker">
            Anf. 240 CECILIA WIDEGREN (M):
          </note>
          <note>
            Fru talman! Svensk hälso- och sjukvård står inför en rad utmaningar.
            Vi har bland Europas längsta väntetider. Vi har en personalflykt
            som blir än tydligare, inte minst denna sommar. Vi har en tydlig
            demografisk utveckling där de mest multisjuka äldre skjutsas mellan
            hemmet och akutsjukvården i stället för att vårdas. Det finns
            stora regionala skillnader, och det är tydligt att det spelar
            roll för vilken hälso- och sjukvård man får om man bor i Halland
            eller Jönköping eller om man bor i Västernorrland.
          </note>
          <note>
            Fru talman! Svensk vård har goda medicinska resultat internationellt
            sett, men det är rätt svårt att komma dit, och det duger inte.
            Då kan vi förvänta oss här från Sveriges riksdag att ansvarig
            regering, ansvarigt statsråd och regeringspartierna presenterar
            så många konkreta förbättringsförslag att vi kan klara dessa utmaningar.
            I stället presenteras det för riksdagen ett förslag som innebär
            att landstingen inte får fortsätta att utveckla hälso- och sjukvården.
            Det är i grunden behov och problem som landstingen själva inte
            upplever.
          </note>
          <note>
            Fru talman! Jag lyssnade därför noga på Socialdemokraternas inlägg
            här för att höra skälen till propositionen och varför den ligger
            på riksdagens bord. Precis som min allianskollega Emma Henriksson,
            vars anföran ­ de jag instämmer i, kunde jag inte höra skälen.
            Det kunde inte heller merparten av remissinstanserna, som fick
            bereda underlaget. Och reger ­ ingens egen expertmyndighet Lagrådet
            sågade väl också detta lagförslag jäms med fotknölarna. Till en
            del beror det på att regeringen tänker göra förslaget retroaktivt.
            Sedan tänker regeringen försöka definiera något som i dag inte
            är definierat, men inte definiera det nu utan sedan.
          </note>
          <note>
            Titeln på förslaget är Universitetssjukhus , men Lagrådet konstaterar
            att det egentligen berör all sjukvård inom sjukhusens väggar.
            Det betyder alltså att Socialdemokraterna i regering och riksdag
            med sitt förslag vill begränsa möjligheten för någon annan att
            bedriva och utveckla hälso- och sjukvård i till exempel Södertäljeområdet,
            om man tolkar vad Lagrådet skriver.
          </note>
          <note>
            Fru talman! Regeringen väver dimridåer i Sveriges riksdag i stället
            för att presentera konkreta vårdreformer för svensk hälso- och
            sjukvård. Det gör oss i grunden oerhört bekymrade.
          </note>
          <note>
            Vi har nu många utmaningar. Människor får vänta i stället för
            att få vård. Personalen känner att de inte får komma till sin
            rätt och utveckla hälso- och sjukvården. Och de aktörer och huvudmän
            som i dag verkar i svensk hälso- och sjukvård säger att förslaget
            inte är till för att utveckla hälso- och sjukvården, att förslaget
            är till för att hämma utvecklingen i hälso- och sjukvården. Då
            torde regeringen inte bara ha ett litet problem utan ett väldigt
            stort problem.
          </note>
          <note>
            Fru talman! Majoriteten av landstingen, till exempel socialdemokratiskt
            styrda Kronoberg, Östergötland, Örebro, Skåne och Dalarna, har
            liknande farhågor som till exempel Sveriges Kommuner och Landsting.
            Den mycket omtalade utredningen Effektiv vård handlar om att vi
            ska ha mer nära vård i Sverige framöver. Utredaren Göran Stiernstedt
            är också tydlig med att mer inifrån sjukhusbyggnaden måste flyttas
            ut närmare.
          </note>
          <note>
            Om det är så tydligt att man valt att inte definiera vad ett
            sjukhus är är det klart att man kan försvåra och hämma den typ
            av utveckling som i grunden alla i dag bara står och väntar på.
            När kommer regeringens vårdreformer för att stärka den nära vården?
          </note>
          <note>
            Myndigheten Inspektionen för vård och omsorg, som också är reger
            ­ ingens egen expertmyndighet, tydliggör till exempel att man
            hindrar kommande utvecklingsförslag om att stärka den nära vården.
            Det skriver myndigheten i sitt eget remissvar. Det ligger på Socialdepartementet.
            Där blundade regeringen. Detta skrev man inte in i förslaget,
            utan man fortsatte att driva det till riksdagen.
          </note>
          <note>
            Nu är förhoppningen att en majoritet av Sveriges riksdag i morgon
            kommer att avslå förslaget. Ingen har efterfrågat det. Vårdpersonalen
            funderar över vad det innebär. Vårdförbundet skriver: Så som förslaget
            är skrivet hindrar det utveckling och effektivisering av vården.
            Vårdförbundet, personalen, vill alltså inte ha förslaget. Det
            löser inga problem.
          </note>
          <note>
            Detta är en papperstiger som i grunden är en dimridå för att
            slippa tala om det som vi egentligen borde ägna denna debatt åt,
            nämligen hälso- och sjukvårdens reella utmaningar.
          </note>
          <note>
            Min konkreta fråga till Anna-Lena Sörenson, Socialdemokraterna,
            blir därför: Vilket universitetssjukhus är det som Anna-Lena Sörenson
            och Socialdemokraterna oroar sig för? Vilket sjukhus är det som
            skulle riskeras och som gör att man nu lägger fram detta förslag?
            Det kanske är det egna universitetssjukhuset hemma i Linköping?
            Det har dock inte Socialdemokraterna i Östergötland tyckt, för
            de har sågat förslaget. De egna partikamraterna hemma i valkretsen
            har alltså sågat detta, Anna-Lena Sörenson.
          </note>
          <note>
            Jag kommer avslutningsvis till min andra fråga, fru talman. Ni
            har nu suttit i nästan tre år vid makten. Utmaningarna i hälso-
            och sjukvården växer. När kommer propositionerna? När kommer de
            förslag som kan förändra och ta tag i utmaningarna? När får vi
            se dem? Kommer de på propositionslistan i september?
          </note>
          <note>
            (Applåder)
          </note>
          <note type="speaker">
            Anf. 241 ANNA-LENA SÖRENSON (S) replik:
          </note>
          <note>
            Fru talman! Cecilia Widegren inledde sitt anförande med att räkna
            upp de utmaningar som svensk hälso- och sjukvård står inför. Det
            var i princip detsamma som jag anförde i mitt inlägg . Det tycker
            jag är positivt; det är bra att vi gör samma analys av hur det
            står till i svensk hälso- och sjukvård och vad det är som behöver
            göras.
          </note>
          <note>
            Cecilia Widegren fortsätter med att säga att detta är ett onödigt
            lagförslag och att vi slår in öppna dörrar. Men låt oss titta
            på hur det ser ut i verkligheten i till exempel Stockholms läns
            landsting. Där har man lagt ut väldigt mycket på entreprenad.
            Man har alltså splittrat verksamheter. Då finns det stora risker
            för att man också lägger ut verksamhet som hör tätt samman med
            en universitetssjukhusverksamhet.
          </note>
          <note>
            Cecilia Widegren ägnar stort utrymme åt att tala om definitionerna
            av ett universitetssjukhus och vad det är. Det är svårt; det medger
            regeringen i sin proposition. Regeringen vill också ha ett bemyndigande
            för att under sitt konstitutionella ansvar genom myndigheten själv
            definiera det när så behövs.
          </note>
          <note>
            Jag tänker att det som är enkelt att definiera i hälso- och sjukvården,
            till exempel mödrahälsovården eller planerade operationer, oftast
            är det som de privata vårdgivarna vill och kan bedriva. De gör
            det också oftast bra. Det är lätt att följa upp, det är lätt att
            upphandla och det är lätt att kravspecificera.
          </note>
          <note>
            Jag återkommer när det gäller de mer komplexa områdena.
          </note>
          <note type="speaker">
            Anf. 242 CECILIA WIDEGREN (M) replik:
          </note>
          <note>
            Fru talman! Vi har stora utmaningar i svensk hälso- och sjukvård.
            Då ska vi inte lägga vare sig energi, resurser eller engagemang
            på att tala om det som inte löser dessa utmaningar. Tyvärr måste
            vi ägna en hel timme åt detta i kväll i stället för att tala om
            personalbristen inför sommaren, om vårdköerna som växer och så
            vidare.
          </note>
          <note>
            Jag kan bara instämma i vad de socialdemokratiskt styrda landstingen
            i Kronoberg, Östergötland, Örebro, Skåne och Dalarna säger: Det
            här är en papperstiger. Den är till för papperskor gen. Detta
            utvecklar inte hälso ‑ och sjukvården, utan det ser snarare till
            att hämma densamma.
          </note>
          <note>
            Jag hade två konkreta frågor till Anna-Lena Sörenson. För det
            första: Instämmer du i vad dina partikollegor i Östergötland säger?
            De säger: Det här är inget bekymmer, det här berör inte Linköpings
            universitetssjukhus och vi tycker därför att detta är en papperstiger.
            För det andra: V ilket annat sjukhus är det som Anna-Lena Sörenson
            är oroad över och som är anledningen till att propositionen över
            huvud taget har dykt upp? Dessa svar skulle jag gärna vilja ha.
          </note>
          <note>
            Vi efterlyser också svaren på vårdens utmaningar. Vårdförbundet,
            Sveriges sjuksköterskor, är de som i dag står på barrikaderna
            för att se till att förstärka utbildning för att få både bättre
            arbetsmiljö och bättre lokalt ledarskap. De skriver tydligt: Det
            här löser inte, utvecklar inte och effektiviserar inte sjukvården.
            Kom tillbaka med reella förslag!
          </note>
          <note>
            När kommer de reella förslagen, Anna-Lena Sörenson? Kommer de
            på propositionslistan i september? Det är sista chansen för regeringen
            att visa att man har gjort någon skillnad i svensk hälso- och
            sjukvård. Hittills har man presenterat papperstigrar. Jag tror
            att det är den tredje proposition på hälso- och sjukvårdsområdet
            som den här regeringen får dra tillbaka eller som avslås i riksdagen.
            Det är en svag regering som inte får igenom sina egna förslag.
          </note>
          <note type="speaker">
            Anf. 243 ANNA-LENA SÖRENSON (S) replik:
          </note>
          <note>
            Fru talman! För att kunna möta de utmaningar som vi är överens
            om finns för svensk hälso- och sjukvård måste vi ha universitetssjukhus.
            Vi måste ha universitetsverksamhet som håller ihop hälso- och
            sjukvård, forskning, utbildning och utveckling. Det är i dessa
            miljöer som lösningarna till problemen föds. Det är här man kan
            arbeta med evidensbaserade metoder, det är här innovationerna
            föds och det är här idéerna föds till hur man ska lösa problemen.
          </note>
          <note>
            Jag kan se på den föregående, borgerliga, regeringen som hade
            åtta år på sig att komma med lösningar för svensk hälso- och sjukvård.
            Utmaningarna är inte nya, utan dem har vi sett så länge jag har
            varit sjukvårdspolitiker. De lösningar som presenterades då var
            privatiseringar och sänkta skatter. Har det löst någonting av
            de utmaningar vi ser i svensk hälso- och sjukvård, Cecilia Widegren?
          </note>
          <note>
            Det som oroar mig är att den privatiseringsiver som vi ser i
            Stockholms läns landsting också finns här i riksdagen. De borgerliga
            partierna kommer ofta tillbaka till att de lösningar som vi ska
            lansera för att möta utmaningarna är mer av vårdval, mer av privatiseringar
            – och sänkta skatter, förstås. Det kommer ju som grädde på moset.
            Är det detta vi ska lösa utmaningar för svensk hälso- och sjukvård
            med?
          </note>
          <note>
            Nej, vi är allvarligt oroade för att en utveckling ska komma
            till stånd där man lägger ut viktiga verksamheter i landstingen
            på ett sätt som gör att man inte kan ta tillbaka dem. Då kan man
            inte använda dem i den verksamhet och i de komplexa miljöer som
            måste till för att man ska kunna forska, utbilda och utveckla.
          </note>
          <note type="speaker">
            Anf. 244 CECILIA WIDEGREN (M) replik:
          </note>
          <note>
            Fru talman! Vi är oroliga. Vi är oroliga för att denna regering
            inte ser de verkliga utmaningarna. Landstingen har sett dem, för
            de har förkastat förslagen. Expertmyndigheterna har sett dem,
            för de har förkastat förslagen.
          </note>
          <note>
            Anna-Lena Sörenson och Socialdemokraterna kan inte här i Sveriges
            riksdag tala om vilket sjukhus det är man har oro inför. Det hänger
            absolut inte ihop med det egna sjukhuset i den egna valkretsen
            eftersom Socialdemokraterna i Östergötland också är emot förslaget.
            Den enda som är för det torde vara Anna-Lena Sörenson, och då
            får jag i så fall tacka för debatten.
          </note>
          <note>
            Utmaningarna ligger nu i att ta tag i de reella problemen. Vi
            är oroliga för att ni inte kommer med reformerna. Det är vi oroliga
            för, och det är att vara orolig på riktigt. Ni har haft tre år
            på er, och det finns inga vårdreformer presenterade. Det finns
            bara papperstigrar. Som tur är fattar riksdagen beslut om att
            dessa papperstigrar inte behövs. Nu borde ni ta chansen till propositionslistan
            och den sista möjligheten i september att återkomma med vårdreformerna.
          </note>
          <note>
            Alliansregeringen såg till att halvera vårdköer, att skapa fler
            utbildningsplatser för både sjuksköterskor och läkare och att
            göra det möjligt för människor att välja i den nära vården. I
            dag är det ungefär 5 miljoner besök i den nära vården som sker
            hos en annan huvudman.
          </note>
          <note>
            Det här gör att vårdpersonalen kan välja arbetsgivare. Vi ska
            se till att den utvecklingen fortsätter så att vårdpersonalen
            får komma till tals mer, synas mer i den nära vården och utveckla
            den ännu mer. Vi ska inte lägga några blöta filtar över den utvecklingen,
            som i grunden borde få ännu mer resurser och möjligheter.
          </note>
          <note>
            Vi var inte nöjda. Vi är beredda att komma tillbaka och presentera
            nya konkreta vårdreformer. Allianspartierna förbereder sig för
            detta – ju snarare, desto bättre.
          </note>
          <note type="speaker">
            Anf. 245 PER RAMHORN (SD):
          </note>
          <note>
            Herr talman! Vi debatterar propositionen Driftsformer för universitetssjukhus
            .
          </note>
          <note>
            Regeringen har säkert goda intentioner med det lagförslag som
            man föreslår. Man lyfter fram det viktiga arbete som universitetssjukhusen
            gör. Men som så många gånger tidigare under denna mandatperiod
            försöker regeringen genom detta lagförslag lösa ett hypotetiskt
            problem.
          </note>
          <note>
            På nationell nivå finns det inte någon diskussion om att privatisera
            universitetssjukhusen. Med andra ord är privatisering inte ens
            en aktuell frågeställning. Det har också flera remissinstanser
            svarat, bland annat Läkarförbundet. Man skriver i sitt remissvar:
            ” Det råder stor enighet om att universitetssjukhusen även fortsatt
            bör bedrivas i offentlig regi, och en lagstiftning som förhindrar
            en försäljning av universitetssjukhus är därför helt överflödig.
            ”
          </note>
          <note>
            Vi avstyrker också propositionen för att vi menar att en begränsning
            av landstingens möjligheter att lämna över verksamhet vid ett
            universitetssjukhus till någon annan utförare skulle kunna få
            negativa konsekvenser för vårdens utveckling. Man ska ju komma
            ihåg att sjukvården står under ständig utveckling. De sjukdomar
            som i dag kräver tillgång till avancerad vård på ett universitetssjukhus
            kanske inte nödvändigtvis gör det i morgon. Vi befarar därför
            att den medicinska utvecklingen och en framtida nivåstrukturering
            skulle kunna bli lidande, vilket i förlängningen skulle kunna
            försämra för patienterna. Det är också en aspekt som många landsting
            befarar i sina remissvar.
          </note>
          <note>
            Även Vårdförbundet avstyrker, som vi hört här, med motiveringen
            att förslaget förhindrar utveckling och effektivisering av universitetssjukhusen.
            Liknande synpunkter har Karolinska I nstitutet – att förslaget
            riskerar att kväva dynamiken i utvecklingen av hälso ‑ och sjukvården.
          </note>
          <note>
            Frågan man ställer sig är: Var finns regeringens konsekvensanalys
            för patienter och medborgare? Innan man lägger fram ett sådant
            här lagförslag bör man göra en djupare analys av konsekvenserna
            för sjukvården generellt sett men framför allt ur ett patientperspektiv.
            Det har regeringen inte brytt sig om att göra, vilket vi beklagar
            djupt.
          </note>
          <note>
            Herr talman! Vi anser att det är viktigt att även universitetssjukhusen
            ska ha möjlighet att anlita andra vårdgivare när det bedöms vara
            lämpligt och effektivt, till exempel för att korta köerna till
            vissa operationer eller för att snabbt få tillgång till provsvar
            eller resultat av röntgenundersökningar.
          </note>
          <note>
            Med tanke på det rådande krisläget inom sjukvården, med brist
            på vårdplatser och inställda operationer, anser vi att nya regler
            och förbud som kan inverka negativt på sjukvårdens effektivitet
            måste undvikas.
          </note>
          <note>
            Sammanfattningsvis kommer vi att avstyrka regeringens förslag,
            dels för att det inte utgör ett fullständigt beslutsunderlag –
            vilket är häpnadsväckande i sig – och dels för att flera tunga
            remissinstanser tydligt har visat på stora brister och faror i
            förslaget.
          </note>
          <note>
            Vi vill värna sjukvården för att den ska kunna utvecklas och
            effektiviseras eftersom det gynnar patienterna. Politiska förslag
            som enbart bygger på ideologi och riskerar att drabba sjukvårdens
            utveckling och därmed patienterna är inget som vi som parti kan
            ställa oss bakom.
          </note>
          <note>
            Herr talman! När man organiserar hälso ‑ och sjukvården ska man
            alltid ha medborgarnas och patienternas bästa i fokus. Man ska
            eftersträva en hälso ‑ och sjukvård med bästa möjliga kvalitet.
            I vilken regi verksamheten bedrivs bör vara underordnat.
          </note>
          <note>
            Tyvärr är regeringens förslag raka motsatsen. Där är driftsformen
            viktigare än innehållet, vilket vi anser är djupt olyckligt.
          </note>
          <note>
            Herr talman! Jag yrkar bifall till utskottets förslag.
          </note>
          <note type="speaker">
            Anf. 246 KARIN RÅGSJÖ (V) replik:
          </note>
          <note>
            Herr talman! Sverigedemokraterna går i bräschen och har blivit
            det nya sjukvårdspartiet, har jag hört ryktas. Men på samma gång
            har ni blivit riskkapitalisternas egna små gullgossar. Och när
            ni satsar på gänget här till höger är det helt uppenbart att ni
            också kommer att säga ja till skattesänkningar – det gick ju inte
            så bra sist – och till mer privatisering, för det är lösningen.
          </note>
          <note>
            Jag har några konkreta frågor till dig, Per Ramhorn. Vad är det
            som blir jättebra när man ”sourcar ut” delar av Karolinsk a sjukhuset
            och KI, Karolinska I nstitutet? Vad är det som blir så mycket
            bättre när man tar bort delar av det i vårdval men forskning,
            utbildning och utveckling inte följer med? Man dumpar helt enkelt
            det eftersom de privata riskkapitalisterna inte är intresserade
            av att köra det vidare, som de 50 forskarna, professorerna och
            lektorerna påpekar. Vad är det som blir så mycket bättre när man
            ”sourcar ut” universitetssjukhusen? Det undrar jag mycket över.
          </note>
          <note>
            Är inte du orolig? undrar jag också. D u bor i Skåne, och där
            har det inte gått lika långt som här i Stockholm. Men blir inte
            du orolig när det är så många som säger att den forskning som
            har funnits och f ortfarande finns på Karolinska I nstitutet och
            Karolinska sjukhuset håller på att dräneras på grund av vårdvalen,
            på grund av att andra aktörer får ta del av verksamheten men inte
            tar med sig forskning eller utveckling på det området? De vill
            inte heller stå för att vidareutbilda läkare. Är inte det lite
            risky, så att säga? Tycker inte du att man borde fundera lite
            på det?
          </note>
          <note type="speaker">
            Anf. 247 PER RAMHORN (SD) replik:
          </note>
          <note>
            Herr talman! Tack för frågan, Karin!
          </note>
          <note>
            Karin Rågsjö är väldigt fokuserad på Stockholm, men Stockholm
            är ju inte hela Sverige. Det blir mycket Stockholm här.
          </note>
          <note>
            Karin hänvisade till forsk ning och gick in på Karolinska I nstitutet.
            Men vad jag ser avstyrker remissinstanserna förslaget.
          </note>
          <note>
            Det här handlar egentligen om universitetssjukhusen. Det är anmärkningsvärt
            att ni inte går djupare in på vilka konsekvenserna kommer att
            bli för patienterna och medborgarna om ert förslag skulle gå igenom.
            Flera remissinstanser påpekar också detta. Det finns helt enkelt
            ingen konsekvensanalys.
          </note>
          <note type="speaker">
            Anf. 248 KARIN RÅGSJÖ (V) replik:
          </note>
          <note>
            Herr talman! Att jag pratar så mycket om Stockholms läns landsting
            är för att här har borgarna suttit vid makten i snart tre mandatperioder.
            Här har man kört vårdvalsmodellen, privatiseringsmodellen, hela
            vägen in i kaklet.
          </note>
          <note>
            Man kan nu se ganska stora konsekvenser av det här, av en misskött
            hälso ‑ och sjukvård. Det är därför 500 står och köar för att
            bli opererade i det här länet. Barnoperationer får man lämna över
            till andra landsting nu. Det är ett problem.
          </note>
          <note>
            Karolinska sjukhuset och KI har också väldigt utvecklad forskning.
            Det är inte småpotatis. Vi ser listan på alla som säger att det
            här har gått för långt, att det här inte funkar längre, att man
            inte kan ”sourca ut” mer från universitetssjukhusen. Det är klart
            att det kommer att drabba patienter ganska mycket om det inte
            blir någon forskning, utveckling eller utbildning.
          </note>
          <note>
            Nästa anhalt på vägen om Stockholm får fortsätta lär ju bli att
            det mer eller mindre faller samman. Det är inte så att de som
            tar över vårdcentraler eller specialistvård – reumatologi, barnonkologi
            och så vidare som ”sourcas ut” på backen – går vidare och förstärker
            forskningen. Det här drabbar alltså ytterst patienterna.
          </note>
          <note>
            Jag tycker att det är märkligt att Sverigedemokraterna gjorde
            en sådan rockad. Alliansen är ju helt beroende av er för att få
            igenom sina olika utskottsinitiativ och you name it. Så är det
            – och ni har blivit helt beroende av Alliansen på det sättet.
            Det är en ganska trist utveckling, för det var ju ni som var emot
            allt det här för fyra år sedan. Men saker och ting händer på vägen,
            och vad vet jag; det kanske var någon som ringde från Svenskt
            Näringsliv.
          </note>
          <note type="speaker">
            Anf. 249 PER RAMHORN (SD) replik:
          </note>
          <note>
            Herr talman! Det är ingen som har ringt från Svenskt N äringsliv,
            inte till mig i alla fall.
          </note>
          <note>
            Som jag sa i anförandet har man säkert goda intentioner med förslaget.
            Men när man gör en lagstiftning måste den grundas på fakta och
            grundlighet. Som jag har sagt tidigare – vi har haft den här debatten
            flera gånger – kan man inte bara skjuta från höften när man ska
            göra en lagstiftning. Man måste veta vad man gör.
          </note>
          <note>
            Det är precis det ta flera remissinstanser kritiserar; det är
            i många fall ett hafsverk. Det är inte första gången. För en vecka
            sedan gällde det sjukvårdsförsäkringar, och före det gällde det
            primärvårdsvalet. Det blir samma svar från tunga remissinstanser:
            Det här duger inte.
          </note>
          <note>
            Regeringen bör ändå vara lite självkritisk och titta på vad det
            är som gör att man inte får igenom sina förslag. Hade man kunnat
            få igenom förslagen om underlaget hade varit bättre?
          </note>
          <note>
            Kan det vara på det sättet att regeringen sätter ideologi före
            patienternas bästa? Det är en fråga som regeringen kanske ska
            ta med sig.
          </note>
          <note type="speaker">
            Anf. 250 STAFFAN DANIELSSON (C):
          </note>
          <note>
            Herr talman! Återigen debatterar socialutskottet ett förslag
            från reger ­ ingen som jag frågar mig varför det över huvud taget
            har lagts på riksdagens bord. Jag tror även att många av dem som
            har lyssnat på debatten ställer den frågan.
          </note>
          <note>
            Svensk sjukvård står inför mycket stora utmaningar. Bara hälften
            av alla svenskar har en fast läkarkontakt i primärvården. Bristen
            på specialistutbildade sjuksköterskor är skriande. Köerna växer.
            Och allt fler patienter får vänta i månader på att träffa specialistläkare
            eller på att få en behandling.
          </note>
          <note>
            Regeringens förslag handlar inte om de här viktiga frågorna.
            I stället lägger man tid och kraft på att det ska vara förbjudet
            att sälja universitetssjukhus till högstbjudande. Men ingen har
            föreslagit något sådant. Socialdemokraterna väljer alltså att
            lägga resurser på att ta fram ett lagförslag som ska lösa ett
            problem som helt enkelt inte finns.
          </note>
          <note>
            När jag träffar människor i Östergötland och diskuterar sjukvården
            får jag ibland frågor om vad vi i socialutskottet håller på med.
            Mycket kretsar naturligtvis kring de växande utmaningar och problem
            i sjukvården som finns och som behöver åtgärdas och lösas.
          </note>
          <note>
            Ingen har frågat mig vad riksdagen gör för att Linköpings universitetssjukhus
            inte ska säljas. Det beror sannolikt på att ingen har föreslagit
            detta. Det finns inte på kartan. Det är trist att regeringen uppfinner
            problem som inte finns i stället för att ägna sig åt sjukvårdens
            verkliga problem, vilket flera redan har sagt här i dag.
          </note>
          <note>
            Någon kan säkert invända att en lag som förbjuder människor att
            göra något som ingen ändå skulle komma på tanken att göra väl
            inte kan vara så farlig. Men problemet med propositionen är att
            man i syfte att lösa ett problem som inte finns riskerar att förhindra
            en utveckling som de allra flesta tycker är bra.
          </note>
          <note>
            Det som är högspecialiserad sjukvård i dag är nämligen morgondagens
            rutinsjukvård. Så ser utvecklingen ut, och så har den alltid sett
            ut. En ny avancerad metod införs inom den högspecialiserade sjukvården
            för att några år senare finnas ute i den vanliga specialistvården.
          </note>
          <note>
            Om riksdagen skulle förbjuda det som är universitetssjukvård
            just i dag, inte 2007, att i framtiden bedrivas av privata aktörer
            på något sätt skulle den hindra den dynamiska utveckling som är
            viktig i den svenska sjukvården. Lagrådet och massor av tunga
            remissinstanser har citerats här. Myndigheten för vård- och omsorgsanalys
            gör till exempel bedömningen att förslaget riskerar att hämma
            nödvändiga strukturförändringar inom sjukhusvården.
          </note>
          <note>
            Herr talman! Jag yrkar bifall till utskottets förslag.
          </note>
          <note>
            (Applåder)
          </note>
          <note type="speaker">
            Anf. 251 ANNA-LENA SÖRENSON (S) replik:
          </note>
          <note>
            Herr talman! Staffan Danielsson har inte hört någon östgöte uttrycka
            oro över att universitetssjukhuset ska säljas ut. Det har inte
            jag heller hört. Jag har däremot hört många förslag, hemma i Östergötland
            och inte minst här i kammaren, om att lägga ut delar av sjukvården
            till privat verksamhet.
          </note>
          <note>
            Flera av de tidigare talarna har kommit tillbaka till att förslaget,
            om det skulle gå igenom, skulle hämma utvecklingen inom hälso-
            och sjukvården. Jag återkommer till det jag sa i mitt anförande:
            Det finns inget sådant i förslaget.
          </note>
          <note>
            I förslaget talas det om vilka ” någon annan ” är, och som man
            inte får lägga ut verksamheten till. Det står också klart och
            tydligt att om landstinget vill förändra sin verksamhet på olika
            sätt, om man till exempel anser att en del av universitetssjukvården
            har utvecklats till basal sjukvård, kan man lägga ut det på annan
            vårdgivare. Men man kan också – det är viktigt i sammanhanget
            – utveckla och organisera universitetssjukvården på ett sådant
            sätt att man till exempel kan lägga en del av verksamheten på
            Motala sjukhus, på Vrinnevisjukhuset i Norrköping eller inom primärvården.
          </note>
          <note>
            Grejen är att man har kontroll över den här sjukvården. Den kan
            vara av högspecialiserat slag, men den behöver inte utföras på
            universitetssjukhuset utan kan ligga på andra ställen. Man har
            dock kontroll över verksamheten. Man kan bedriva forskning. Och
            man kan bedriva utveckling och utbildning.
          </note>
          <note>
            Det ta kan lät t förstöra s . Jag ska återkomma till det i min
            nästa replik.
          </note>
          <note type="speaker">
            Anf. 252 STAFFAN DANIELSSON (C) replik:
          </note>
          <note>
            Herr talman! Nej, jag har inte hört det från någon östgöte jag
            har träffat. Men jag har hört via Cecilia Widegren här och på
            annat sätt vad sjukhusledningen i Östergötland tycker i frågan.
            Det var tydligt.
          </note>
          <note>
            Vi kan såklart ha en politik som innebär att det inte finns något
            förtroende för lösningar från dem som har ansvar för sjukvården
            i landet. Makten flyttas upp till Stockholm, så att man måste
            ha tillstånd för allt man ska göra. Regeringen ska bestämma vad
            som är sjukvård, och om man vill göra någonting ska man fråga
            regeringen och så vidare. Det hämmar.
          </note>
          <note>
            Jag kan hänvisa till vad utskottets ordförande Emma Henriksson
            och Cecilia Widegren och Per Ramhorn har fört fram här. Det är
            konstruerade och ideologiskt färgade argument som ligger bakom
            det här, vilket vi har hört i debatten här i replikerna.
          </note>
          <note>
            Förslaget behövs inte. Låt oss diskutera sjukvårdens utmaningar
            och koncentrera oss på det! Det är huvuduppgiften i dag.
          </note>
          <note type="speaker">
            Anf. 253 ANNA-LENA SÖRENSON (S) replik:
          </note>
          <note>
            Herr talman! Jag skulle gärna diskutera sjukvårdens utmaningar.
            Och det gör vi på sätt och vis i dag. Sjukvårdens utmaningar måste
            nämligen mötas med bland annat det som sker på universitetssjukhusen.
            Därför är det otroligt viktigt att vi kan hålla ihop dem.
          </note>
          <note>
            Om Staffan Danielsson har läst remissvaren noga har han förmodligen
            också upptäckt att universitetet i Linköping har en annan mening.
            Man stöder förslaget. Det kan man läsa på om.
          </note>
          <note>
            Staffan Danielsson talar också om hur förfärligt det kommer att
            bli om man måste söka tillstånd i Stockholm för saker och ting.
            Hans partikamrat i utskottet brukar stå här och tala om att alla
            ska söka tillstånd för olika verksamheter i Stockholm. Det gäller
            även centerstyrda kommuner och regioner och landsting där Centerpartiet
            är med och styr. De ska också söka tillstånd i Stockholm för att
            kunna bedriva sina verksamheter. Ni talar alltså inte riktigt
            samma språk, Staffan Danielsson.
          </note>
          <note>
            Vi måste komma tillbaka till varför de borgerliga och Sverigedemokraterna
            har en sådan motvilja mot det här förslaget att man inte ens vill
            lyssna på det som står i propositionen om att det går bra att
            utveckla sin verksamhet inom landstingen.
          </note>
          <note>
            Jag tror att det handlar om att man ytterst vill – som Per Ramhorn
            specifikt uttryckte det – ha möjlighet att privatisera olika delar.
            De delar som kommer att privatiseras är det som är enkelt att
            definiera och det som man kan tjäna mycket pengar på. Det kommer
            inte att vara det som är komplext, som är svårt och som är dyrt.
          </note>
          <note>
            Då kommer vården att fragmentiseras. Det kommer att vara mycket
            svårare till exempel vid universitetssjukhuset i Linköping att
            bedriva brännskadevård om man lyfter ut det som är lite enklare
            att definiera och det som man kan tjäna mycket pengar på, till
            exempel plastikkirurgi.
          </note>
          <note type="speaker">
            Anf. 2 5 4 STAFFAN DANIELSSON (C) replik:
          </note>
          <note>
            Herr talman! Det jag kritiserade var att regeringen vill flytta
            makten till regeringen . Landstingen får då i nåder komma med
            förslag om man vill ha den utveckling som har skett sedan 2007
            och som skedde före 2007. Det bör kunna ske på ett naturligt sätt
            även i framtiden utan att man ska centralisera beslutsfattandet
            till regeringen.
          </note>
          <note>
            Till sist vill jag bara säga att jag tycker att det är ideologiskt
            färgat från regeringen, vilket inläggen här – inte minst från
            Karin Rågsjö – visar. Staten är bäst på att sköta sjukvård. Landstingen
            är sämre på det och för att inte tala om privata alternativ. De
            upphandlas ju av landstingen som kan ställa krav och kontrollera
            det hela.
          </note>
          <note>
            När företrädare för Alliansen samt Per Ramhorn har citerat Lagrådet
            och tunga remissinstanser faller det bara till marken. Ni kommenterar
            inte det. Ni bortser från dem och fastnar i er ideologiska grundsyn
            och kanske i ett brev från en del forskare som säkert är viktiga
            i Stockholm, men som inte väger upp den tyngd som finns hos remissinstanserna
            och Lagrådet.
          </note>
          <note type="speaker">
            Anf. 255 BARBRO WESTERHOLM (L):
          </note>
          <note>
            Herr talman! Först vill jag yrka bifall till utskottets förslag
            i betänkandet och avslag på reservationerna.
          </note>
          <note>
            Det som är så viktigt när vi fattar beslut här i riksdagen är
            att vi baserar besluten på ett gediget underlag med konsekvensbeskrivningar
            av det som vi fattar beslut om. Det saknas här.
          </note>
          <note>
            Det saknades faktiskt också i lika stor utsträckning 1982 när
            staten avhände sig ansvaret för universitetssjukhusen. Jag har
            gått tillbaka till det underlag som man då hade, och det handlade
            om tro och tyckande. Landstingen ville ha makten över sjukvården.
            Man hade ju tio år tidigare infört det kommunala självbestämmandet.
          </note>
          <note>
            Den myndighet som jag arbetade på då – Socialstyrelsen – hade
            inte nog med muskler för att sätta emot. Det har haft och har
            konsekvenser därför att sjukvården blev mer och mer prioriterad
            inom universitetssjukvården. Det var till skada för den kliniska
            forskningen som då var bland de världsledande. Det finns många
            utredningar som har visat hur vi har sackat.
          </note>
          <note>
            En del har reparerats under resans gång. Men jag vill påminna
            om att ALF-medlen av och till har varit väldigt svåra att spåra.
            Vad har de egentligen använts för? Har de i stället använts för
            att fylla svarta hål i sjukvårdsbudgeten?
          </note>
          <note>
            Nu ska vi förbjuda att universitetssjukhusen säljs ut, och det
            är en icke-fråga, som flera här har påpekat. Den har inte varit
            på dagordningen. Det som finns på dagordningen och som det i ett
            sådant här läge inte går att motionera om i anslutning till propositionen
            är att det i riksdagen finns ett strängt regelverk för hur man
            kan skriva följdmotioner.
          </note>
          <note>
            Jag skulle vilja se en utveckling av Göran Stiernstedts utredning
            om effektiv vård där han tar upp forskningssidan och framför allt
            att alltmer av sjukvården kommer att förläggas utanför sjukhusen.
            Det innebär att utbildningen och forskningen måste följa med.
          </note>
          <note>
            Läkarutbildningen varierar här i landet, men väldigt mycket ligger
            nu ute på vårdcentralerna. Det ska också vara möjligt att ha utbildning
            på en privat vårdcentral om den uppfyller kraven på kvalitet och
            lärare. Naturligtvis behövs det också resurser. Det här är inte
            gratis, men mycket av utbildningen kan läggas ut på både offentlig
            och privat öppenvård förutsatt att den vården har kvalitet och
            kompetenta lärare.
          </note>
          <note>
            Detta kommer också att vara till gagn för patienterna. När läkemedel
            prövades tidigare skulle det göras på ensjukesjuka patienter på
            universitetssjukhus. Annars kunde det inte bli någon kvalitet
            på prövningarna. Men dessa patienter var ju inte representativa
            för multisjuka kroniker som sedan skulle använda läkemedlen.
          </note>
          <note>
            Nu går vi in i en tid där nya behandlingsmetoder – och det handlar
            inte bara om läkemedel – kommer att prövas ut i den verklighet
            där patienterna finns, och det är nödvändigt.
          </note>
          <note>
            Jag har gått igenom vilka fakta som finns bakom läkemedelsnytta
            och risker hos dem som har passerat sin 85-årsdag. Det finns ingenting.
            Vi vet faktiskt inte vilken nytta dessa läkemedel gör. Vi vet
            ganska mycket om riskerna eftersom de anmäls till Läkemedelsbiverkningsnämnden
            och på andra vägar. Här finns alltså ett mycket stort forskningsbehov,
            och det kommer att tillgodoses i den öppna vården.
          </note>
          <note>
            I framtiden är det naturligtvis också viktigt att utpröva nya
            kirurgiska metoder som inte kan prövas i öppenvård. Det ska vi
            också se till. Forskningsråd, utbildningsdepartement och forskarvärlden
            har här ett stort ansvar för att peka på vad som behövs och hur
            det kan utföras.
          </note>
          <note>
            En del av detta kan mycket väl utföras på sjukhus som är privata.
            På Stockholms sjukhem görs nu väldigt viktig demensforskning och
            också rehabilitering efter nackskador och annat.
          </note>
          <note>
            Det viktiga är att det finns kompetenta forskare och resurser
            på de kliniker som det handlar om. Det görs också en uppföljning
            av kvaliteten på forskningen.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 15 juni.)
          </note>
          <note>
            § 16 Ett starkare skydd mot orättvisa betalningsanmärkningar
          </note>
          <note>
            Finansutskottets betänkande 2016/17:FiU40
          </note>
          <note>
            Ett starkare skydd mot orättvisa betalningsanmärkningar (prop.
            2016/17:105)
          </note>
          <note>
            föredrogs.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut skulle fattas den 15 juni.)
          </note>
          <note>
            § 17 Bordläggning och beslut om förlängd motionstid
          </note>
          <note>
            Följande dokument anmäldes och bordlades:
          </note>
          <note>
            Proposition
          </note>
          <note>
            2016/17:204 Fortsatt giltighet av lagen om vissa register för
            forskning om vad arv och miljö betyder för människors hälsa
          </note>
          <note>
            Kammaren biföll talmannens förslag att motionstiden för ovanstående
            proposition skulle förlängas till och med onsdagen den 20 september
            .
          </note>
          <note>
            Motioner
          </note>
          <note>
            med anledning av prop. 2016/17:188 Nationellt mål och inriktning
            för funktionshinderspolitiken
          </note>
          <note>
            2016/17:3749 av Carina Herrstedt m.fl. (SD)
          </note>
          <note>
            2016/17:3750 av Anders W Jonsson och Per Lodenius (C)
          </note>
          <note>
            § 18 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 13 juni
          </note>
          <note>
            2016/17:1576 Statliga medels användning
          </note>
          <note>
            av Elisabeth Svantesson (M)
          </note>
          <note>
            till statsrådet Anna Ekström (S)
          </note>
          <note>
            2016/17:1577 Mässlingssmitta
          </note>
          <note>
            av Karin Rågsjö (V)
          </note>
          <note>
            till socialförsäkringsminister Annika Strandhäll (S)
          </note>
          <note>
            2016/17:1578 Ökad brottslighet mot företagare
          </note>
          <note>
            av Lars Beckman (M)
          </note>
          <note>
            till statsrådet Anders Ygeman (S)
          </note>
          <note>
            2016/17:1579 Återanvändning av elektronik
          </note>
          <note>
            av Cecilie Tenfjord-Toftby (M)
          </note>
          <note>
            till finansminister Magdalena Andersson (S)
          </note>
          <note>
            2016/17:1580 Översyn av sjöfyllerireglerna
          </note>
          <note>
            av Lars Beckman (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            § 19 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 13 juni
          </note>
          <note>
            2016/17:1496 Skyddad identitet
          </note>
          <note>
            av Tina Ghasemi (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:1495 Bostad för kvinnor som varit utsatta för relationsvåld
          </note>
          <note>
            av Tina Ghasemi (M)
          </note>
          <note>
            till statsrådet Peter Eriksson (MP)
          </note>
          <note>
            2016/17:1497 Kronofogdens register
          </note>
          <note>
            av Boriana Åberg (M)
          </note>
          <note>
            till finansminister Magdalena Andersson (S)
          </note>
          <note>
            2016/17:1528 Förföljelsen av kristna i Egypten
          </note>
          <note>
            av Robert Halef (KD)
          </note>
          <note>
            till utrikesminister Margot Wallström (S)
          </note>
          <note>
            2016/17:1520 Elektroniska betalningar
          </note>
          <note>
            av Lotta Olsson (M)
          </note>
          <note>
            till statsrådet Peter Eriksson (MP)
          </note>
          <note>
            § 20 Kammaren åtskildes kl. 19.29.
          </note>
          <note>
            Sammanträdet leddes
          </note>
          <note>
            av talmannen från dess början till och med § 1 anf. 75 (delvis),
          </note>
          <note>
            av andre vice talmannen därefter till och med § 8 anf. 147 (delvis),
          </note>
          <note>
            av tredje vice talmannen därefter till och med § 8 anf. 178 (delvis),
          </note>
          <note>
            av andre vice talmannen därefter till och med § 13 anf. 209 (delvis),
          </note>
          <note>
            av tredje vice talmannen därefter till och med § 15 anf. 245
            (delvis) och
          </note>
          <note>
            av andre vice talmannen därefter till dess slut.
          </note>
          <note>
            Vid protokollet
          </note>
          <note>
            ANNALENA HANELL
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            Välkomsthälsning
          </note>
          <note>
            Anf. 1 TALMANNEN
          </note>
          <note>
            § 1 Partiledardebatt
          </note>
          <note>
            Anf. 2 Statsminister STEFAN LÖFVEN (S)
          </note>
          <note>
            Anf. 3 ANNA KINBERG BATRA (M)
          </note>
          <note>
            Anf. 4 JIMMIE ÅKESSON (SD)
          </note>
          <note>
            Anf. 5 Statsrådet ISABELLA LÖVIN (MP)
          </note>
          <note>
            Anf. 6 ANNIE LÖÖF (C)
          </note>
          <note>
            Anf. 7 JONAS SJÖSTEDT (V)
          </note>
          <note>
            Anf. 8 JAN BJÖRKLUND (L)
          </note>
          <note>
            Anf. 9 ANDREAS CARLSON (KD)
          </note>
          <note>
            Anf. 10 Statsminister STEFAN LÖFVEN (S)
          </note>
          <note>
            Anf. 11 ANNA KINBERG BATRA (M) replik
          </note>
          <note>
            Anf. 12 Statsminister STEFAN LÖFVEN (S) replik
          </note>
          <note>
            Anf. 13 ANNA KINBERG BATRA (M) replik
          </note>
          <note>
            Anf. 14 Statsminister STEFAN LÖFVEN (S) replik
          </note>
          <note>
            Anf. 15 JIMMIE ÅKESSON (SD) replik
          </note>
          <note>
            Anf. 16 Statsminister STEFAN LÖFVEN (S) replik
          </note>
          <note>
            Anf. 17 JIMMIE ÅKESSON (SD) replik
          </note>
          <note>
            Anf. 18 Statsminister STEFAN LÖFVEN (S) replik
          </note>
          <note>
            Anf. 19 ANNIE LÖÖF (C) replik
          </note>
          <note>
            Anf. 20 Statsminister STEFAN LÖFVEN (S) replik
          </note>
          <note>
            Anf. 21 ANNIE LÖÖF (C) replik
          </note>
          <note>
            Anf. 22 Statsminister STEFAN LÖFVEN (S) replik
          </note>
          <note>
            Anf. 23 JONAS SJÖSTEDT (V) replik
          </note>
          <note>
            Anf. 24 Statsminister STEFAN LÖFVEN (S) replik
          </note>
          <note>
            Anf. 25 JONAS SJÖSTEDT (V) replik
          </note>
          <note>
            Anf. 26 Statsminister STEFAN LÖFVEN (S) replik
          </note>
          <note>
            Anf. 27 JAN BJÖRKLUND (L) replik
          </note>
          <note>
            Anf. 28 Statsminister STEFAN LÖFVEN (S) replik
          </note>
          <note>
            Anf. 29 JAN BJÖRKLUND (L) replik
          </note>
          <note>
            Anf. 30 Statsminister STEFAN LÖFVEN (S) replik
          </note>
          <note>
            Anf. 31 ANDREAS CARLSON (KD) replik
          </note>
          <note>
            Anf. 32 Statsminister STEFAN LÖFVEN (S) replik
          </note>
          <note>
            Anf. 33 ANDREAS CARLSON (KD) replik
          </note>
          <note>
            Anf. 34 Statsminister STEFAN LÖFVEN (S) replik
          </note>
          <note>
            Anf. 35 ANNA KINBERG BATRA (M)
          </note>
          <note>
            Anf. 36 Statsminister STEFAN LÖFVEN (S) replik
          </note>
          <note>
            Anf. 37 ANNA KINBERG BATRA (M) replik
          </note>
          <note>
            Anf. 38 Statsminister STEFAN LÖFVEN (S) replik
          </note>
          <note>
            Anf. 39 ANNA KINBERG BATRA (M) replik
          </note>
          <note>
            Anf. 40 JIMMIE ÅKESSON (SD) replik
          </note>
          <note>
            Anf. 41 ANNA KINBERG BATRA (M) replik
          </note>
          <note>
            Anf. 42 JIMMIE ÅKESSON (SD) replik
          </note>
          <note>
            Anf. 43 ANNA KINBERG BATRA (M) replik
          </note>
          <note>
            Anf. 44 Statsrådet ISABELLA LÖVIN (MP) replik
          </note>
          <note>
            Anf. 45 ANNA KINBERG BATRA (M) replik
          </note>
          <note>
            Anf. 46 Statsrådet ISABELLA LÖVIN (MP) replik
          </note>
          <note>
            Anf. 47 ANNA KINBERG BATRA (M) replik
          </note>
          <note>
            Anf. 48 JONAS SJÖSTEDT (V) replik
          </note>
          <note>
            Anf. 49 ANNA KINBERG BATRA (M) replik
          </note>
          <note>
            Anf. 50 JONAS SJÖSTEDT (V) replik
          </note>
          <note>
            Anf. 51 ANNA KINBERG BATRA (M) replik
          </note>
          <note>
            Anf. 52 JIMMIE ÅKESSON (SD)
          </note>
          <note>
            Anf. 53 Statsminister STEFAN LÖFVEN (S) replik
          </note>
          <note>
            Anf. 54 JIMMIE ÅKESSON (SD) replik
          </note>
          <note>
            Anf. 55 Statsminister STEFAN LÖFVEN (S) replik
          </note>
          <note>
            Anf. 56 JIMMIE ÅKESSON (SD) replik
          </note>
          <note>
            Anf. 57 ANNA KINBERG BATRA (M) replik
          </note>
          <note>
            Anf. 58 JIMMIE ÅKESSON (SD) replik
          </note>
          <note>
            Anf. 59 ANNA KINBERG BATRA (M) replik
          </note>
          <note>
            Anf. 60 JIMMIE ÅKESSON (SD) replik
          </note>
          <note>
            Anf. 61 Statsrådet ISABELLA LÖVIN (MP) replik
          </note>
          <note>
            Anf. 62 JIMMIE ÅKESSON (SD) replik
          </note>
          <note>
            Anf. 63 Statsrådet ISABELLA LÖVIN (MP) replik
          </note>
          <note>
            Anf. 64 JIMMIE ÅKESSON (SD) replik
          </note>
          <note>
            Anf. 65 ANNIE LÖÖF (C) replik
          </note>
          <note>
            Anf. 66 JIMMIE ÅKESSON (SD) replik
          </note>
          <note>
            Anf. 67 ANNIE LÖÖF (C) replik
          </note>
          <note>
            Anf. 68 JIMMIE ÅKESSON (SD) replik
          </note>
          <note>
            Anf. 69 JONAS SJÖSTEDT (V) replik
          </note>
          <note>
            Anf. 70 JIMMIE ÅKESSON (SD) replik
          </note>
          <note>
            Anf. 71 JONAS SJÖSTEDT (V) replik
          </note>
          <note>
            Anf. 72 JIMMIE ÅKESSON (SD) replik
          </note>
          <note>
            Anf. 73 JAN BJÖRKLUND (L) replik
          </note>
          <note>
            Anf. 74 JIMMIE ÅKESSON (SD) replik
          </note>
          <note>
            Anf. 75 JAN BJÖRKLUND (L) replik
          </note>
          <note>
            Anf. 76 JIMMIE ÅKESSON (SD) replik
          </note>
          <note>
            Anf. 77 ANDREAS CARLSON (KD) replik
          </note>
          <note>
            Anf. 78 JIMMIE ÅKESSON (SD) replik
          </note>
          <note>
            Anf. 79 ANDREAS CARLSON (KD) replik
          </note>
          <note>
            Anf. 80 JIMMIE ÅKESSON (SD) replik
          </note>
          <note>
            Anf. 81 Statsrådet ISABELLA LÖVIN (MP)
          </note>
          <note>
            Anf. 82 ANNIE LÖÖF (C) replik
          </note>
          <note>
            Anf. 83 Statsrådet ISABELLA LÖVIN (MP) replik
          </note>
          <note>
            Anf. 84 ANNIE LÖÖF (C) replik
          </note>
          <note>
            Anf. 85 Statsrådet ISABELLA LÖVIN (MP) replik
          </note>
          <note>
            Anf. 86 JONAS SJÖSTEDT (V) replik
          </note>
          <note>
            Anf. 87 Statsrådet ISABELLA LÖVIN (MP) replik
          </note>
          <note>
            Anf. 88 JONAS SJÖSTEDT (V) replik
          </note>
          <note>
            Anf. 89 Statsrådet ISABELLA LÖVIN (MP) replik
          </note>
          <note>
            Anf. 90 ANDREAS CARLSON (KD) replik
          </note>
          <note>
            Anf. 91 Statsrådet ISABELLA LÖVIN (MP) replik
          </note>
          <note>
            Anf. 92 ANDREAS CARLSON (KD) replik
          </note>
          <note>
            Anf. 93 Statsrådet ISABELLA LÖVIN (MP) replik
          </note>
          <note>
            Anf. 94 ANNIE LÖÖF (C)
          </note>
          <note>
            Anf. 95 Statsminister STEFAN LÖFVEN (S) replik
          </note>
          <note>
            Anf. 96 ANNIE LÖÖF (C) replik
          </note>
          <note>
            Anf. 97 Statsminister STEFAN LÖFVEN (S) replik
          </note>
          <note>
            Anf. 98 ANNIE LÖÖF (C) replik
          </note>
          <note>
            Anf. 99 Statsrådet ISABELLA LÖVIN (MP) replik
          </note>
          <note>
            Anf. 100 ANNIE LÖÖF (C) replik
          </note>
          <note>
            Anf. 101 Statsrådet ISABELLA LÖVIN (MP) replik
          </note>
          <note>
            Anf. 102 ANNIE LÖÖF (C) replik
          </note>
          <note>
            Anf. 103 JONAS SJÖSTEDT (V) replik
          </note>
          <note>
            Anf. 104 ANNIE LÖÖF (C) replik
          </note>
          <note>
            Anf. 105 JONAS SJÖSTEDT (V) replik
          </note>
          <note>
            Anf. 106 ANNIE LÖÖF (C) replik
          </note>
          <note>
            Anf. 107 JONAS SJÖSTEDT (V)
          </note>
          <note>
            Anf. 108 ANNIE LÖÖF (C) replik
          </note>
          <note>
            Anf. 109 JONAS SJÖSTEDT (V) replik
          </note>
          <note>
            Anf. 110 ANNIE LÖÖF (C) replik
          </note>
          <note>
            Anf. 111 JONAS SJÖSTEDT (V) replik
          </note>
          <note>
            Anf. 112 JAN BJÖRKLUND (L) replik
          </note>
          <note>
            Anf. 113 JONAS SJÖSTEDT (V) replik
          </note>
          <note>
            Anf. 114 JAN BJÖRKLUND (L) replik
          </note>
          <note>
            Anf. 115 JONAS SJÖSTEDT (V) replik
          </note>
          <note>
            Anf. 116 ANDREAS CARLSON (KD) replik
          </note>
          <note>
            Anf. 117 JONAS SJÖSTEDT (V) replik
          </note>
          <note>
            Anf. 118 ANDREAS CARLSON (KD) replik
          </note>
          <note>
            Anf. 119 JONAS SJÖSTEDT (V) replik
          </note>
          <note>
            Anf. 120 JAN BJÖRKLUND (L)
          </note>
          <note>
            Anf. 121 Statsminister STEFAN LÖFVEN (S) replik
          </note>
          <note>
            Anf. 122 JAN BJÖRKLUND (L) replik
          </note>
          <note>
            Anf. 123 Statsminister STEFAN LÖFVEN (S) replik
          </note>
          <note>
            Anf. 124 JAN BJÖRKLUND (L) replik
          </note>
          <note>
            Anf. 125 Statsrådet ISABELLA LÖVIN (MP) replik
          </note>
          <note>
            Anf. 126 JAN BJÖRKLUND (L) replik
          </note>
          <note>
            Anf. 127 Statsrådet ISABELLA LÖVIN (MP) replik
          </note>
          <note>
            Anf. 128 JAN BJÖRKLUND (L) replik
          </note>
          <note>
            Anf. 129 JONAS SJÖSTEDT (V) replik
          </note>
          <note>
            Anf. 130 JAN BJÖRKLUND (L) replik
          </note>
          <note>
            Anf. 131 JONAS SJÖSTEDT (V) replik
          </note>
          <note>
            Anf. 132 JAN BJÖRKLUND (L) replik
          </note>
          <note>
            Anf. 133 ANDREAS CARLSON (KD)
          </note>
          <note>
            § 2 Avsägelse
          </note>
          <note>
            § 3 Anmälan om subsidiaritetsprövningar
          </note>
          <note>
            § 4 Anmälan om fördröjda svar på interpellationer
          </note>
          <note>
            § 5 Ärenden för hänvisning till utskott
          </note>
          <note>
            § 6 Ärenden för bordläggning
          </note>
          <note>
            § 7 En försöksverksamhet med branschskolor
          </note>
          <note>
            Utbildningsutskottets betänkande 2016/17:UbU21
          </note>
          <note>
            Anf. 134 IDA DROUGGE (M)
          </note>
          <note>
            Anf. 135 ULRIKA CARLSSON i Skövde (C)
          </note>
          <note>
            Anf. 136 CHRISTER NYLANDER (L)
          </note>
          <note>
            Anf. 137 CAROLINE HELMERSSON OLSSON (S)
          </note>
          <note>
            Anf. 138 IDA DROUGGE (M) replik
          </note>
          <note>
            Anf. 139 CAROLINE HELMERSSON OLSSON (S) replik
          </note>
          <note>
            Anf. 140 IDA DROUGGE (M) replik
          </note>
          <note>
            Anf. 141 CAROLINE HELMERSSON OLSSON (S) replik
          </note>
          <note>
            Anf. 142 ULRIKA CARLSSON i Skövde (C) replik
          </note>
          <note>
            Anf. 143 CAROLINE HELMERSSON OLSSON (S) replik
          </note>
          <note>
            Anf. 144 ULRIKA CARLSSON i Skövde (C) replik
          </note>
          <note>
            Anf. 145 CAROLINE HELMERSSON OLSSON (S) replik
          </note>
          <note>
            Anf. 146 ROBERT STENKVIST (SD)
          </note>
          <note>
            (Beslut fattades under § 11.)
          </note>
          <note>
            § 8 Ett klimatpolitiskt ramverk för Sverige
          </note>
          <note>
            Miljö- och jordbruksutskottets betänkande 2016/17:MJU24
          </note>
          <note>
            Anf. 147 MATILDA ERNKRANS (S)
          </note>
          <note>
            Anf. 148 JOHAN HULTBERG (M)
          </note>
          <note>
            Anf. 149 MATILDA ERNKRANS (S) replik
          </note>
          <note>
            Anf. 150 JOHAN HULTBERG (M) replik
          </note>
          <note>
            Anf. 151 MATILDA ERNKRANS (S) replik
          </note>
          <note>
            Anf. 152 JOHAN HULTBERG (M) replik
          </note>
          <note>
            Anf. 153 MARTIN KINNUNEN (SD)
          </note>
          <note>
            Anf. 154 JOHAN HULTBERG (M) replik
          </note>
          <note>
            Anf. 155 MARTIN KINNUNEN (SD) replik
          </note>
          <note>
            Anf. 156 JOHAN HULTBERG (M) replik
          </note>
          <note>
            Anf. 157 MARTIN KINNUNEN (SD) replik
          </note>
          <note>
            Anf. 158 STINA BERGSTRÖM (MP)
          </note>
          <note>
            Anf. 159 RICKARD NORDIN (C)
          </note>
          <note>
            Anf. 160 STINA BERGSTRÖM (MP) replik
          </note>
          <note>
            Anf. 161 RICKARD NORDIN (C) replik
          </note>
          <note>
            Anf. 162 STINA BERGSTRÖM (MP) replik
          </note>
          <note>
            Anf. 163 RICKARD NORDIN (C) replik
          </note>
          <note>
            Anf. 164 MARTIN KINNUNEN (SD) replik
          </note>
          <note>
            Anf. 165 RICKARD NORDIN (C) replik
          </note>
          <note>
            Anf. 166 MARTIN KINNUNEN (SD) replik
          </note>
          <note>
            Anf. 167 RICKARD NORDIN (C) replik
          </note>
          <note>
            Anf. 168 JENS HOLM (V)
          </note>
          <note>
            Anf. 169 JOHAN HULTBERG (M) replik
          </note>
          <note>
            Anf. 170 JENS HOLM (V) replik
          </note>
          <note>
            Anf. 171 JOHAN HULTBERG (M) replik
          </note>
          <note>
            Anf. 172 JENS HOLM (V) replik
          </note>
          <note>
            Anf. 173 LARS TYSKLIND (L)
          </note>
          <note>
            Anf. 174 MARTIN KINNUNEN (SD) replik
          </note>
          <note>
            Anf. 175 LARS TYSKLIND (L) replik
          </note>
          <note>
            Anf. 176 MARTIN KINNUNEN (SD) replik
          </note>
          <note>
            Anf. 177 LARS TYSKLIND (L) replik
          </note>
          <note>
            Anf. 178 LARS-AXEL NORDELL (KD)
          </note>
          <note>
            Anf. 179 JENS HOLM (V) replik
          </note>
          <note>
            Anf. 180 LARS-AXEL NORDELL (KD) replik
          </note>
          <note>
            Anf. 181 JENS HOLM (V) replik
          </note>
          <note>
            Anf. 182 LARS-AXEL NORDELL (KD) replik
          </note>
          <note>
            Anf. 183 STINA BERGSTRÖM (MP) replik
          </note>
          <note>
            Anf. 184 LARS-AXEL NORDELL (KD) replik
          </note>
          <note>
            Anf. 185 STINA BERGSTRÖM (MP) replik
          </note>
          <note>
            Anf. 186 LARS-AXEL NORDELL (KD) replik
          </note>
          <note>
            Anf. 187 Statsrådet ISABELLA LÖVIN (MP)
          </note>
          <note>
            Anf. 188 JENS HOLM (V) replik
          </note>
          <note>
            Anf. 189 Statsrådet ISABELLA LÖVIN (MP) replik
          </note>
          <note>
            Anf. 190 JENS HOLM (V) replik
          </note>
          <note>
            Anf. 191 Statsrådet ISABELLA LÖVIN (MP) replik
          </note>
          <note>
            Anf. 192 JOHAN HULTBERG (M) replik
          </note>
          <note>
            Anf. 193 Statsrådet ISABELLA LÖVIN (MP) replik
          </note>
          <note>
            Anf. 194 JOHAN HULTBERG (M) replik
          </note>
          <note>
            Anf. 195 Statsrådet ISABELLA LÖVIN (MP) replik
          </note>
          <note>
            Anf. 196 RICKARD NORDIN (C) replik
          </note>
          <note>
            Anf. 197 Statsrådet ISABELLA LÖVIN (MP) replik
          </note>
          <note>
            Anf. 198 RICKARD NORDIN (C) replik
          </note>
          <note>
            Anf. 199 Statsrådet ISABELLA LÖVIN (MP) replik
          </note>
          <note>
            (forts. § 12)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 9 Beslut om ärenden som slutdebatterats den 8 juni
          </note>
          <note>
            UFöU5 Svenskt deltagande i Europeiska unionens marina operation
            (Atalanta)
          </note>
          <note>
            KrU12 Förstärkt skydd av kulturegendom vid väpnad konflikt och
            under ockupation
          </note>
          <note>
            FöU13 Ökad kärnsäkerhet
          </note>
          <note>
            FöU11 Tillsyn och kontroll på hälso- och miljöområdet inom försvaret
          </note>
          <note>
            § 10 Beslut om ärenden som slutdebatterats den 12 juni
          </note>
          <note>
            UU10 Verksamheten i Europeiska unionen under 2016
          </note>
          <note>
            UU18 Vitbok om EU:s framtid
          </note>
          <note>
            SfU25 Ett sammanhållet mottagande med tidsbegränsade uppehållstillstånd
          </note>
          <note>
            SfU20 Riksrevisionens rapport om sjukskrivning
          </note>
          <note>
            SfU22 Riksrevisionens rapport om arbetskraftsinvandring
          </note>
          <note>
            § 11 Beslut om ärende som slutdebatterats vid dagens sammanträde
          </note>
          <note>
            UbU21 En försöksverksamhet med branschskolor
          </note>
          <note>
            § 12 (forts. från § 8) Ett klimatpolitiskt ramverk för Sverige
            (forts. MJU24)
          </note>
          <note>
            Anf. 200 LARS TYSKLIND (L) replik
          </note>
          <note>
            Anf. 201 Statsrådet ISABELLA LÖVIN (MP) replik
          </note>
          <note>
            Anf. 202 LARS TYSKLIND (L) replik
          </note>
          <note>
            Anf. 203 Statsrådet ISABELLA LÖVIN (MP) replik
          </note>
          <note>
            Anf. 204 ÅSA ROMSON (MP)
          </note>
          <note>
            Anf. 205 Statsrådet ISABELLA LÖVIN (MP) replik
          </note>
          <note>
            Anf. 206 ÅSA ROMSON (MP) replik
          </note>
          <note>
            (Beslut skulle fattas den 15 juni.)
          </note>
          <note>
            § 13 Tillsammans mot brott – ett nationellt brottsförebyggande
            program
          </note>
          <note>
            Justitieutskottets betänkande 2016/17:JuU15
          </note>
          <note>
            Anf. 207 PETTER LÖBERG (S)
          </note>
          <note>
            Anf. 208 PÅL JONSON (M)
          </note>
          <note>
            Anf. 209 ADAM MARTTINEN (SD)
          </note>
          <note>
            Anf. 210 PETTER LÖBERG (S) replik
          </note>
          <note>
            Anf. 211 ADAM MARTTINEN (SD) replik
          </note>
          <note>
            Anf. 212 PETTER LÖBERG (S) replik
          </note>
          <note>
            Anf. 213 ADAM MARTTINEN (SD) replik
          </note>
          <note>
            Anf. 214 ANNIKA HIRVONEN FALK (MP)
          </note>
          <note>
            Anf. 215 LINDA SNECKER (V)
          </note>
          <note>
            Anf. 216 ROGER HADDAD (L)
          </note>
          <note>
            Anf. 217 ANNIKA HIRVONEN FALK (MP) replik
          </note>
          <note>
            Anf. 218 ROGER HADDAD (L) replik
          </note>
          <note>
            Anf. 219 ANNIKA HIRVONEN FALK (MP) replik
          </note>
          <note>
            Anf. 220 ROGER HADDAD (L) replik
          </note>
          <note>
            (Beslut skulle fattas den 15 juni.)
          </note>
          <note>
            § 14 Riksrevisionens rapport om upprättandet av tillfälliga gränskontroller
            vid inre gräns
          </note>
          <note>
            Justitieutskottets betänkande 2016/17:JuU25
          </note>
          <note>
            Anf. 221 LINDA SNECKER (V)
          </note>
          <note>
            Anf. 222 HELENE PETERSSON i Stockaryd (S)
          </note>
          <note>
            Anf. 223 LINDA SNECKER (V) replik
          </note>
          <note>
            Anf. 224 HELENE PETERSSON i Stockaryd (S) replik
          </note>
          <note>
            Anf. 225 LINDA SNECKER (V) replik
          </note>
          <note>
            Anf. 226 HELENE PETERSSON i Stockaryd (S) replik
          </note>
          <note>
            Anf. 227 ANDERS HANSSON (M)
          </note>
          <note>
            Anf. 228 HELENE PETERSSON i Stockaryd (S) replik
          </note>
          <note>
            Anf. 229 ANDERS HANSSON (M) replik
          </note>
          <note>
            Anf. 230 HELENE PETERSSON i Stockaryd (S) replik
          </note>
          <note>
            Anf. 231 ANDERS HANSSON (M) replik
          </note>
          <note>
            Anf. 232 ANNIKA HIRVONEN FALK (MP)
          </note>
          <note>
            (Beslut skulle fattas den 15 juni.)
          </note>
          <note>
            § 15 Driftsformer för universitetssjukhus
          </note>
          <note>
            Socialutskottets betänkande 2016/17:SoU21
          </note>
          <note>
            Anf. 233 ANNA-LENA SÖRENSON (S)
          </note>
          <note>
            Anf. 234 KARIN RÅGSJÖ (V)
          </note>
          <note>
            Anf. 235 EMMA HENRIKSSON (KD)
          </note>
          <note>
            Anf. 236 KARIN RÅGSJÖ (V) replik
          </note>
          <note>
            Anf. 237 EMMA HENRIKSSON (KD) replik
          </note>
          <note>
            Anf. 238 KARIN RÅGSJÖ (V) replik
          </note>
          <note>
            Anf. 239 EMMA HENRIKSSON (KD) replik
          </note>
          <note>
            Anf. 240 CECILIA WIDEGREN (M)
          </note>
          <note>
            Anf. 241 ANNA-LENA SÖRENSON (S) replik
          </note>
          <note>
            Anf. 242 CECILIA WIDEGREN (M) replik
          </note>
          <note>
            Anf. 243 ANNA-LENA SÖRENSON (S) replik
          </note>
          <note>
            Anf. 244 CECILIA WIDEGREN (M) replik
          </note>
          <note>
            Anf. 245 PER RAMHORN (SD)
          </note>
          <note>
            Anf. 246 KARIN RÅGSJÖ (V) replik
          </note>
          <note>
            Anf. 247 PER RAMHORN (SD) replik
          </note>
          <note>
            Anf. 248 KARIN RÅGSJÖ (V) replik
          </note>
          <note>
            Anf. 249 PER RAMHORN (SD) replik
          </note>
          <note>
            Anf. 250 STAFFAN DANIELSSON (C)
          </note>
          <note>
            Anf. 251 ANNA-LENA SÖRENSON (S) replik
          </note>
          <note>
            Anf. 252 STAFFAN DANIELSSON (C) replik
          </note>
          <note>
            Anf. 253 ANNA-LENA SÖRENSON (S) replik
          </note>
          <note>
            Anf. 254 STAFFAN DANIELSSON (C) replik
          </note>
          <note>
            Anf. 255 BARBRO WESTERHOLM (L)
          </note>
          <note>
            (Beslut skulle fattas den 15 juni.)
          </note>
          <note>
            § 16 Ett starkare skydd mot orättvisa betalningsanmärkningar
          </note>
          <note>
            Finansutskottets betänkande 2016/17:FiU40
          </note>
          <note>
            (Beslut skulle fattas den 15 juni.)
          </note>
          <note>
            § 17 Bordläggning och beslut om förlängd motionstid
          </note>
          <note>
            § 18 Anmälan om frågor för skriftliga svar
          </note>
          <note>
            § 19 Anmälan om skriftliga svar på frågor
          </note>
          <note>
            § 20 Kammaren åtskildes kl. 19.29.
          </note>
          <note>
            Tryck: Elanders, Vällingby 2017
          </note>
        </div>
      </body>
    </text>
  </TEI>
</teiCorpus>
