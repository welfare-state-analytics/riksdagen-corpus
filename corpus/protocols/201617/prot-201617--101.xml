<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201617</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201617</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201617--101</head>
          <docDate when="2017-04-27">2017-04-27</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 6 april justerades.
          </note>
          <note>
            § 2 Avsägelser
          </note>
          <note>
            Tjänstgörande ålderspresidenten meddelade att Anna-Caren Sätherberg
            (S) avsagt sig uppdraget som suppleant i näringsutskottet.
          </note>
          <note>
            Kammaren biföll denna avsägelse.
          </note>
          <note>
            Tjänstgörande ålderspresidenten meddelade att Patrik Engström
            (S) avsagt sig uppdraget som suppleant i socialförsäkringsutskottet
            från och med den 8 maj.
          </note>
          <note>
            Kammaren biföll denna avsägelse.
          </note>
          <note>
            § 3 Anmälan om kompletteringsval
          </note>
          <note>
            Tjänstgörande ålderspresidenten meddelade
          </note>
          <note>
            att Socialdemokraternas riksdagsgrupp anmält Anna-Caren Sätherberg
            som ledamot i näringsutskottet, Patrik Engström som suppleant
            i näringsutskottet och Marie Olsson som suppleant i socialförsäkringsutskottet
            samt
          </note>
          <note>
            att Moderaternas riksdagsgrupp anmält Cecilie Tenfjord-Toftby
            som suppleant i civilutskottet.
          </note>
          <note>
            Tjänstgörande ålderspresidenten förklarade valda till
          </note>
          <note>
            ledamot i näringsutskottet
          </note>
          <note>
            Anna-Caren Sätherberg (S)
          </note>
          <note>
            suppleant i civilutskottet
          </note>
          <note>
            Cecilie Tenfjord-Toftby (M)
          </note>
          <note>
            suppleant i näringsutskottet
          </note>
          <note>
            Patrik Engström (S)
          </note>
          <note>
            Tjänstgörande ålderspresidenten förklarade vald från och med
            den 8 maj till
          </note>
          <note>
            suppleant i socialförsäkringsutskottet
          </note>
          <note>
            Marie Olsson (S)
          </note>
          <note>
            § 4 Utökning av antalet suppleanter
          </note>
          <note>
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i skatteutskottet skulle utökas
            från 27 till 28.
          </note>
          <note>
            Kammaren medgav denna utökning.
          </note>
          <note>
            § 5 Val av extra suppleant
          </note>
          <note>
            Val av extra suppleant i skatteutskottet företogs.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i skatteutskottet
          </note>
          <note>
            Magnus Oscarsson (KD)
          </note>
          <note>
            § 6 Anmälan om faktapromemoria
          </note>
          <note>
            Tjänstgörande ålderspresidenten anmälde att följande faktapromemoria
            om förslag från Europeiska kommissionen hade kommit in och överlämnats
            till utskott:
          </note>
          <note>
            2016/17:FPM85 Handlingsplan om finansiella tjänster för konsumenter:
            Bättre produkter, fler valmöjligheter KOM(2017) 139 till finansutskottet
          </note>
          <note>
            § 7 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2016/17:173 till finansutskottet
          </note>
          <note>
            Motioner
          </note>
          <note>
            2016/17:3717 och 3718 till socialförsäkringsutskottet
          </note>
          <note>
            § 8 Medborgarskap, Migration och asylpolitik, Anhöriginvandring
            och Arbetskraftsinvandring
          </note>
          <note>
            Socialförsäkringsutskottets betänkande 2016/17:SfU14
          </note>
          <note>
            Medborgarskap,
          </note>
          <note>
            Socialförsäkringsutskottets betänkande 2016/17:SfU15
          </note>
          <note>
            Migration och asylpolitik,
          </note>
          <note>
            Socialförsäkringsutskottets betänkande 2016/17:SfU16
          </note>
          <note>
            Anhöriginvandring och
          </note>
          <note>
            Socialförsäkringsutskottets betänkande 2016/17:SfU17
          </note>
          <note>
            Arbetskraftsinvandring
          </note>
          <note>
            föredrogs.
          </note>
          <note type="speaker">
            Anf. 1 YILMAZ KERIMO (S):
          </note>
          <note>
            Fru ålderspresident! Dagens debatt behandlar fyra motionsbetänkanden
            som rör medborgarskap, migrations- och flyktingpolitik, anhöriginvandring
            och arbetskraftsinvandring och berör ett stort antal kommittémotioner
            och enskilda motioner från allmänna motionstiden.
          </note>
          <note>
            Jag yrkar bifall till reservation 5 i SfU17. I övrigt yrkar jag
            bifall till utskottets förslag och avslag på samtliga reservationer.
          </note>
          <note>
            Fru ålderspresident! Jag kan inledningsvis konstatera att den
            omläggning av politiken på dessa områden som regering och riksdag
            i bred enighet har beslutat om också kommer till uttryck i dessa
            utskottsbetänkanden. Den politik som regeringen för har bredast
            möjliga majoritet och är den enda möjliga om man ser till de förslag
            som framförs från riksdagens samtliga partier.
          </note>
          <note>
            Förslagen bygger på utgångspunkten att det måste vara ordning
            och reda i flyktingpolitiken. Det är en politik som är väl avvägd
            utifrån de förutsättningar som gäller i vår omvärld. Det är en
            politik som bygger på en reglerad invandring som är hållbar.
          </note>
          <note>
            Vi kan inte ha en politik som vitt skiljer sig från den i andra
            länder i Europa. Det är också därför som det är viktigt att vi
            driver på inom EU för en gemensam migrationspolitik där alla länder
            tar ett gemensamt ansvar.
          </note>
          <note>
            Migrationen i världen ökar, och Sverige är en del i den utvecklingen.
            En förutsättning för att på sikt kunna hantera denna utveckling
            är att ha en långsiktigt hållbar och rättssäker migrationspolitik
            som värnar asylrätten. Asylrätten är en rättighet som är fastställd
            i internationella konventioner.
          </note>
          <note>
            Antalet asylsökande som sökte sig till Sverige under 2015 var
            rekordhögt, och utmaningarna för det svenska asylsystemet var
            därför stora. Situationen i mottagandet är i dagsläget under kontroll,
            även om det fortfarande finns utmaningar.
          </note>
          <note>
            För att hantera den akuta flyktingsituationen och upprätthålla
            asylrätten behövdes det en begränsning i flyktingmottagandet i
            Sverige. Det svenska regelverket anpassades därför tillfälligt
            till EU-rättens och internationella konventioners miniminivå genom
            tidsbegränsade insatser, exempelvis tidsbegränsade uppehållstillstånd
            och tillfälliga id- och gränskontroller.
          </note>
          <note>
            De åtgärder som vidtogs tillsammans med politiska förändringar
            i andra länder och inom EU gjorde att betydligt färre personer
            sökte asyl i Sverige under 2016.
          </note>
          <note>
            Enligt utskottet var de tillfälliga åtgärder som vidtogs i en
            mycket ansträngd situation nödvändiga och tillräckliga.
          </note>
          <note>
            Jag vill framhålla att begränsningarna av möjligheten att få
            uppehållstillstånd i Sverige är tillfälliga och att regeringen
            redan efter två år avser att bedöma behovet av att lagen ska gälla
            även under det sista året av giltighetstiden.
          </note>
          <note>
            Även om regeringens politik har lett till att vi är på rätt väg
            i migra ­ tionspolitiken finns det utmaningar. En del av dessa
            utmaningar har funnits länge, och jag kan bara beklaga att tidigare
            regering inte påbörjade det nödvändiga förändringsarbetet.
          </note>
          <note>
            Vi kan dock glädjas åt att detta arbete nu har satts igång. Det
            gäller exempelvis frågan om åldersbedömningar, där vi nu har en
            ny fungerande ordning på plats. Samma sak gäller boendefrågan,
            där alla kommuner nu måste dela på ansvaret för mottagandet av
            nyanlända. Detta är ett gemensamt ansvar för hela landet.
          </note>
          <note>
            Vi har nu också en regering som är aktiv i EU-samarbetet för
            att påverka EU:s gemensamma regelverk, så att alla EU länder ska
            dela på ansvaret för de flyktingar som kommer till EU.
          </note>
          <note>
            Inom samtliga berörda politikområden pågår mycket arbete, antingen
            i pågående utredningar eller i förslag som förbereds av regeringen.
            Många motionsyrkanden har därför avstyrkts med just det argumentet.
            Det gäller exempelvis förslag som berör det europeiska asylsystemet,
            mottagandet av asylsökande, verkställigheten av avvisnings- och
            utvisningsbeslut och frågan om lagliga vägar.
          </note>
          <note>
            När det gäller studenters och forskares möjligheter att få stanna
            i Sverige har reglerna utvidgats. Förutsättningarna för utländska
            studenter att stanna kvar efter avslutade studier för att söka
            arbete eller undersöka förutsättningarna för att bedriva näringsverksamhet
            är nu bättre – detta för att öka Sveriges attraktionskraft.
          </note>
          <note>
            Utskottet noterar också att ett nytt direktiv har beslutats inom
            EU med regler om inresa och vistelse för bland annat studenter
            och forskare från länder utanför EU. Direktivet ska nu genomföras
            i medlemsstaterna. Enligt utskottets mening bör detta arbete avvaktas.
          </note>
          <note>
            När det gäller EU-blåkort är det värt att nämna att det inom
            EU pågår ett arbete med ett nytt blåkortsdirektiv som ska upphäva
            och ersätta det nu gällande. Utskottet anser att detta arbete
            bör avvaktas. Enligt utskottet saknas det skäl för riksdagen att
            göra ett tillkännagivande om ändring av utlänningslagstiftningen.
          </note>
          <note>
            Regeringens särskilda utredare presenterade i december 2016,
            i betänkandet Stärkt ställning för arbetskraftsinvandrare på arbetsmarknaden
            , ett antal förslag till åtgärder för att stärka arbetskraftsinvandrares
            ställning på arbetsmarknaden.
          </note>
          <note>
            I utredningens betänkande finns även förslag om att Migrationsverket
            ska ges möjlighet till direktåtkomst till vissa uppgifter hos
            andra myndigheter och att regeringen ska få meddela ytterligare
            föreskrifter om Migra ­ tionsverkets genomförande och redovisning
            av kontroll av arbetstillstånd.
          </note>
          <note>
            Migrationsverket föreslås få direktåtkomst till vissa särskilt
            angivna uppgifter från Skatteverket, Kronofogdemyndigheten, Försäkringskassan
            och Pensionsmyndigheten om uppgifterna behövs för hantering av
            ansökningar om vissa uppehållstillstånd och arbetstillstånd eller
            för kontroll av sådana arbetstillstånd.
          </note>
          <note>
            Utredaren påpekar att direktåtkomst innebär särskilda risker
            för otillbörligt integritetsintrång. Frågan om en myndighet bör
            få direktåtkomst till information som finns hos en annan myndighet
            bör därför bedömas genom en avvägning mellan de skäl som talar
            för en sådan åtkomst och de integritetsskäl som talar emot.
          </note>
          <note>
            Frågan om att motverka missbruk av reglerna för arbetskraftsinvandring
            måste tas på största allvar. Samtidigt kan det konstateras att
            frågan behandlats i en nyligen avlämnad utredning och att beredning
            pågår inom Regeringskansliet. Frågan om direktåtkomst är dock,
            vilket utredaren pekar på, komplicerad, och hänsyn måste tas till
            risken för integritetskränkningar.
          </note>
          <note>
            Försämrade villkor och förutsättningar för arbetskraftsinvandrare,
            såsom långa handläggningstider hos Migrationsverket och ökad risk
            att få uppehållstillståndet återkallat på grund av mindre misstag
            begångna av arbetsgivaren, minskar Sveriges attraktionskraft och
            riskerar att hindra en nödvändig kompetensinvandring.
          </note>
          <note>
            Vi utgår från att regeringen återkommer med förslag så snart
            det är möjligt. Ett tillkännagivande i denna fråga kan och bör
            inte enligt vår bedömning påskynda den grundliga beredning av
            frågan som vi anser är nödvändig. Motionerna, som får anses i
            huvudsak tillgodosedda, bör därför avstyrkas.
          </note>
          <note>
            Fru ålderspresident! Med detta yrkar jag bifall till Socialdemokraternas
            och Miljöpartiets gemensamma reservation 5 i SfU17 och i övrigt
            bifall till utskottets förslag.
          </note>
          <note>
            (Applåder)
          </note>
          <note type="speaker">
            Anf. 2 JOHAN FORSSELL (M):
          </note>
          <note>
            Fru ålderspresident! Vi ska i dag behandla ett antal betänkanden.
            Jag ska strax återkomma till vilka reservationer jag vill yrka
            bifall till.
          </note>
          <note>
            Låt mig dock inleda med att säga att vi i dag ses i den här kammaren
            mot bakgrund av att 300 000 människor har sökt asyl i Sverige
            på tre år. Det är en siffra som vi aldrig varit i närheten av
            tidigare. Det är faktiskt det högsta inflöde per capita som någonsin
            har uppmätts i ett OECD-land.
          </note>
          <note>
            Det beror delvis på en omvärld som är i kris. Många människor
            är på flykt, på goda grunder. Men det beror också på att Sverige
            under lång tid tilläts ha ett regelverk, lagar och regler, som
            på flera punkter skilde sig drastiskt från vad som har varit praxis
            i vår omvärld. Det som har gällt i de flesta andra länder – till
            exempel tillfälliga uppehållstillstånd, försörjningskrav vid anhöriginvandring
            som har fungerat i praktiken och medicinska åldersbedömningar
            för ensamkommande – var under lång tid avlägset i Sverige.
          </note>
          <note>
            Det är alltid lätt att vara efterklok. Men jag tror att den enkelspåriga
            diskussionen om migration, rörlighet över nationsgränserna och
            målkonflikter som migrationspolitiken innebär har varit dålig
            för Sverige. Konsekvenserna kommer att ramsätta svensk politik
            under många år framöver, kanske inte främst när det gäller just
            migration utan snarare när det gäller integration. Den stora frågan
            är hur vi ska undvika att upprepa de senaste decenniernas misslyckade
            integrationspolitik och i stället skapa förutsättningar för att
            fler människor ska kunna få ett arbete, få en bostad och bygga
            sig en framtid i vårt land.
          </note>
          <note>
            Fru ålderspresident! Migrationsverkets prognos anlände i går.
            34 000 människor beräknas söka asyl i Sverige under 2017. Det
            är ungefär på samma nivå som förra året. Det är naturligtvis färre
            än under den mest intensiva fasen under flyktingkrisen. Samtidigt
            är det något fler än de som har sökt asyl i Sverige jämfört med
            ett tioårssnitt – flyktingkrisen borträknad.
          </note>
          <note>
            Vi har också fortfarande problem med långa handläggningstider.
          </note>
          <note>
            Det finns också en stor osäkerhet i Europa. Är det någon som
            vet i dag hur EU kommer att se ut om sex månader, eller kanske
            om sex veckor?
          </note>
          <note>
            Det är också uppenbart att vi har stora problem på bostadssidan.
            Kommunplaceringarna fungerar inte. Det viktigaste skälet till
            det är helt enkelt att det byggs för lite. Det är för svårt att
            bygga, och det tar för lång tid.
          </note>
          <note>
            Enligt SVT:s granskning från i fjol är det bara 4 stycken av
            de 50 kommuner som har det största betinget för i år som beräknas
            klara årets tilldelning. Jag vill understryka att det gäller i
            kommuner oavsett politisk färg. Det blev vi också varse så sent
            som häromdagen, när S-styrda Malmö nu i praktiken ber om ett undantag
            från lagstiftningen; de vill inte ta emot fler nyanlända.
          </note>
          <note>
            Jag vill också påminna regeringen och regeringspartierna om den
            överenskommelse som slöts häromåret mellan ett stort antal partier.
            Där underströks vikten av att göra regelförenklingar i syfte att
            få fler bostäder på plats. Fortfarande har det kommit väldigt
            få sådana förslag. Regeringen pekar på kommunerna med hela handen
            men har i praktiken bakbundit deras möjligheter att leverera vad
            lagen kräver. Här har Alliansen tillsammans lagt ett stort antal
            förslag på riksdagens bord.
          </note>
          <note>
            Fru ålderspresident! Nu höjs röster för att Sverige ska återgå
            till den politik som ledde Sverige in i krisen. Det sägs att den
            tillfälliga lagen ska vara just tillfällig, en parentes. Det sägs
            att det enda anständiga vore att helst före 2019 låta allting
            återgå till vad som gällde tidigare. Jag tror att det skulle vara
            ett misstag. Det skulle riskera att återigen försätta Sverige
            i en situation där vi inte har kontroll. Under krisens mest akuta
            fas var människor tvungna att sova utomhus. Människor sattes på
            bussar utan att få veta till vilken destination i Sverige de skulle
            åka.
          </note>
          <note>
            Nu har vi också mycket svåra integrationsproblem i Sverige. Knappt
            hälften av alla nyanlända arbetar ens en timme i veckan efter
            åtta år i Sve ­ rige. Moderaternas svar på detta är mångfasetterat.
            Det handlar framför allt om integrationspolitik. Men en del är
            också att Sverige behöver en migrationspolitik som är långsiktig
            och skapar förutsättningar, så att män ­ niskor kan veta vad som
            gäller och hur lagar och regler ska se ut i Sverige på lite längre
            sikt än bara några veckor. Men det behövs också en migra ­ tionspolitik
            på en hållbar nivå, där vi faktiskt kan klara integrationen av
            alla de människor som har sökt sig till Sverige.
          </note>
          <note>
            Fru ålderspresident! Migrationspolitikens grundval är att den
            som har asylskäl ska få en fristad medan den som saknar det ska
            återvända hem. Det måste helt enkelt vara skillnad mellan ja och
            nej.
          </note>
          <note>
            Precis som vi kommer att ha mer diskussioner om integration i
            den här kammaren är det här en debatt som vi tyvärr fortfarande
            bara är i början av. I går skrev Migrationsverket upp prognosen
            även för antalet personer som förväntas avvika kommande år. Ett
            redan bekymmersamt läge blev ännu mer bekymmersamt.
          </note>
          <note>
            Migrationsverket beräknar att 51 000 nya ärenden ska överlämnas
            från Migrationsverket till polisen de kommande åren. Vi har redan
            i dag ungefär 20 000 utvisningsärenden. De tre senaste åren har
            11 000 ärenden preskriberats. Det rör sig, lågt räknat, om sammantaget
            mellan 70 000 och 80 000 människor. Det motsvarar storleken på
            en medelstor, eller kanske till och med lite större, svensk stad
            som inom några år riskerar att befinna sig i det djupaste av utanförskap.
          </note>
          <note>
            Det här är djupt problematiskt. Det urholkar inte bara förtroendet
            för migrationspolitiken; det undergräver också skillnaden mellan
            ja och nej. Det kommer att medföra en social utsatthet som vi
            aldrig har sett i det här landet tidigare. Vem tar ansvar för
            70 000–80 000 människor som lever i det skuggsamhället? Vem ska
            ta ansvar för de barn som kommer att födas in i detta?
          </note>
          <note>
            Det är lätt att vara efterklok. Men det är ett problem att det
            har funnits en inställning i svensk politik där det har setts
            som inhumant att ta tag i det framväxande skuggsamhället. Man
            har inte vågat säga att en reglerad invandring bygger på att den
            som saknar asylskäl ska återvända hem, annars har man inte en
            hållbar politik.
          </note>
          <note>
            Migrationspolitik är svårt eftersom det handlar om människor.
            Det handlar om människor som ofta befinner sig i olika former
            av utsatthet. Många har goda skäl för att söka sig till Sverige,
            med eller utan asylskäl. Man vill ha en bättre framtid. Men att
            negligera grunden i migrationspolitiken, skillnaden mellan ja
            och nej, är inte humant och inte heller långsiktigt.
          </note>
          <note>
            Fru ålderspresident! All internationell erfarenhet visar att
            om man ska förhindra att ett sådant skuggsamhälle växer fram måste
            man göra det redan innan problemen har vuxit sig stora. När problemen
            finns där är det svårt att hantera.
          </note>
          <note>
            Jag ifrågasätter om regeringen har kraften och förslagen för
            att vända utvecklingen. Vi kan se att förvarsplatserna inte räcker
            till, att utlänningskontrollerna har sjunkit som en sten och att
            återvändandet inte fungerar. Förra året verkställde polisen bara
            3 700 ärenden. Det var 4 000 ärenden som preskriberades. Vi preskriberar
            alltså fler ärenden i detta land än vad som kan verkställas med
            tvång.
          </note>
          <note>
            Dessutom är den lagstiftning som regeringen har aviserat, och
            som skulle presenteras redan i mars, försenad.
          </note>
          <note>
            Från Moderaternas sida har vi sagt att det allra viktigaste i
            detta läge är att vara tydlig mot den person som befinner sig
            i denna situation. Livet blir inte enklare för att man går under
            jorden. Ofta blir vardagen bara mycket svår med trångboddhet,
            utsatthet och utnyttjande. Det är bättre och mer humant att återvända
            hem och kunna utnyttja det återvändandebidrag som finns. Sedan
            är man naturligtvis mycket välkommen att återvända till Sverige
            som arbetskraftsinvandrare.
          </note>
          <note>
            Om detta ska fungera måste det också bli en konsekvens för den
            som bryter mot lagar och regler. Vi har pekat på vikten av fler
            förvarsplatser och fler poliser som kan genomföra ytterligare
            utlänningskontroller. Vi vill att preskriptionstiden som i dag
            är bara fyra år minst fördubblas. Det är i sammanhanget också
            ett problem att rödgröna kommuner runt om i Sverige ger försörjningsstöd
            till personer som saknar uppehållsrätt. Detta är insatser som
            måste göras nu för att vi ska bryta skuggsamhället. Om vi väntar
            kommer det snart att vara för sent.
          </note>
          <note>
            Fru ålderspresident! Det saknas inte problem och utmaningar i
            migra ­ tionspolitiken. Det handlar om skuggsamhällen, årslånga
            handläggningstider, skenande kostnader och att vi har blandat
            ensamkommande barn med vuxna män på HVB-hem och så vidare.
          </note>
          <note>
            Låt mig samtidigt berätta vad som inte är ett problem. Det är
            att det kommer människor till Sverige och arbetar under ordnade
            och rimliga villkor. Sverige är ett av världens rikaste länder.
            Vi har en välfärd som många bara drömmer om. Detta välstånd har
            inte skapats av politiska beslut, det har inte skapats genom centrala
            kommittéer och det har inte skapats av staten eller av myndigheter.
            Det välstånd som vi åtnjuter har skapats av en enda sak, nämligen
            av att människor har kavlat upp sina ärmar och arbetat hårt under
            hundratals år. De har plöjt sin mark, de har arbetat i gruvan
            eller i fabriken och de har skött om sitt hem.
          </note>
          <note>
            Detta har fortsatt in i vår tid. Visst finns dessa gruvor kvar,
            men de har samtidigt kompletterats av en mängd nya arbetstillfällen
            i branscher som vi för kanske bara tio år sedan inte ens visste
            skulle finnas.
          </note>
          <note>
            Under flera hundra år har Sverige varit föremål för arbetskraftsinvandring.
            Ibland har människor lämnat Sverige för att söka sig till Amerika.
            Det var 1,2 miljoner människor som sökte sig dit i mitten av 1800-talet.
            Men på senare tid har människor i stället kommit till Sverige.
            Med början efter andra världskrigets slut har finnar, jugoslaver
            och greker kommit till Sverige och bidragit med sitt arbete och
            gjort vårt land till ett ännu bättre land att leva i.
          </note>
          <note>
            Den dåvarande alliansregeringen genomförde en viktig reform för
            att säkerställa att Sverige har ett modernt regelverk på plats.
            Den reformen var viktig. Man kan i dag stanna upp och konstatera
            att Sverige har en attraktivitet som kan mäta sig med många andra
            betydligt större länder när det gäller just högutbildad arbetskraft.
            Det är faktiskt mycket fascinerande och någonting som det finns
            anledning att känna stolthet över.
          </note>
          <note>
            Men tiden har också hunnit i kapp oss. Alla regelverk måste vårdas,
            och i dag fungerar det inte så bra som det borde. Vi har en situation
            där vi utvisar högutbildad arbetskraft – eftertraktade och skötsamma
            personer som jobbar hårt och betalar skatt – på grund av mindre
            fel som ofta har inträffat flera år tillbaka i tiden. Det är inte
            värdigt ett land som Sverige.
          </note>
          <note>
            Självklart ska vi vara tuffa mot fusk precis som mot andra lagöverträdelser.
            Men rädslan för att arbetskraftsinvandring ska utmana gamla strukturer,
            men även den bild som ibland har funnits att arbetskraftsinvandring
            nästan per definition skulle vara synonym med fusk och utnyttjande,
            har skapat nya problem snarare än att lösa dem.
          </note>
          <note>
            Här har vi nu med en situation som går rakt på tvärs mot ambitionen
            att göra Sverige till en modern kunskapsnation, öppen för nya
            idéer och tillväxt.
          </note>
          <note>
            Allianspartierna har tagit fler initiativ för att stoppa detta
            vansinne. Vi har skrivit frågor och interpellationer, och vi har
            fått ett enigt socialförsäkringsutskott att ställa sig bakom problembilden.
            Men ännu har ingenting hänt. Vi har också lagt ett förslag på
            riksdagens bord om helhetsbedömningar som skulle kunna erbjuda
            en lösning på detta problem. Jag beklagar att Socialdemokraterna
            tillsammans med Miljöpartiet, Vänsterpartiet och Sverigedemokraterna
            har valt att avstyrka det.
          </note>
          <note>
            När jag nu avslutar mitt anförande gör jag det med frågan: Hur
            många ytterligare hårt arbetande människor ska behöva utvisas
            ur Sverige innan dessa partier inser problemets storlek?
          </note>
          <note>
            Jag vill slutligen yrka bifall till reservation 41 i SfU15, till
            reservation 4 i SfU16 och reservationerna 1 och 4 i SfU17.
          </note>
          <note type="speaker">
            Anf. 3 YILMAZ KERIMO (S) replik:
          </note>
          <note>
            Fru ålderspresident! Jag har lyssnat på Johan Forssells anförande.
            Han målar bara upp en bild av våra problem, men han har inte många
            förslag för att lösa dessa problem.
          </note>
          <note>
            Han nämnde att integrationen är en jätteviktig fråga. Jag instämmer
            i detta. Han säger också i sitt anförande att det inte fungerar
            med kommunplaceringarna. Men varför gör det inte det? Om vi tittar
            på detta framgår det att alliansstyrda eller moderatstyrda kommuner
            tackar nej till nyanlända – Danderyd, Täby och Nacka. Malmö, Södertälje
            och andra S-styrda kommuner tar emot de flesta genom EBO. Ni vill
            inte heller avskaffa EBO. Samtidigt säger Johan Forssell att integrationen
            inte fungerar. Men integrationen fungerar inte om man inte har
            en solidarisk mottagning. Om inte ­ grationen ska fungera måste
            de människor som kommer blandas med övriga svenskar. Då blir den
            sociala utsattheten inte så stor.
          </note>
          <note>
            Vad säger Johan Forssell om att kommunplaceringarna inte har
            fungerat för att vissa moderatstyrda kommuner säger nej? Hur ska
            man lösa detta?
          </note>
          <note type="speaker">
            Anf. 4 JOHAN FORSSELL (M) replik:
          </note>
          <note>
            Fru ålderspresident! Det är intressant att höra dessa frågor.
            Det är en nyhet för mig om regeringen vill avskaffa EBO. Jag har
            inte noterat det än så länge. Regeringen har styrt i 31 månader,
            och det har funnits gott om tillfällen att i så fall göra det.
            Om man tänker lägga fram detta förslag har jag ett antal frågor,
            till exempel hur de människor som i dag inte bor i EBO under rådande
            bostadsbrist ska hitta någonstans att bo. Men Yilmaz Keri ­ mo
            får gärna utveckla det lite mer i sin nästa replik.
          </note>
          <note>
            Jag presenterade i mitt anförande flera förslag till lösningar.
            Jag tyckte att jag var mycket tydlig, inte minst om skuggsamhället.
            Jag hade fem förslag, och det är fem förslag fler än vad jag tror
            att regeringen har lyckats presentera. Jag presenterade förslag
            kopplade till arbetskraftsinvandring och om helhetsbedömningar.
            Om man fick betalt varje gång regeringen hanterar ett samhällsproblem
            i form av en utredning eller kanske en samordnare, då hade vi
            nog alla varit förmögna vid det här laget.
          </note>
          <note>
            Jag kan konstatera att klockan går. Problemen finns inte bara
            kvar, utan de ökar i betydelse. Att då höra från en socialdemokrat
            att vi inte har presenterat förslag när det faktiskt är ni som
            styr detta land är mycket märkligt.
          </note>
          <note>
            Låt mig även tala om kommunplaceringarna. Vi sa mycket tidigt
            att det kommer att bli nödvändigt att faktiskt bromsa utslussningen
            från Migrationsverket av den enkla orsaken att antalet bostäder
            inte räcker till, framför allt som en följd av att den nödvändiga
            politiken inte finns på plats för att möjliggöra detta bostadsbyggande.
            Det fick vi utstå mycket kritik för, inte minst i denna kammare.
            Och se vad som händer några månader senare. Nu vill alltså det
            socialdemokratiskt styrda Malmö i praktiken inte längre ta emot
            nyanlända. Låt oss gärna diskutera dessa frågor. Men börja med
            att sopa rent framför egen dörr.
          </note>
          <note type="speaker">
            Anf. 5 YILMAZ KERIMO (S) replik:
          </note>
          <note>
            Fru ålderspresident! Johan Forssell svarade inte riktigt på frågan
            hur man ska lösa frågan om kommunplaceringarna som inte fungerar.
            Det fungerar inte därför att vissa kommuner säger nej och hänvisar
            till att de inte har bostäder. Men samma problem finns i alla
            kommuner, men andra kommuner har hanterat det.
          </note>
          <note>
            När det gäller att Malmö nu säger nej säger de inte nej till
            fler flyktingar. De säger att även EBO ska räknas av när man blir
            kompenserad. Det är jättemånga som bor där enligt EBO. Man vill
            att det ska räknas när man får anvisningar.
          </note>
          <note>
            Men däremot har Täby, Nacka och Danderyd, som är moderatstyrda,
            sagt nej bara för att de inte har några bostäder. Det är ingen
            anledning. Det är typiskt att det kommer från moderat styrda kommuner
            och inte från S ‑ styrda kommuner, som har hanterat detta. S-styrda
            kommuner har väldigt många i EBO redan. Det är därför som det
            inte har fungerat. Men de har hanterat det ändå. Men det har inte
            de moderatstyrda kommunerna gjort.
          </note>
          <note>
            Det blir större segregation när vissa väljer att bo enligt EBO
            i bara Malmö, Södertälje och Botkyrka. Men om alla kommuner tar
            ett solidariskt ansvar, som vi kräver inom EU, i vårt eget land
            skulle det fungera mycket bättre. Även integrationen skulle då
            fungera bättre.
          </note>
          <note type="speaker">
            Anf. 6 JOHAN FORSSELL (M) replik:
          </note>
          <note>
            Fru ålderspresident! Jag tror att det är dags att Yilmaz Kerimo
            uppdaterar sina talepunkter lite grann. För att ta Täby som ett
            exempel har Täby kommun precis tecknat ett stort avtal med Migrationsverket
            om att överta befintliga strukturer för att ge bostad till nyanlända.
          </note>
          <note>
            I S-styrda Haninge vill man nu däremot ha ett undantag från kommunplaceringarna.
            Det är Socialdemokraterna som styr där. Vi har redan nämnt Malmö,
            där Socialdemokraterna också styr och där man i praktiken inte
            vill ha fler nyanlända via denna lagstiftning.
          </note>
          <note>
            Det är alltså lite mer komplicerat än att detta skulle handla
            om partifärg, Yilmaz Kerimo. Jag ska berätta vad det handlar om:
            Det handlar om att de nödvändiga reglerna för att på kort tid
            ta fram väldigt många nya bostäder inte finns på plats. Detta
            sa Alliansens partier redan hösten 2015 – det var därför vi fick
            in det i den överenskommelse som vi slöt.
          </note>
          <note>
            Därefter har det i praktiken gjorts väldigt lite från regeringens
            sida. Alliansen har tillsammans presenterat en motion med konkreta
            förslag på hur vi kan minska krånglet och öka möjligheterna att
            bygga i nya lägen, på nya sätt och med nya strukturer för att
            klara av det här problemet.
          </note>
          <note>
            Problemet är dock att regeringspartierna väljer att avslå detta.
            Frågan är om det inte snarast är Yilmaz Kerimo som är svaret skyldig.
            Om ni nu verkligen på kort tid vill få fram dessa bostäder, varför
            presenterar ni då inga förslag för att ta fram dem? Och varför
            avslår ni de konkreta reformer som Alliansens partier har lagt
            på riksdagens bord?
          </note>
          <note type="speaker">
            Anf. 7 PAULA BIELER (SD):
          </note>
          <note>
            Fru ålderspresident! Jag kan inledningsvis skicka en hälsning
            till Socialdemokraterna: Om man vill avskaffa EBO går det alldeles
            utmärkt att yrka bifall till yrkande 19 vår motion 3409, som handlar
            just om att se över EBO-lagstiftningen och antingen avskaffa den
            eller möjliggöra för kommunerna att undantas.
          </note>
          <note>
            Fru ålderspresident! Vi behandlar i dag fyra betänkanden i ett.
            Ett betänkande handlar om medborgarskapsfrågor, ett handlar om
            migration och asylfrågor, ett handlar om anhöriginvandring och
            ett handlar om arbetskraftsinvandring.
          </note>
          <note>
            Vi hörde nyss Moderaternas talesperson Johan Forssell säga här
            i talarstolen att detta sker mot bakgrund av vad som har hänt
            de senaste åren och – flera gånger – att det är lätt att vara
            efterklok.
          </note>
          <note>
            Jag kan stå här och stolt säga att för mig och mina partikamrater
            har det också varit väldigt lätt att vara förklok. Det är inte
            på något sätt märkligt att det som har skett har skett, utan det
            var på alla sätt förutsägbart. Det kanske inte var förutsägbart
            exakt när, exakt hur eller exakt vilka siffror det skulle handla
            om, men att vi stod inför en kris och att den politik som fördes
            öppnade upp för de följdeffekter som vi har sett har varit en
            självklarhet under lång tid.
          </note>
          <note>
            Det finns till och med ministrar i nuvarande regering som har
            uttryckt sig på exakt detta sätt. Det är självklart att om Sverige
            har en generösare migrationspolitik än övriga EU-länder kommer
            vi också att få ett betydligt större mottagande än övriga EU-länder.
            Det här är bara en liten del i den politik som har förts och som
            har lett till den situation som vi varit i och fortfarande är
            i.
          </note>
          <note>
            Fru ålderspresident! Det har varit ett par mycket omtumlande
            år, minst sagt, där siffrorna för antalet asylsökande som valt
            att söka asyl i just Sverige har skjutit i höjden.
          </note>
          <note>
            Det har också varit ett par omtumlande veckor. Mot bakgrund av
            superkrisen 2015 började allt fler partier svänga, men de senaste
            veckorna – sedan vi drabbats av ett terrorattentat som krävde
            dödsoffer utöver terroristen själv – har det varit än märkligare
            att lyssna på övriga partiers utspel och uttalanden.
          </note>
          <note>
            Helt plötsligt talar jättemånga om att det är ett problem att
            vi har ett så stort antal avvikna personer i Sverige – personer
            som efter avslagsbeslut har stannat kvar i Sverige och befunnit
            sig i vårt land utan legal rätt till detta. Självaste Miljöpartiet
            har ett språkrör som gick ut och talade om att man kanske bör
            sätta fotboja på fler personer som får avslag för att minska antalet
            som kan gömma sig i vårt land illegalt.
          </note>
          <note>
            Det är förstås bra att fler personer som jobbar med politik och
            som har ansvar för vårt land inser det självklara i att lagar
            och beslut måste följas. Jag kan dock inte låta bli att tycka
            att det är både oroväckande och en aning ironiskt att vi, som
            har påpekat detta under lång tid, just med motiveringen att det
            handlar om att lagar ska efterlevas och att regler inte får urholkas,
            har anklagats för att vara populister och för att dra alla över
            en kam.
          </note>
          <note>
            Det ska till ett terrordåd för att andra politiker ska inse att
            personer inte ska vistas i vårt land illegalt. Är det bara terrorister
            som ska utvisas om de har ett utvisningsbeslut på sig? Är det
            bara de som begår grova brott som inte ska få stanna om de inte
            har rätt att stanna?
          </note>
          <note>
            Det är två olika debatter som har blandats ihop, och jag fascineras
            över hur detta samtal har förts.
          </note>
          <note>
            För mig och för mitt parti är det, som sagt, alldeles självklart:
            Om vi har regler ska dessa följas. Om beslut fattas ska dessa
            följas.
          </note>
          <note>
            När man talar om att värna asylrätten måste man också se över
            vad det är som urholkar den. Är det inte så att vi urholkar asylrätten
            om vi är slapphänta och låter personer stanna kvar fastän de har
            kommit hit, sagt sig söka asyl och fått beslut om att de inte
            har asylskäl? Då tillåter vi att systemen missbrukas för att användas
            som migrationsvägar till vårt land – inte för att erbjuda skydd
            till dem i akut nöd och behov av detta.
          </note>
          <note>
            Fru ålderspresident! Vi har redan varit inne på att Migrationsverket
            släppte sin nya prognos i går. Jag ska direkt passa på att rätta
            Johan Forssell lite grann. Han sa att 51 000 ärenden beräknas
            lämnas över till polis de närmaste fyra åren, men dessa 51 000
            ärenden är de där ärendet beräknas lämnas över till polis och
            där personen beräknas avvika.
          </note>
          <note>
            Därutöver är det ytterligare 20 000 som beräknas flyttas över
            till polis för att utvisas med tvång och som alltså inte förmår
            att självmant följa våra lagar och att respektera våra beslut.
            Denna siffra är dock väldigt låg satt i relation till hur många
            som faktiskt följer de beslut som fattas.
          </note>
          <note>
            När jag ändå pratar om prognosen från Migrationsverket vill jag
            passa på att nämna något om de 34 000 personer som – vilket vi
            hörde tidigare – beräknas komma hit under innevarande år för att
            söka asyl. Det här är en siffra av flera. Det har presenterats
            scenarier med både större och mindre antal asylsökande. Spännvidden
            är från 22 000 till 45 000 asylsökande under innevarande år.
          </note>
          <note>
            Men jag vill vara tydlig med att Migrationsverket poängterar
            att det råder en väldigt stor osäkerhet, inte bara gällande att
            det finns en stor spännvidd utan också vad beträffar det faktum
            att användandet av de migrationsvägar som har tagits till Europa,
            som bromsades när fler länder införde gränskontroller, såg över
            villkoren för mottagande och började få kontroll över sina gränser,
            börjar öka igen.
          </note>
          <note>
            Siffrorna börjar åter peka uppåt för antalet som kommer direkt
            till Italien via den centrala rutten över Medelhavet. Vi ser att
            siffrorna för rutterna runt Medelhavet också är på väg uppåt.
          </note>
          <note>
            Vad gäller den minskning som vi har sett, som till stor del har
            följt av att andra länder har börjat att ta sitt ansvar och ha
            gränskontroller, påpekar Migrationsverket att det finns en stor
            risk att systemet kommer att braka samman ännu en gång. I takt
            med att antalet ökar finns det en betydande risk att övriga länder
            inte längre vill, orkar eller förmår att hålla sina gränser och
            ha kontroll över migrationen.
          </note>
          <note>
            Anledningen till att jag tar upp detta är att ingen ska kunna
            hävda att Migrationsverket inte varnade, vilket på senare tid
            har varit populärt att hävda bland regeringspartierna gällande
            de rapporter som har kommit om hur man hanterade situationen 2015.
          </note>
          <note>
            Migrationsverket varnade redan då. Migrationsverket lämnade prognoser
            med tydlig information om att det rörde sig om osäkra prognoser
            och att det fanns många faktorer som kunde påverka resultatet
            åt olika håll. Ändå framställs det som att man inte visste, att
            det inte var säkert och att ingen kunde förutse. Ändå hävdas det
            att det är lätt att vara efterklok och att vi har varit naiva.
            Det sista kan jag instämma i, inte att vi har varit det men att
            väldigt många i kammaren har varit det.
          </note>
          <note>
            Fru ålderspresident! Sverigedemokraterna har under flera års
            tid lagt fram många konkreta förslag om hur man kan påverka de
            migrationsströmmar till Sverige som sker i namnet av asyl, under
            förevändningen att man söker asyl, men som i själva verket är
            sätt att förflytta sig och migrera vidare från en förvisso dålig
            situation men inte för att akut söka skydd.
          </note>
          <note>
            Vi har talat om vikten av att säkerställa att principerna som
            låg till grund för Dublinförordningen – att man ska söka asyl
            och få skydd i första säkra land – ska gälla. Övriga länder i
            EU – och egentligen även utanför, för det är inte bara Europa
            som kan erbjuda skydd – måste pressas att ta det ansvar de har
            i egenskap av att vara den första plats där personer kan nå säkerhet.
          </note>
          <note>
            Hela tanken bakom att man ska söka skydd och beviljas skydd där
            man befinner sig, såsom asylsystemet är utbyggt, är för att personer
            inte ska behöva flytta. De ska inte behöva röra på sig längre
            än till en säker plats. Det är byggt för de ställen där det redan
            fanns en stor bredd, en stor dia ­ spora, som skulle skyddas från
            att fortsatt förtryckas där de befann sig. De skulle ha rätt att
            stanna där de var.
          </note>
          <note>
            Dem migrationspolitik som inte minst Sverige har fört har lett
            till att man har godkänt och godtagit att andra länder smiter
            undan sitt ansvar. Andra länder erbjuder så dåliga villkor att
            man har ett race to the bottom, där personer som behöver skydd
            känner sig mer eller mindre tvungna att flytta sig vidare.
          </note>
          <note>
            Man öppnar därmed också upp för att andra personer passar på
            och ansluter till migrationsströmmarna. Kommer de inte direkt
            från stridens hetta är det svårare att spåra tillbaka. Det är
            därför vi har långa handläggningstider, långa utredningar och
            mycket osäkerhet. Man ser inte konkret var personer kommer ifrån
            när personer rör på sig.
          </note>
          <note>
            Vi ska självfallet hjälpa till. Vi ska självfallet bidra till
            mottagande via vidarebosättningssystemet där det finns behov av
            det. Vi ska bidra till att de länder som geografiskt befinner
            sig nära också har en kapacitet och får möjlighet och stöd för
            att vara just den geografiska plats där personer får skydd.
          </note>
          <note>
            Vi ska vara beredda på, även om det är väldigt osannolikt, att
            om en kris händer i vårt närområde ska vi kunna erbjuda platser,
            tak över huvudet, och kräva hjälp från andra länder för det praktiska
            med detta.
          </note>
          <note>
            Vi har under lång tid lagt fram många konkreta förslag med många
            hänvisningar till exakt vilka förordningar och internationella
            avtal som ger oss rätt att agera och som ger oss rätt att säga:
            Stopp, ni tar inte ert ansvar, som ger oss rätt att säga: Det
            är inte här personer ska söka asyl.
          </note>
          <note>
            Fru ålderspresident! Nog om detta för tillfället. Jag vill tala
            lite kort om en annan fråga där det har svängt mycket de senaste
            åren. I valrörelsen, och inte minst i valrörelsen inför valet
            till Europaparlamentet, skedde ett mirakel i Sverige. Sverigedemokraterna
            hade påtalat att vi hade problem med ett organiserat tiggeri i
            Sverige med personer som utnyttjas, personer som begår brott och
            kriminella nätverk som lever på detta. Vips, om vi påtalar detta,
            finns inte problemet.
          </note>
          <note>
            Det fanns inget problem med tiggeri i Sverige. Det fanns inget
            organiserat tiggeri. Det var omöjligt att förbjuda fattigdom,
            uttalade man. På senare tid har allt fler partier återigen även
            i denna fråga insett: Jo, det är ett problem med organiserat tiggeri.
            Vi har problem med personer både som utnyttjas och som utnyttjar
            till följd av, återigen, slapp efterlevnad av de regelverk som
            gäller, bristande kontroller och bristande vilja att ta tag i
            problemet och agera.
          </note>
          <note>
            En av de reservationer jag avser att yrka bifall till handlar
            om den fria rörligheten inom EU. Vi vet att det tyvärr ofta är
            så att en stor del av det tiggeri som vi har i Sverige är en följd
            av att det finns andra länder som har släppts in i EU som inte
            förmått ta ansvar för sina egna medborgare. Dessa medborgare åker
            i stället hit för att försörja sig genom tiggeri på våra gator.
          </note>
          <note>
            Det här är ett typiskt exempel på när regelverk inte efterlevs.
            Man har rätt som EU-medborgare att åka till andra länder och vistas
            där i tre månader. Men vi har ingen kontroll över hur länge personerna
            vistas här. Vi har ingen registrering som sker när de kommer in.
            De måste visa att de är medborgare, men sedan händer inte så mycket.
            De kan stanna här ganska lång tid utan att över huvud taget få
            det prövat.
          </note>
          <note>
            Vi hade tidigare kontroll, registrering och krav på folkbokföring
            även för EU-medborgare. Det togs bort till följd av ett EU-direktiv.
            Tyvärr händer det ofta att EU ger med ena handen, tar med andra
            handen, och gör det hela sämre i slutändan.
          </note>
          <note>
            Egentligen är det allt detta som man hänvisar till från utskottets
            sida när vi i dag säger att det finns ett behov av att återinföra
            kontroll, registrering och krav på medvetenhet om vilka som befinner
            sig i vårt land, när, var och hur.
          </note>
          <note>
            Vi står fast vid att regelverk och förordningar är utformade
            på ett sådant sätt att de inte fungerar och att de gör mer skada
            än nytta. När andra länder under lång tid har kunnat strunta i
            vissa förordningar som gäller kan också Sverige hävda att vi har
            ett behov av kontroll. Systemet fungerar inte.
          </note>
          <note>
            Jag kan också notera att i själva ställningstagandet från utskottet
            talar man om att det finns en möjlighet att avvisa vid gränsen
            när EU-medborgare kommer hit om de inte kan visa sin identitet.
            Om de inte är EU-medborgare har de självfallet inte rätt att komma
            hit. Det gäller också om det finns skäl att anta att de inte kommer
            att kunna försörja sig eller göra rätt för sig.
          </note>
          <note>
            Hade jag varit naiv hade jag väl hoppats att utskottets ställningstagande
            egentligen innebar att man ville att fler skulle avvisas vid gränsen.
            Det är väl också ett medskick till regeringen att se till att
            sådana kontroller implementeras.
          </note>
          <note>
            Fru ålderspresident! Det finns självfallet skäl när personer
            fullt legitimt och välkommet ska kunna flytta till Sverige. Det
            kan handla om arbete, studier eller om de hittar sin kärlek och
            finner att Sverige är det land där de har mest gemensamt och som
            de vill bosätta sig i.
          </note>
          <note>
            Sverigedemokraterna gör en väldigt stor skillnad mellan uppehållstillstånd
            och medborgarskap. För oss är det en självklarhet att om man vill
            stanna i Sverige permanent och vill ha permanent uppehållsrätt
            bör man också sträva efter att bli svensk medborgare. Då bör vi
            också uppvärdera medborgarskapet.
          </note>
          <note>
            Det är en grundläggande tanke för oss i synen på hur man skapar
            gemenskap. Medborgarskapet måste uppvärderas. Vi har haft detta
            som en röd tråd, inte minst i vår höstbudget förra året och i
            efterföljande debatter. Därför kommer jag inte att orera länge
            om det. Jag ser att många är oroliga, och jag har redan dragit
            över min anmälda talartid väldigt mycket.
          </note>
          <note>
            Jag vill poängtera att det är en väldigt stor skillnad mellan
            att vara här av en specifik anledning som gör att man beviljas
            uppehållstillstånd – det ska kunna förlängas och utvärderas, men
            det ska fortfarande vara bundet till att man följer de villkor
            som gäller för detta – och att ha ovillkorlig rätt att vistas
            i vårt land. Det bör vara förbehållet medborgare, de som fullt
            ut anammat att vara svenskar och som ser Sverige som sitt hemland.
          </note>
          <note>
            Fru ålderspresident! Med detta står jag givetvis bakom samtliga
            reservationer från Sverigedemokraterna. Men för tids vinnande
            yrkar jag endast bifall till reservation 2 i SfU14 och reservationerna
            19, 37 och 43 i SfU15.
          </note>
          <note type="speaker">
            Anf. 8 JOHAN FORSSELL (M) replik:
          </note>
          <note>
            Fru ålderspresident! Jag tänkte att vi skulle växla några ord
            om den enda fråga, mig veterligen, rörande dagens betänkande som
            Paula Bieler inte nämnde i sitt anförande, nämligen arbetskraftsinvandring.
            Vi har ju ett sådant ärende också.
          </note>
          <note>
            Precis som jag nämnde har vi en situation i dag, inte bara i
            Stockholm utan faktiskt i många delar av vårt land, där det råder
            brist på arbetskraft. Detta kan man tycka är märkligt när vi samtidigt
            har många människor som på kort tid har kommit till Sverige, men
            arbetskraft är inte alltid direkt utbytbar. I ett modernt kunskapssamhälle
            som vårt ställs höga krav på att man har rätt kompetens, rätt
            utbildning och rätt erfarenheter. Detta är något som påverkar
            oss alla.
          </note>
          <note>
            Inte minst de stora internationella techföretagen och deras beslut
            om de ska verka i Sverige eller något annat land påverkar förutsättningarna
            för tusentals människor. Detta har vi sett exempel på den senaste
            tiden. Det finns flera företag som har talat om att dagens regelverk
            hotar deras fortlevnad här i Sverige. Ett exempel är it-tekniker
            och it-specialister, där det saknas 20 000 personer bara i Stockholmsregionen
            fram till 2020.
          </note>
          <note>
            Samtidigt som vi har detta problem har vi nu ett läge där vi
            varje vecka utvisar högutbildad och eftertraktad personal i princip
            på grund av smärre detaljfel som ofta ligger flera år tillbaka
            i tiden. Här är politiken väldigt stram. Utvisningsbeslut fattas
            närmast mekaniskt och ska verkställas på en gång.
          </note>
          <note>
            Allianspartierna har lagt ett gemensamt förslag på riksdagens
            bord om hur vi kan få stopp på detta. Jag undrar varför Sverigedemokraterna
            genom sin röst medverkar till att dagens problem får fortsätta
            att växa?
          </note>
          <note type="speaker">
            Anf. 9 PAULA BIELER (SD) replik:
          </note>
          <note>
            Fru ålderspresident! Tack, Johan Forssell, för frågan!
          </note>
          <note>
            Jag kan börja med att säga att jag som hastigast nämnde att arbete
            är ett fullt legitimt och ofta nödvändigt, bra och positivt skäl
            att söka sig till vårt land. Jag kan fortsätta med att jag håller
            med om problembeskrivningen. Det är absolut ett problem att en
            alltför snäv syn på byråkratiska regler gör att personer med hög
            kompetens som vi har behov av på vår arbetsmarknad utvisas.
          </note>
          <note>
            Problemet är att när det gäller de förslag som Alliansen har
            presenterat, så som de lagts fram, handlar det om att man ska
            vara lite mer generös i hur man tolkar befintlig lagstiftning
            för att undvika de förståeliga hål som finns. Men dagens lagstiftning
            är ju alldeles för generös.
          </note>
          <note>
            Vi fick alldeles nyligen en skrivelse som behandlar en rapport
            om arbetskraftsinvandringen till Sverige. Den visar tydligt att
            den största arbetskraftsinvandringsgruppen till Sverige är bärplockare.
            Vi har fortfarande en stor invandring av personer till lågkvalificerade
            yrken.
          </note>
          <note>
            Sverigedemokraterna har varit tydliga med att vi står bakom blåkortsdirektivet
            och att vi vill återinföra en ordentlig syn på behovsprövad arbetskraftsinvandring.
            Vi ska öppna upp och möjliggöra för personer att komma och verka
            i de branscher där vi har kompetensbrist, när det finns personer
            som har denna kompetens.
          </note>
          <note>
            Men allianspartierna lägger fram förslag som fortfarande bygger
            på den generösa, allmänna hållningen att man ska ha rätt att vara
            här så snart man kan uppvisa ett arbetstillstånd, så som det har
            blivit i praktiken. Samtidigt är det också där vi har behov av
            att skärpa regelverket och ha tillsyn. Tack och lov fäller vi
            regeringen i dag när det gäller att ytterligare steg behöver tas
            här.
          </note>
          <note>
            Innan jag ser att systemet fungerar är jag tyvärr inte beredd
            att öppna upp för ytterligare liberaliseringar.
          </note>
          <note type="speaker">
            Anf. 10 JOHAN FORSSELL (M) replik:
          </note>
          <note>
            Fru ålderspresident! Bilden att majoriteten av arbetskraftsinvandringen
            avser enklare jobb eller lågutbildad arbetskraft kan man ha lite
            olika uppfattningar om. En analys av de permanenta tillstånden
            visar att det i de allra flesta fall snarare är hög- eller medelutbildade
            personer som kommer till Sverige.
          </note>
          <note>
            Sedan tycker åtminstone jag att det är ett problem att arbetskraftsinvandringen
            överlag har sjunkit. Detta är inte någon ny företeelse som jag
            nämner i ett anförande, utan det är något som har byggt Sverige
            under decennier – att människor har kunnat komma till vårt land
            för att arbeta. En faktor där Sverige har utmärkt sig på ett annat
            sätt jämfört med många andra länder är att vi har haft en väldigt
            låg andel arbetskraftsinvandring och en hög andel asylinvandring.
          </note>
          <note>
            Man kan fundera mycket på vilka lagar och regler man ska ha och
            om dessa ska vara liberala eller mindre liberala. Men denna fråga
            gäller om man ska kunna göra en helhetsbedömning av de lagar som
            finns eller om de ska tolkas med väldigt skarpa hörn. Detta är
            vad frågan handlar om.
          </note>
          <note>
            Vi känner till följden av det regelverk som nu finns och tolkningen
            av det. Arbetskraft som ofta är högutbildad kan välja att ha sitt
            arbetsfält över hela världen. Är det i Stockholm jag ska sätta
            ned bopålarna och tjäna gott om pengar och betala mycket i skatt,
            eller är det i London eller San Francisco? Människor som vill
            vara i Sverige och bli en del av det svenska samhället, i alla
            fall för en tid, får inte det, utan de utvisas.
          </note>
          <note>
            Jag har förståelse för att man kan tycka olika när det gäller
            om det ska vara liberalt eller mindre liberalt, men helt ärligt:
            Vi kan ju inte ha det så här. Medan alliansförslaget avslås fortsätter
            problemen att växa. Sverigedemokraterna är medskyldiga till detta
            tillsammans med Socialdemokraterna, Miljöpartiet och Vänsterpartiet.
          </note>
          <note type="speaker">
            Anf. 11 PAULA BIELER (SD) replik:
          </note>
          <note>
            Fru ålderspresident! Jag kan bolla tillbaka och säga att jag
            anser att allianspartierna är lika medskyldiga till detta. Det
            finns ingen tvekan alls hos Sverigedemokraterna om man ska kunna
            komma hit när det finns en behovsgrund.
          </note>
          <note>
            När det gäller EU:s blåkort har vi varit tydliga med att vi ställer
            vi oss bakom det till fullo. Kanske kan man åtminstone tänka sig
            att börja med att lätta upp där och säga att det är dagens situation
            som ska gälla om de villkor som ställs inom dessa lagar – EU:s
            blå kort eller om man inför något slags kontroll gentemot arbetsmarknaden
            – uppfylls. Då ska inte gamla misstag från tidigare arbetsgivare
            kunna ligga till grund för att personer tvingas lämna landet så
            som i dag.
          </note>
          <note>
            Så länge man envist vill omfatta hela lagstiftningen uppstår
            problem. Tyvärr har vi, även bland dem som får permanent uppehållstillstånd,
            en icke obetydlig del som kommer till lågkvalificerade yrken där
            vi inte har behov av arbetskraftsinvandrare. Det är ett system
            som jag inte kan hålla liv i och där jag inte med gott samvete
            kan öppna upp för en ännu mer vidlyftig tolkning, inte förrän
            vi har ordentliga kontroller på plats i andra änden. Jag säger
            det än en gång: Tyvärr.
          </note>
          <note>
            Jag är fullt beredd att föra samtal och se över hur vi kan ta
            ett helhetsgrepp, kanske till och med lägga fram ett utskottsinitiativ
            för att få något ordnat på plats på kort tid. Vi har tack och
            lov den skrivelse som kommer att behandlas inom kort. Kanske kan
            vi nå samförstånd där.
          </note>
          <note>
            Men att som helhet, för all arbetskraftsinvandring, öppna upp
            för att misstag ska kunna göras och att det sedan inte får konsekvenser,
            vilket skulle kunna bli följden av de skrivningar och formuleringar
            som Alliansen använt, är inte något som vi sverigedemokrater kan
            ställa oss bakom.
          </note>
          <note type="speaker">
            Anf. 12 MARIA FERM (MP):
          </note>
          <note>
            Fru ålderspresident! I dag debatterar vi flera av socialförsäkringsutskottets
            betänkanden som rör migrations- och asylpolitik. Detta är frågor
            som ständigt är aktuella och som Miljöpartiet arbetar oerhört
            mycket med.
          </note>
          <note>
            Sverige gjorde under det stora flyktingåret 2015 mer än något
            annat EU-land för att hjälpa människor som sökte skydd. Vi gjorde
            det som resten av EU borde ha gjort. Vi tog ansvar.
          </note>
          <note>
            Insatserna från kommuner, landsting och civilsamhälle har varit
            både avgörande och ovärderliga. Förra höstens erfarenheter visar
            dock att vi behöver göra mer för att förstärka kapaciteten i mottagningssystemet
            och förbättra etableringen så att det fungerar väl både i tider
            när det kommer många och i tider när det kommer få. Vi behöver
            också driva på för en ordning i EU där alla medlemsstater tar
            gemensamt ansvar för att ta emot asylsökande.
          </note>
          <note>
            Miljöpartiet och regeringen arbetar hårt för att effektivisera
            mottagandet, förbättra etableringen och korta vägen till jobb
            och studier för nyanlända. Tidiga insatser är en nyckel i detta
            arbete.
          </note>
          <note>
            Många insatser genomförs redan för att se till att de personer
            som har kommit till Sverige nu ska kunna lära sig svenska, utbilda
            sig eller få sin tidigare utbildning validerad för att komma in
            på arbetsmarknaden.
          </note>
          <note>
            Det är inte en gemensam historia, hudfärg, religion eller etnicitet
            som förenar oss i Sverige, utan det är byggandet av vår gemensamma
            framtid.
          </note>
          <note>
            Vi i Miljöpartiet står fast vid vår tro på ett öppet Sverige
            som välkomnar människor hit. Därför är det vår skyldighet att
            bygga ett samhälle som klarar av hur världen ser ut.
          </note>
          <note>
            Sverige står nu bättre rustat för att klara av etableringen för
            dem som har kommit till Sverige under de senaste åren och för
            dem som kommer framöver. Vi har vidtagit många åtgärder som har
            förbättrat etableringen och höjt mottagandekapaciteten. Vi har
            också den starkaste arbetsmarkna ­ den i hela EU.
          </note>
          <note>
            Fler människor som kommer hit på flykt ska kunna lära sig svenska
            från dag ett och arbeta från dag ett. Ju tidigare vi underlättar
            för människor att lära sig svenska och få sina kvalifikationer
            och betyg validerade, desto tidigare ger vi dem möjligheter att
            skapa kontakter inom personers yrken och etablera privata kontakter
            och nätverk. Då kommer också människor tidigare i arbete eller
            startar företag.
          </note>
          <note>
            Historiskt har Sverige klarat av att växa på ett bra sätt. Två
            årtionden efter Balkankriget ser vi att de som sökte en fristad
            i Sverige och gjorde det till sitt nya hemland har etablerat sig
            i den utsträckningen att det är fler av dem som läser vidare på
            högskola än infödda svenskar. Sverige växte och skapade möjligheter
            av en utmaning.
          </note>
          <note>
            De senaste årens utveckling kring dessa frågor har varit dramatisk.
            Syrienkriget fortsätter. Kemiska vapen dödar civila och barn.
            Säkerhetsläget i Afghanistan försämras. Människor fortsätter att
            fly från diktaturen i Eritrea och från många andra krig och konflikter
            runt om i världen.
          </note>
          <note>
            Samtidigt blir det allt svårare för människor på flykt att nå
            Europa. Inte bara Sverige har genomfört en mer restriktiv politik,
            utan det gäller många länder i Europa. Gränskontroller, stängda
            gränser mot Syrien och en större vilja att stänga människor på
            flykt ute präglar politiken i Europa. Därför är det oerhört viktigt
            att Sverige arbetar för att värna asylrätten, för att värna en
            rättssäker och effektiv asylprocess och goda mottagandevillkor
            i de förhandlingar om migration som nu pågår på EU-nivå.
          </note>
          <note>
            Miljöpartiet arbetar för att den tillfälligt mer restriktiva
            politik som vi nu har i Sverige ska bli en så kortvarig parentes
            som möjligt i vårt lands historia. Lagen kom till i ett svårt
            politiskt läge för vårt land. EU abdikerade från sitt ansvar för
            människor på flykt. Oppositionen drev på en politik som gick långt
            utöver vad internationella konventioner tillåter. Mottagandekapaciteten
            i Sverige var mycket ansträngd.
          </note>
          <note>
            Lagen upphör automatiskt 2019, och efter två år kommer en kontrollstation
            att avgöra huruvida det finns ett behov av lagstiftning eller
            inte under det sista året.
          </note>
          <note>
            Vi tycker att det är viktigt att vi dels inom de förhandlingar
            som pågår på EU-nivå, dels i den diskussion som förs i Sverige
            om migrationspolitiken värnar om grundläggande rättigheter för
            människor på flykt. De som i dag inte har rätt att återförenas
            med sina nära och kära bör i framtiden få det.
          </note>
          <note>
            Fler skyddsbehövande bör omfattas av den trygghet som det innebär
            att ha ett permanent uppehållstillstånd och veta att man kan bygga
            sin framtid här.
          </note>
          <note>
            I dagsläget kommer relativt få personer till Sverige för att
            söka asyl. Det beror inte på att färre har ett skyddsbehov. Historiskt
            många människor är på flykt i världen.
          </note>
          <note>
            Det beror inte heller främst på vilken lagstiftning som vi har
            i Sverige, utan det beror mer på andra omvärldsfaktorer. Gränskontroller
            finns runt om i Europa och EU:s samarbete med Turkiet gör att
            färre tar sig över Medelhavet därifrån.
          </note>
          <note>
            Det är viktigt att vi värnar den nordiska passfriheten. När de
            tillfälliga id- och gränskontrollerna infördes såg verkligheten
            helt annorlunda ut än vad den gör i dag. Då sökte som mest ca
            10 000 personer asyl i veckan, och situationen var väldigt ansträngd
            på socialtjänst och hos Migrationsverket.
          </note>
          <note>
            Nu kommer det ytterst få asylsökande till Sverige varje vecka.
            De inre gränskontrollerna har sammantagit inneburit enorma svårigheter
            såväl för asylsökande utan giltiga id-handlingar som för gränspendlare
            i Öresundsregionen. Störst inverkan har ju id-kontrollerna som
            innebär tågbyte för resenärer som passerar Kastrups flygplats.
            Det hindrar asylsökande utan id-handlingar att komma in i Sverige.
          </note>
          <note>
            Det är väl känt att målet för vårt parti är att återgå till fri
            rörlighet inom EU och att de praktiska svårigheter för asylsökande
            som id-kontrollerna innebär kan undanröjas så fort det är möjligt.
          </note>
          <note>
            Vi tror att det är avgörande att vi under tiden som den tillfälliga
            lagen gäller också ökar mottagningskapaciteten och förbättrar
            etableringen.
          </note>
          <note>
            Långa handläggningstider i asylprocessen är ett stort problem,
            i synnerhet för den enskilde som tvingas leva i ovisshet om sin
            framtid under lång tid, vilket i sin tur kan påverka den asylsökandes
            hälsa och etablering negativt. Att väntan på asylbeslut görs så
            kort som möjligt är det enskilt viktigaste för en bra start i
            Sverige
          </note>
          <note>
            Att korta handläggningstiderna har varit en viktig prioritet
            för Miljöpartiet i regeringen. Under 2016 ökade regeringen kraftigt
            anslagen till Migrationsverket för att hantera det stora antalet
            asylsökande. Det handlade om både ökade kostnader för boenden
            och att myndigheten skulle kunna öka sin kapacitet att registrera
            och pröva fler ansökningar och anställa mer personal.
          </note>
          <note>
            En av de största reformerna under denna mandatperiod som har
            genomförts är att alla Sveriges kommuner nu ska ta ansvar och
            hjälpa till med flyktingmottagandet. Syftet är att få till stånd
            en jämnare fördelning av mottagande av nyanlända mellan landets
            kommuner, och att kommuner som har goda förutsättningar för etablering
            ska ta emot nyanlända i större utsträckning än tidigare. Det är
            oerhört viktigt att följa upp detta så att det genomförts fullt
            ut och att alla kommuner verkligen deltar.
          </note>
          <note>
            Vi har också genomfört extra satsningar på traumavård. Förekomsten
            av sjukdomar som kräver vård när man kommer till Sverige har i
            stor utsträckning påverkats av upplevelser, trauman och risker
            som den asylsökande har exponerats för under flykten. Detta tillsammans
            med separation från familjemedlemmar innebär en ökad risk för
            psykisk ohälsa. På Miljöpartiets initiativ har regeringen därför
            beslutat att satsa på vård och behandling för traumatiserade asylsökande
            och nyanlända med 40 miljoner kronor mellan 2017 och 2020.
          </note>
          <note>
            År 2015 kom runt 35 000 ensamkommande minderåriga till Sverige.
            Sverige gjorde en enorm insats när så många asylsökande kom under
            kort tid. Människor ställde upp och blev gode män åt ensamkommande
            barn, och människor engagerade sig i idrottsföreningar som anordnade
            aktiviteter på boenden. Boendepersonal och lärare har gjort sitt
            yttersta för att välkomna de unga ensamma killarna till samhället.
          </note>
          <note>
            Nu ser vi dock hur oron sprids bland dem som har kommit till
            Sverige som ensamkommande och bland dem som arbetar med ensamkommande
            på olika sätt. Åldersuppskrivningar verkar ske godtyckligt, avslagen
            kommer på löpande eftersom många som kom under 2015 och väntar
            på beslut nu får sina beslut. Återtagandeavtal med Afghanistan
            och runtflyttande mellan skolor och kommuner gör att situationen
            är mycket svår, och oron är stor. Under de senaste månaderna har
            det rapporterats om flera självmord bland asylsökande ensamkommande
            barn.
          </note>
          <note>
            Därför är det positivt att flera viktiga förändringar för den
            här gruppen genomförts och är på väg att genomföras. Åldersbedömningarna
            blir mer rättssäkra och ska ske tidigare i asylprocessen. En ny
            lagstiftning som snart debatteras och voteras om i riksdagen kommer
            att göra att ensamkommande barn i stället för att få tillfälliga
            uppehållstillstånd och riskera att avvisas så fort de fyller 18
            år, nu ska kunna gå klart gymnasiet i Sverige och därefter få
            tid på sig att söka arbete och i så fall kunna få stanna permanent.
            Detta är någonting som Miljöpartiet tycker är oerhört viktigt
            för tryggheten för och den psykiska hälsan hos dessa barn.
          </note>
          <note>
            Regeringen har också nyligen beslutat om att inrätta ett nationellt
            kunskapscentrum för frågor kring ensamkommande barn vid Socialstyrelsen.
            Syftet är att sprida aktuell kunskap, framgångsrika metoder och
            effektiva processer till de kommuner, landsting och ansvariga
            myndigheter som genomför insatser för ensamkommande barn.
          </note>
          <note>
            Vi arbetar ständigt för åtgärder som kan förbättra situationen
            för svårt utsatta grupper. Under den här mandatperioden har vi
            också stärkt kommunernas mottagande genom att skolschablonen för
            asylsökande har höjts, genom att boendeformen stödboende har inrättats
            och genom att tillföra mycket resurser till civilsamhällesorganisationer
            för att genomföra aktiviteter för asylsökande under asyltiden.
            Vi kommer att fortsätta arbeta för att förbättra situationen för
            ensamkommande barn, inte minst vad gäller den psykiska ohälsan
            och stressen kring att hela tiden bli runtflyttad mellan boenden,
            skolor och kommuner.
          </note>
          <note>
            Att hitta ett arbete är nyckeln till en god och snabb etablering
            i samhället. Därför är det positivt att frågan om hur fler asylsökande
            kan arbeta från dag ett bereds på Regeringskansliet. Skatteverket
            har också på uppdrag av regeringen kommit med förslag som innebär
            att Migrationsverket ges möjlighet att rekvirera så kallade samordningsnummer
            för samtliga asylsökande.
          </note>
          <note>
            De förändrade regler som ska träda i kraft den 1 juli 2017 kommer
            antagligen att underlätta Arbetsförmedlingens arbete med asylsökande
            väsentligt. Det är viktigt att fler asylsökande har rätt att arbeta
            och att hinder för asylsökandes möjligheter att arbeta undanröjs.
            Även situationen för arbetskraftsinvandrare behöver förbättras,
            inte minst så att handläggningstiderna går ned och så att arbetstagare
            inte blir av med sina uppehållstillstånd på grund av smärre fel
            som arbetsgivaren stått för.
          </note>
          <note>
            Fru ålderspresident! Vi fortsätter nu att kämpa för att EU:s
            gemensam ­ ma migrationspolitik ska bygga på gemensamt ansvar
            och respekt för asylrätten. I höstas kunde vi presentera ett positivt
            förslag för många ensamkommande ungdomar. Det gällde möjligheten
            till längre uppehållstillstånd för gymnasiestudier. Detta kommer
            vi förhoppningsvis att kunna genomföra nästa vecka.
          </note>
          <note>
            Vi har också arbetat för att underlätta för familjeåterförening
            genom att öppna upp för syrier att kunna ansöka om att återförenas
            på ambassaden i Khartoum, där inga visum krävs för syrier. Regeringen
            har också tillsatt en utredning om lagliga vägar för att söka
            asyl i EU. Dödsolyckorna på Medelhavet fortsätter, och högre murar
            eller uttalanden mot tredjeländer löser inte problemet utan förvärrar
            det snarast. Utredningen ska särskilt se över hur ett system med
            humanitära visum skulle kunna se ut.
          </note>
          <note>
            Sveriges arbetsmarknad går mycket bra, Sveriges ekonomi likaså.
            Att många människor har kommit hit på kort tid är en historisk
            möjlighet om deras kompentens tas till vara. Då kan vi göra Sverige
            till ett ännu bättre land för fler. Flera viktiga steg har tagits,
            men mycket återstår.
          </note>
          <note>
            Jag yrkar bifall till förslagen i betänkandena och till vår reservation
            5 i SfU17.
          </note>
          <note type="speaker">
            Anf. 13 JOHAN FORSSELL (M) replik:
          </note>
          <note>
            Fru ålderspresident! Jag har två frågor till Maria Ferm. Den
            ena frågan gäller det ämne som vi diskuterade i de här talarstolarna
            alldeles nyss, nämligen arbetskraftsinvandring. Där har våra båda
            partier en historia av att hitta en samsyn. Vi tycker olika i
            många frågor, men det här är en sådan fråga där vi tillsammans
            med de andra allianspartierna faktiskt har gjort stor skillnad
            historiskt sett för att möjliggöra för människor att komma till
            Sverige och bidra med sitt arbete för att Sverige ska bli ett
            bättre land.
          </note>
          <note>
            Som jag nu har redogjort för några gånger är nog den där självbilden
            vi kanske ofta har, att Sverige har ett så öppet regelverk på
            den här punkten, lite daterad, när vi nu i princip varje vecka
            utvisar människor på grund av mindre fel som ofta har gjorts flera
            år tillbaka i tiden – duktiga människor som vill arbeta här, betalar
            skatt och är skötsamma.
          </note>
          <note>
            Det här är ett problem som har funnits under drygt ett års tid.
            Det är ett allvarligt problem, för det berör så många fler än
            bara de här personerna. Eftersom det ofta är fråga om nyckelkompetens
            handlar detta faktiskt om Sveriges konkurrenskraft.
          </note>
          <note>
            Här har vi från Alliansens sida lagt fram ett flertal förslag.
            Vi har pekat i en riktning som regeringen borde kunna gå i. Redan
            tidigt i höstas lade vi de här förslagen på riksdagens bord. Sedan
            har det helt ärligt hänt väldigt lite. Det kom inga tilläggsdirektiv
            till utredningen, utan allting verkar mest ha begravts i det vanliga
            maskineriet. Vi är fortfarande väldigt långt ifrån en reell lösning
            på den här väldigt akuta situationen.
          </note>
          <note>
            Min fråga till Maria Ferm är: Varför tar inte Miljöpartiet, som
            sitter i regeringen, sitt ansvar och förändrar dagens verklighet?
          </note>
          <note type="speaker">
            Anf. 14 MARIA FERM (MP) replik:
          </note>
          <note>
            Fru ålderspresident! Det här är en fråga som är jätteviktig.
            Det är oerhört viktigt att Sverige har ett öppet arbetskraftsinvandringssystem
            som fungerar väl, där handläggningstiderna är korta och där människor
            som får erbjudande om arbete med lika goda villkor som andra som
            arbetar i Sverige också kan komma hit och bidra till samhället.
            Det är någonting som är positivt för Sveriges ekonomi och för
            den enskilde person som får en möjlighet. Det är också någonting
            som historiskt har bidragit till att bygga vårt land och kommer
            att fortsätta göra det. Då är det såklart viktigt att vi undanröjer
            eventuella hinder som drabbar den enskilde på ett orimligt sätt
            och för den delen undanröjer hinder för företagen att snabbt kunna
            få hit arbetskraft som de har behov av.
          </note>
          <note>
            Jag skulle vilja säga att Johan Forssell målar upp en konflikt
            som inte riktigt finns. Vi var överens i utskottet i höstas om
            att vi ska komma till rätta med de här problemen. Vi har också
            varit tydliga med att vi dels bereder förslag på Regeringskansliet
            som handlar om den utredning som kom i december, dels kommer att
            gå vidare med en utredning för att komma till rätta med de situationer
            som Johan Forssell tar upp, där enskilda personer drabbas för
            att arbetsgivaren har begått smärre fel som sedan upptäcks vid
            efterkontrollerna. Det är klart att det här är någonting som vi
            behöver rätta till.
          </note>
          <note>
            Den vanliga ordningen är inte att förslag blir verklighet bara
            för att man röstar igenom någon motion i riksdagen, utan man måste
            göra ett gediget beredningsarbete genom att utreda frågan. Här
            är det många avvägningar som behöver göras. Det gäller att hitta
            ett system som kan lösa detta men som samtidigt inte kan missbrukas.
            Det är precis det vi planerar att göra. Jag hoppas verkligen att
            det kommer på plats så snart som möjligt, för det här är en jätteviktig
            fråga.
          </note>
          <note type="speaker">
            Anf. 15 JOHAN FORSSELL (M) replik:
          </note>
          <note>
            Fru ålderspresident! Jag vet inte riktigt hur jag ska tolka det
            här påståendet att saker och ting inte blir bättre bara för att
            vi röstar igenom motio ­ ner i riksdagen. Jag föreställer mig
            ändå att de beslut vi fattar i den här kammaren har en reell inverkan
            och att det är därför vi alla är här och bidrar med vårt arbete.
            Jag lever i den tron.
          </note>
          <note>
            Jag betvivlar inte att Miljöpartiet i grunden har goda intentioner.
            Vi har gjort överenskommelser tillsammans historiskt. Men det
            är lite beklämmande att nu höra Miljöpartiet tillsammans med Socialdemokraterna,
            som under lång tid har haft en väldigt skeptisk syn på all form
            av arbetskraftsinvandring, stå och försvara ett system som inte
            fungerar och i vaga ord tala om att det kanske blir en förbättring
            någon gång i framtiden. Den där utredningen tillsattes aldrig.
            Sedan kom det en ny utredning som tittar på frågorna, men dagarna
            blir till veckor och veckorna till månader.
          </note>
          <note>
            Den här regeringens syn på arbetskraftsinvandring beskrivs väldigt
            tydligt i de utredningsdirektiv man gav sommaren 2015. Det står
            explicit att utredningen ska titta på graden av utnyttjande på
            den svenska arbetsmarknaden. Som man frågar får man svar. Varför,
            fru ålderspresident, funderar aldrig den här regeringen på följande
            fråga: Hur ska vårt land bli mer attraktivt för människor att
            komma hit och arbeta i? Varför hör jag aldrig någon ställa den
            frågan från regeringssidan? Varför lyfts aldrig den aspek ­ ten
            fram? Det talas bara om fusk, utnyttjande och människor som far
            illa.
          </note>
          <note>
            Jag misstror inte Maria Ferms intentioner, men jag kan konstatera
            att det system som regeringen tillsammans med Vänsterpartiet och
            Sverigedemokraterna håller under armarna inte fungerar. I praktiken
            innebär det att människor som vill arbeta här, betala skatt och
            göra rätt för sig ändå måste lämna landet. Jag tycker inte att
            det är värdigt en kunskaps- och tillväxtnation som Sverige.
          </note>
          <note type="speaker">
            Anf. 16 MARIA FERM (MP) replik:
          </note>
          <note>
            Fru ålderspresident! Det system vi har nu, med de kontroller
            som genomförs för att säkerställa att man får lika bra villkor
            som andra som jobbar här, togs fram av den förra regeringen i
            samarbete med Miljöpartiet. I den förra regeringen ingick ditt
            parti, Johan Forssell. Det är alltså ett regelverk som vi alla
            i någon mån har varit inblandade i, och vi har alla samma intresse
            av att se till att det blir så bra som möjligt.
          </note>
          <note>
            Jag skulle inte säga att planen framöver är vag, tvärtom. Det
            kom en utredning i december. Där finns förslag som bereds på Regeringskansliet.
            Det som inte omfattas av den utredningen kommer att beredas vidare
            i en ny utredning, så att vi kan presentera förslag för riksdagen.
          </note>
          <note>
            Jag sa inte att saker inte blir bättre av att motioner röstas
            igenom i riksdagen, utan att det inte blir verklighet av dem.
            Det krävs ju att någon bereder förslagen, så att man kan återkomma
            med lagförslag. Det är så själva processen fungerar. Jag är helt
            säker på att det också kommer att ske.
          </note>
          <note>
            Sedan tycker jag att det finns en poäng i det Johan Forssell
            säger – som man frågar får man svar. Debatten kring arbetskraftsinvandring
            har de senaste åren kantrat starkt mot att vara problemorienterad
            och fokusera på utnyttjandet inom olika sektorer. Vi vet att det
            finns särskilda branscher där det sker utnyttjande och råder dåliga
            villkor, oavsett om det handlar om arbetskraftsinvandring eller
            inte. Man måste komma till rätta med det. Men man måste också
            säkerställa att vi har en öppen arbetskraftsinvandring och att
            vi har transparenta regler, så att det går snabbt att få hit arbetskraft
            som företagen har behov av.
          </note>
          <note>
            Men jag tycker att det är lite ohederligt att måla upp den här
            konflikten. Det som möjligtvis är positivt med det är att de tidigare
            talepunkterna från Johan Forssell om att flyktingkrisen inte är
            över verkar vara lagda på hyllan. Det är jag glad för, för det
            var jag lite trött på.
          </note>
          <note type="speaker">
            Anf. 17 PAULA BIELER (SD) replik:
          </note>
          <note>
            Fru ålderspresident! Då får jag börja med att göra Maria Ferm
            besviken, eftersom jag kommer att fortsätta prata om den flyktingkris
            som har varit.
          </note>
          <note>
            Det har kommit två rapporter de senaste månaderna, en på initiativ
            från regeringen själv och en från Riksrevisionen, om vad man kan
            dra för lärdomar av vad som hände hösten 2015. Och det är inte
            utan att jag undrar vad Miljöpartiet har dragit för lärdomar.
          </note>
          <note>
            Vi har läst och hört under lång tid, egentligen ända sedan man
            av mer eller mindre tvång beroende på situationen införde den
            nya lagstiftningen, att man påtalat att den ska bort så snart
            som möjligt, att vi ska tillbaka till det som var tidigare. Den
            nya lagstiftningen ska införas senast 2019 – det är en tillfällig
            som gäller till dess – och Miljöpartiet är tydligt med att man
            vill få bort den även innan dess.
          </note>
          <note>
            Som jag var inne på i mitt anförande och som även Johan Forssell
            nämnde i sitt kom den nya uppdaterade prognosen från Migrationsverket
            i går. Där talas det tydligt om att det fortsatt finns väldigt
            många riskfaktorer som skulle kunna leda till en plötslig senareläggning
            av antalet utvisningar av personer som söker asyl i Sverige. Sett
            till de siffror som minskar skulle man vid en första anblick kunna
            tro att vi inte har så stora problem längre. Då handlar det om
            antalet avslutade och avgjorda fall, antalet verkställda utvisningar
            och så vidare. Det bottnar inte i att det är färre personer som
            kommer att få avslag och utvisningsbesked, utan det bottnar i
            att man inte förmår att göra det man har planerat för. Jag blir
            därför konfunderad.
          </note>
          <note>
            Visst, situationen är inte densamma som den var 2015, men problematiken
            är ju kvar. Vi har fortfarande väldigt stora kapacitetsbrister
            till följd av det stora mottagandet.
          </note>
          <note>
            Vad har Miljöpartiet lärt sig?
          </note>
          <note type="speaker">
            Anf. 18 MARIA FERM (MP) replik:
          </note>
          <note>
            Fru ålderspresident! De slutsatser som vi drar efter det stora
            flykting ­ året 2015 är dels att Sverige behöver öka kapaciteten
            i mottagandet, göra det mer flexibelt och förbättra etableringen,
            dels att vi behöver arbeta hårt för ett gemensamt ansvarstagande
            inom EU. Och det är precis det som vi arbetar med.
          </note>
          <note>
            Jag nämnde i mitt anförande många initiativ och stora reformer
            som regeringen genomfört just för att förbättra etableringen,
            som att människor snabbare ska kunna validera eller komplettera
            sin utbildning, vidareutbilda sig, lära sig svenska, komma ut
            på arbetsmarknaden och bidra till samhället. Det tror jag är centralt,
            och det är viktigt att kunna bli bättre på det området. Men vi
            har genomfört mycket, som snabbspår och nya system för validering
            – på många olika områden helt enkelt.
          </note>
          <note>
            Det är viktigt att hela Sverige är med och bidrar, att vi gemensamt
            tar ansvar för flyktingmottagandet. Det tror jag också är viktigt
            i EU. Där arbetar ju Sverige för att vi ska ha en situation framöver
            där alla EU:s medlemsstater är med och hjälper till att ta emot
            människor som är på flykt, för människor kommer att fortsätta
            fly.
          </note>
          <note>
            Alternativet är inte att frångå mänskliga rättigheter eller att
            säga att människor inte är välkomna, utan vi ska ta ett gemensamt
            ansvar och kan på sätt hjälpa fler. Det tror jag gör att systemet
            blir mer hållbart och att vi kan få en förståelse i alla medlemsstater
            för att vi behöver göra detta när världen ser ut som den gör.
          </note>
          <note>
            Precis som du säger är det en mycket föränderlig verklighet.
            Det enda vi kan vara säkra på är att det alltid kommer att finnas
            risk för krig och konflikter och att människor kommer att vara
            tvungna att fly för sina liv. Då behöver vi ha system för att
            hantera det.
          </note>
          <note type="speaker">
            Anf. 19 PAULA BIELER (SD) replik:
          </note>
          <note>
            Fru ålderspresident! Tack för svaret! Jag håller med om att vi
            behöver system för att hantera den situation som uppstår med jämna
            mellanrum runt om i vår värld, tyvärr , där människor tvingas
            fly. Men hur systemen ska utformas är vi uppenbarligen inte överens
            om.
          </note>
          <note>
            Jag fick nästan fler frågor under svaret än vad jag hade innan.
          </note>
          <note>
            Maria Ferm talar mycket om de olika reformer som har genomförts.
            Problemet är bara att de inte har haft någon effekt alls. Det
            låter snyggt att vi har infört möjligheten till olika jobb, till
            exempel beredskapsjobb, men de flesta har ju Arbetsförmedlingen
            själv anställt. Man har inte lyckats för ­ må verkliga nya jobb
            att komma in på arbetsmarknaden, som man så ofta säger. Det fungerar
            inte.
          </note>
          <note>
            I går släpptes en rapport från Nordiska ministerrådet. Det låter
            lite grann som den debattartikel Nordiska ministerrådet skrev
            när man lyssnar på Maria Ferm, att allting blir bra och att vi
            kommer att lösa det här om vi ökar kapaciteten, om vi får in personer
            på arbetsmarknaden och o m de lär sig svenska. Men det finns inga
            konkreta förslag om hur detta ska genomföras och inga belägg för
            att det kommer att fungera. Hittills har ingenting fungerat.
          </note>
          <note>
            Det var uppenbart – det insåg även Miljöpartiet – att man till
            följd av kapacitetsbristen behövde minska mottagandet i Sverige,
            åtminstone temporärt, under hösten 2015. Det är det enda sättet
            jag kan tolka att man gick med på de förändringar som genomfördes.
            Samtidigt är ett av de förslag som Maria Ferm lyfter fram att
            fler kommuner ska ta emot flyktingar och ställa sig bakom den
            påtvingade lagstiftningen. Från centralt håll säger man: Ni måste
            ta emot så här många.
          </note>
          <note>
            Om man inser att det finns en kapacitetsbrist på riksnivå undrar
            jag om man är införstådd med att den givetvis också finns på kommunal
            nivå.
          </note>
          <note type="speaker">
            Anf. 20 MARIA FERM (MP) replik:
          </note>
          <note>
            Fru ålderspresident! Jag tycker att Paula Bieler målar upp en
            direkt felaktig bild av etableringen. Dels är det väldigt många
            reformer som har genomförts, dels är det inte så att inget har
            fungerat. Det är en bild och en myt som sprids av olika partier
            att etableringen skulle vara en stor katastrof.
          </note>
          <note>
            Alltid när det kommer stora grupper av människor på flykt oroas
            man de första åren, men det brukar ofta fungera ganska bra i slutändan.
            Det gör det inte automatiskt. Det behövs så klart insatser från
            politiskt håll, och man behöver se till att människor kan komma
            in i samhället på ett bra sätt. Men det brukar faktiskt fungera.
            I internationella jämförelser ligger Sverige i topp när det gäller
            etableringspolitiken och hur människor kommer in i samhället.
            Jag tror att det handlar lite grann om vår syn på samhällets förmåga
            att utvecklas och bli bättre.
          </note>
          <note>
            Jag skulle säga att Sverigedemokraterna tillhör en rörelse som
            har gett upp om Sverige, som inte tror att vi kan växa och utvecklas
            på ett bra sätt och som inte tror att vi gemensamt kan föra Sverige
            framåt och ta stora kliv in i framtiden när det gäller människors
            möjligheter att bidra till innovationer och företagande. Man vill
            hellre blicka tillbaka och försöker spela på människors oro och
            rädslor. Det tycker jag är ganska skrämmande.
          </note>
          <note>
            Jag tror att det som behövs nu snarare är politiska rörelser
            som tror på sin egen ideologis förmåga att hantera de utmaningar
            vi står inför. Det är det som behövs, annars har vi förlorat ganska
            mycket.
          </note>
          <note type="speaker">
            Anf. 21 JOHANNA JÖNSSON (C):
          </note>
          <note>
            Fru ålderspresident! Vi lever, som de flesta vid det här laget
            vet, i en globaliserad värld. Marknader och arbetsmarknader blir
            alltmer gränslösa. Vårt framtida samhälle behöver formas utifrån
            vetskapen om att människor inte bor på en plats eller ens i ett
            och samma land under hela livet.
          </note>
          <note>
            Redan på kort sikt finns ett behov av en reforminriktad politik
            som på ett hållbart sätt kan hantera en alltmer ökande migration.
            Fler människor migrerar för att söka skydd från krig, terror och
            förtryck men ock så för arbete eller studier, av kärlek eller
            helt enkelt för att söka ett bättre liv.
          </note>
          <note>
            Den moderna migrationen är ofta cirkulär. Man flyttar inte bara
            från ett land till ett annat för att stanna permanent utan rör
            sig ofta vidare eller tillbaka till sitt ursprungsland. Det hänger
            bland annat ihop med den tekniska och den ekonomiska utvecklingen.
            På många sätt är det bra.
          </note>
          <note>
            Samtidigt är fler människor på flykt i världen än någonsin tidigare.
            Antalet även där fortsätter att öka. Och många av de värsta oroshärdarna
            i världen ser inte ut att falna.
          </note>
          <note>
            De flesta har flytt inom sitt land eller till ett grannland,
            men många tar sig också fortsatt vidare till Europa. Medelhavets
            väg är livsfarlig, och den är fortfarande livsfarlig även om färre
            människor nu kommer till Sverige. Under 2016 dog 4 913 personer
            i Medelhavet. Det är fler än det någonsin tidigare har varit –
            oavsett alla utfästelser om att detta skulle minska. Vi måste
            skapa tryggare system som styr om från farliga resor till lagliga
            vägar med fler kvotflyktingar, fler stipendielösningar, arbetskraftsinvandring
            och andra lagliga sätt att kunna resa tryggt och säkert.
          </note>
          <note>
            Samtidigt ser vi politiska motreaktioner och mer slutenhet. Det
            byggs upp fler gränshinder och murar. Restriktiv politik är dyr
            i såväl ekonomis ­ ka som politiska och humana termer, och det
            finns gott om avskräckande exempel runt om i världen. Australiens
            flyktingläger på Nauru har kantats av sexuella övergrepp, våld,
            undernäring och självskadebeteende. USA:s gränskontroller kostar
            mer än samtliga övriga rättsvårdande myndigheter. EU:s avtal med
            Turkiet ger en autokratisk regim utökad makt över Europa, och
            vi ser ju i vilken riktning Turkiet går just nu. En restriktiv
            linje är kostsam och enormt svår att förena med mänskliga rättigheter.
          </note>
          <note>
            Centerpartiet står för öppenhet, och vi strävar fortsatt efter
            friare rörlighet. Men det måste ske på ett humant och ordnat sätt.
            Det finns gränser för hur mycket ett enskilt land kan göra. Låt
            mig säga det igen, för jag kan tänka mig att jag får repliker
            om precis detta: Det finns gränser för hur mycket ett enskilt
            land kan göra.
          </note>
          <note>
            Så länge invandring innebär kostnader för mottagandet kommer
            det att finnas en avvägning som varje land måste göra. Ett sätt
            att mildra problemet är såklart att sträva efter att sänka kostnader
            och förbättra etableringen. När regeringen värnar alla kostnadskrävande
            förmåner men förvägrar människor deras rätt att söka skydd värnar
            vi i Centerpartiet rätten att söka skydd men inte alla förmåner.
            Det är vår väg i detta.
          </note>
          <note>
            För oss är det viktigt att värna öppenhet och humanism. Vi står
            upp för rätten att söka skydd, rätten till familjeåterförening,
            trygghet för asylsök ­ ande och en effektiv integration. Vi ser
            migration som någonting i grunden positivt. Samtidigt blundar
            vi inte för de problem som finns eller de stora reformer som krävs.
            Mycket av det här, bland annat integrationen och etableringen,
            hanteras i andra utskott. Men även på vårt område, i socialförsäkringsutskottet,
            finns det saker att ta tag i.
          </note>
          <note>
            Regeringens politik har kraftigt begränsat anhöriginvandringen
            och gör att många familjer inte kommer att ha laglig möjlighet
            att återförenas på flera år. Anhöriginvandringen är en av få lagliga
            vägar till Europa. Den har stor betydelse av humanitära skäl.
            Familjer som splittrats till följd av krig, konflikter och förtryck
            måste ha en möjlighet att leva tillsammans. Med en ökande globalisering
            där allt fler har nära och kära i andra länder ökar också anhöriginvandringen
            i betydelse. Vi i Centerpartiet vill ersätta den kraftiga begränsningen
            med en mer human reform som ändå går i linje med den migrationsöverenskommelse
            som slöts mellan Alliansen och regeringen under hösten 2015.
          </note>
          <note>
            Flera har talat om arbetskraftsinvandringen. Det beror på att
            situa ­ tionen på detta område just nu är akut. Arbetskraftsinvandringen
            är en till ­ gång för Sveriges kompetensförsörjning, för samhällets
            ekonomi och för företagens konkurrenskraft. Dessutom innebär arbetskraftsinvandringen
            en säker väg hit för personer som har möjlighet att bidra med
            kompetens, kunskap och viktigt arbete. Det är ingen förlust för
            Sverige att underlätta för människor som kan försörja sig att
            stanna i landet. För oss är det enormt viktigt att agera mot alla
            förslag som skulle försvåra arbetskraftsinvand ­ ringen.
          </note>
          <note>
            Det är fortfarande ohållbart långa handläggningstider, reglerna
            är krångliga och minimala brister kan leda till utvisning. Ändå
            har regeringen bara lagt fram politik för att göra det svårare.
            Man har fortfarande inga förslag för att underlätta trots att
            man tidigare har lovat, både i utskottet och i medierna, att göra
            något åt situationen. Det här är helt oacceptabelt. Tusentals
            hårt arbetande människor i det här landet svävar nu i ovisshet
            och otrygghet. Många av dem hör av sig till mig. Jag får nya mejl
            varje vecka om detta. Samtidigt fortsätter allt fler företag att
            larma om hur desperat läget är. Det blir bara värre och värre.
          </note>
          <note>
            Slutligen vill jag ta upp en fråga som blir alltmer akut för
            var dag som går. Den senaste tiden har minst fyra ensamkommande
            ungdomar från Afghanistan tagit livet av sig. Många fler har försökt
            att begå självmord eller skadar sig själva på andra sätt. Sedan
            förra våren har Migrationsverket skrivit upp många i ålder enligt
            de tidigare rutiner man hade. De som har bedömts vara över 18
            år enligt denna hantering har som resultat oftast fått utvisningsbeslut.
            Rättsmedicinalverket har tagit fram en mer säker hantering, och
            man har nu i stor skala börjat genomföra medicinska åldersbedömningar.
            Det är bra. Med mer och bättre kunskap om åldersbedömningar blir
            prövningarna mindre godtyckliga och mer rättvisa än de var tidigare.
          </note>
          <note>
            Men många har redan fått sina avvisningsbeslut enligt den gamla
            rättsosäkra metoden. Det innebär att det finns en betydande risk
            att minderåriga som befinner sig i Sverige felaktigt har bedömts
            som vuxna och därför ska utvisas. Vi i Centerpartiet vill att
            de som redan har fått åldern uppskriven ska erbjudas möjlighet
            att genomgå den mer rättssäkra medicinska åldersbedömningen för
            att minska risken att minderåriga utvisas. Vi vill även att åldern
            man hade när ansökan lämnades in ska gälla vid beslut och att
            man ska få bo kvar i sin kommun tills beslutet har vunnit laga
            kraft om man är under 21 år. Vi har ett enormt stort ansvar här
            i kammaren för att öka tryggheten och framtidstron hos den här
            gruppen.
          </note>
          <note>
            Jag står givetvis bakom samtliga våra reservationer, men för
            tids vinnande yrkar jag bifall bara till Centerpartiets reservation
            2 i SfU15 och reservation 2 i SfU16, till de alliansgemensamma
            reservationerna 1 och 4 i SfU17 och till Centerpartiets reservation
            3 i SfU17.
          </note>
          <note type="speaker">
            Anf. 22 PAULA BIELER (SD) replik:
          </note>
          <note>
            Fru ålderspresident! Jag har en fråga som jag vet att jag har
            ställt också vid tidigare tillfällen men som jag kanske inte alltid
            har varit helt tydlig med. Det finns många olika aspekter, så
            jag tänker försöka vara så konkret som möjligt den här gången.
          </note>
          <note>
            Det är egentligen en tudelad fråga. Den första delen är: Anser
            Centerpartiet att det ska finnas regelverk för vilka som får komma
            till vårt land, eller vill man ha helt fri migration? Till följd
            av detta, eftersom jag utgår från att ni ändå står bakom något
            slags regelverk, undrar jag vilka åtgärder man från Centerpartiets
            sida anser vara rimliga att vidta för att säkerställa att detta
            regelverk efterlevs . Och inser ni att så länge man inför nya
            amnestier eller lättnader och så att säga gör det möjligt att
            kringgå regelverken kommer det också att finnas personer som väljer
            olagliga och farliga vägar hit på det sätt som sker i dag?
          </note>
          <note>
            Exakt vilka regelverk vi ska ha är en separat diskussion. Exakt
            vilka lagliga vägar som ska finnas till Sverige är en separat
            diskussion. Det behöver vi inte diskutera här och nu. Men inser
            Centerpartiet konflikten i att samtidigt anse att det bör finnas
            ett regelverk och tro att man kan stoppa personer från att ta
            olagliga och livsfarliga vägar om man samtidigt låter dem stanna
            kvar trots att de har kommit hit utan egentliga skäl och utan
            att följa de regelverk som är fastställda?
          </note>
          <note type="speaker">
            Anf. 23 JOHANNA JÖNSSON (C) replik:
          </note>
          <note>
            Fru ålderspresident! Jag trodde att jag var tydlig i mitt anförande,
            Paula Bieler . Jag kan vara tydlig igen . J ag vet att även min
            partiledare har varit tydlig om och om igen i frågan, så du har
            nog hört svaret tidigare. Jag gissar att du egentligen vet vad
            jag kommer att svara.
          </note>
          <note>
            Självfallet anser vi att det behövs regler. Det behöver vara
            ordnat när människor ska komma hit. I detta finns såklart också
            en konflikt. Människor kommer att få avslag. Det kommer att finnas
            människor i landet som inte ens ansöker om ett tillstånd och som
            på det sättet lever i ett skuggsamhälle eller vad man nu vill
            kalla det.
          </note>
          <note>
            Detta är otroligt svåra och komplicerade frågor – komplexa frågor.
            Vi vet att hela asylsystemet är uppbyggt på regler som aldrig
            fullt ut kommer att kunna omfatta alla. Det kommer att finnas
            personer som ljuger sig igenom systemet och på så vis får ett
            uppehållstillstånd för att de har skyddsskäl fast de egentligen
            inte har det. Det kommer på samma sätt att finnas personer som
            trillar ut och som inte får skydd fast de borde ha det. Det behöver
            man ha en förståelse för när man jobbar med de här frågorna.
          </note>
          <note>
            Givetvis är utgångspunkten att den som har fått ett avslag och
            som inte har någon annan typ av uppehållstillstånd ska lämna landet.
            Det är även Centerpartiets inställning.
          </note>
          <note>
            När det gäller de konkreta åtgärderna har vi bland annat talat
            om återtagandeavtal, eller, som du var inne på också, hur man
            ska få andra länder att ta sitt ansvar. Varje land har ju ett
            ansvar enligt folkrätten att ta emot sina medborgare, men många
            gör inte det, framför allt inte på ett sätt som också följer mänskliga
            rättigheter. Vi har ju sett många fall där länder direkt tar människor
            i förvar när de kommer tillbaka enbart för att de har sökt asyl
            någon annanstans och ibland misshandlar eller mördar dem.
          </note>
          <note>
            Det finns alltså svårigheter här på många olika sätt. Vi har
            också till exempel talat om mer resurser till gränspolisen. Jag
            kan återkomma med exempel på fler åtgärder i nästa replik.
          </note>
          <note type="speaker">
            Anf. 24 PAULA BIELER (SD) replik:
          </note>
          <note>
            Fru ålderspresident! Precis som jag sa i min fråga vet jag egentligen
            svaret på min första fråga. Men anledningen till att jag frågar
            det här är att man ofta, inte minst när Johanna Jönsson framför
            Centerpartiets syn på detta, får höra att det räcker. Har vi bara
            fler lagliga vägar in till Europa kommer inte fler människor att
            ta vägen över Medelhavet, riskera livet och dö.
          </note>
          <note>
            Det är det som är min utgångspunkt. Jag ser givetvis samma problematik.
            Det är en oerhörd tragedi som vi ser, men jag hävdar med bestämdhet
            att det är släpphäntheten på den här sidan av Medelhavet, där
            man har gjort det lönsamt att ta sig hit trots att de lagar som
            finns inte följs, som gör att personer faktiskt tar risken.
          </note>
          <note>
            Ofta får vi höra att ingen sätter sig i en ranglig båt om man
            verkligen inte är tvungen till det, men så är inte riktigt fallet.
            Var gränsen går för vad man upplever som att verkligen vara tvungen
            är flytande. Det är ett ganska privilegierat sätt att uttrycka
            sig, tror jag, på grund av att vi inte alltid förstår och förmår
            se hur stora välfärdsklyftor som finns mellan vår del av världen
            och länderna på andra sidan Medelhavet.
          </note>
          <note>
            Det är den konflikten jag är ute efter. Så länge vi har regler
            kommer det att finnas personer som inte omfattas av dem och som
            inser att vi, tack och lov, har mycket goda villkor här och som
            vill ta sig hit. Så länge man lämnar utrymme genom att ha olika
            amnestier, inte ha tillräckligt hårda kontroller och så vidare
            för att de inte ska kunna kringgå de regelverk vi har kommer de
            också tyvärr att välja den vägen.
          </note>
          <note>
            Då undrar jag hur Centerpartiets omsorg om att inga ska ta den
            vägen och att inga fler ska dö på Medelhavet går ihop med att
            man fortsatt vill ha diverse lättnader även för dem som har kommit
            hit och har visat sig faktiskt inte ha asylskäl.
          </note>
          <note type="speaker">
            Anf. 25 JOHANNA JÖNSSON (C) replik:
          </note>
          <note>
            Fru ålderspresident! Vi pratar alltså om pull-effekter nu. Vi
            är helt medvetna om att det finns pull-effekter. Det är ingenting
            vi förnekar på något sätt. Vi har bland annat talat om hur välfärdssystemen
            måste förändras för att minska pull-effekterna men också för att
            minska kostnader. Vi är fullt medvetna om det här, och jag skulle
            säga att vi är ett av de partier som har tagit fram flest förslag
            på just det området och som är medvetna om den här problematiken.
          </note>
          <note>
            Det handlar inte bara om personer som inte har skyddsskäl, utan
            det handlar också om personer som har skyddsskäl men som söker
            sig till det land där man får bäst förutsättningar. Det är så
            människor fungerar. Det är precis vad du och jag skulle göra om
            vi behövde bege oss någonstans. Det här omfattar alltså båda de
            här grupperna. För att få till en jämnare fördelning i Europa
            behöver vi titta på det här men också vad gäller de som inte har
            skyddsskäl. De behöver givetvis styras om till andra vägar. Där
            är det som ni försöker ta bort, nämligen den lågkvalificerade
            arbetskraftsinvandringen, jätteviktig t för att de ska se att
            det finns andra möjligheter än att komma på det här sättet. Ni
            motverkar precis det.
          </note>
          <note>
            Det är ingen motsättning mellan detta och att ha lagliga vägar,
            utan tvärtom är de lagliga vägarna ett sätt att få färre att komma
            via Medelhavet och via flyktingsmugglare. Flyktingsmugglarna göder
            kriminella organisationer och bidrar till mycket lidande på olika
            håll i världen, och när man sedan kommer till Sverige hamnar man
            i ett skuggsamhälle som är skadligt för den enskilde men också
            för samhället i stort. Jag kan inte se motsättningen där.
          </note>
          <note>
            Däremot tror jag, när jag hör Paula Bieler tala om amnesti, att
            det finns något slags förvirring här. Vi har inte föreslagit amnesti
            för personer som har fått avslag och inte har skyddsskäl. Jag
            vet inte riktigt var den uppfattningen kommer från. Om du menar
            att vi vill erbjuda akut sjukvård till alla som befinner sig i
            Sverige beror det på att vi inte vill att människor ska ligga
            och dö på gatorna. Vi tycker inte att det är värdigt. Jag vet
            alltså inte riktigt vad det är för amnesti du talar om.
          </note>
          <note type="speaker">
            Anf. 26 FREDRIK MALM (L):
          </note>
          <note>
            Fru ålderspresident! Jag ber om ursäkt om jag kommer att dra
            över min talartid. Det är lika bra att säga det innan man har
            dragit över tiden i stället för efter att man har gjort det.
          </note>
          <note>
            Jag vill börja med att yrka bifall till Liberalernas reservation
            4 under punkt 1 i betänkande nr 15 från socialförsäkringsutskottet,
            det som heter Migration och asylpolitik . Jag vill också yrka
            bifall till de två alliansgeme nsamma reservationerna 1 och 4
            under punkt 1 och 4 i betänkande nr 17 som heter Arbetskraftsinvandring
            .
          </note>
          <note>
            Vi i Sverige ska föra en human och hållbar flyktingpolitik. Det
            betyder att människor som är på flykt från krig och förföljelse
            och som söker skydd i Sverige och har skyddsskäl ska få skydd
            här. Samtidigt måste vi föra en migrationspolitik som är hållbar
            och fungerar så att de människor som får stanna i Sverige får
            en ärlig chans att vara med i det här landet – att det finns möjlighet
            att få ett arbete, att skolan fungerar, att det finns tolkar,
            att socialtjänsten fungerar, att det byggs bostäder och så vidare.
          </note>
          <note>
            Vi har i Sverige fört en invandringspolitik som mycket kraftigt
            avviker från invandringspolitiken i andra länder runt omkring
            oss. Flyktingkrisen 2015 visade mycket tydligt att för ett litet
            land som Sverige blir det mycket svårt att göra det, närmast omöjligt,
            i det långa loppet.
          </note>
          <note>
            Det innebär att vi behöver en gemensam asylpolitik i EU där man
            tar ett gemensamt ansvar för att hjälpa de människor som är i
            nöd. Vi behöver i Sverige också en bättre integration och ett
            bättre mottagningssystem så att människor som kommer till Sverige
            och får stanna här också känner sig inkluderade och kan bygga
            en framtid här.
          </note>
          <note>
            I detta ligger förstås att de personer som inte får stanna kommer
            att behöva lämna Sverige. Om personer inte gör det frivilligt
            utan går under jorden behöver vi verktyg i Sverige för att kunna
            genomföra utvisningar, också i sista hand med tvång.
          </note>
          <note>
            En gemensam asylpolitik i Europeiska unionen kan vi också få.
            Det har länge sett ut som att extrema rasistiska och högerpopulistiska
            krafter skulle skjuta sönder det arbetet, men nu verkar det som
            att det faktiskt kan kom ­ ma i mål, vilket vore mycket bra. Men
            det innebär också att den svenska migrationspolitiken kommer att
            begränsas såtillvida att vi inte kommer att kunna driva igenom
            vissa saker och ändra vår politik hur som helst. Men mervärdet
            av att alla Europeiska unionens 28 eller i framtiden 27 medlemsstater
            faktiskt har ett gemensamt ansvar är mycket stort.
          </note>
          <note>
            Till detta kommer Turkietavtalet och att man på olika sätt försöker
            påverka regeringen eller de olika aktörer som styr i Libyen att
            stänga det som är den södra rutten över Medelhavet in i Europa.
            Det där är en politik som jag är orolig för, ska jag säga, därför
            att det innebär att många människor som har flyktingskäl och skyddsskäl
            kommer att få det svårare att ta sig till Europa.
          </note>
          <note>
            En följd av detta, fru ålderspresident, är att det finns två
            saker som är viktiga för ett land som Sverige i detta. Den ena
            är att vi måste förstå vikten av att ställa upp och ta emot flyktingar
            för vidarebosättning, så kallade kvotflyktingar. Det är de personer
            som i dag finns i till exempel Libanon eller Turkiet. Det är människor
            som har flytt Bashar al-Asads gasattacker i Syrien och människor
            som har flytt Daishs halshuggningar.
          </note>
          <note>
            Att kunna ta emot fler kvotflyktingar på det sättet är viktigt,
            därför att det är en laglig väg att komma till Europa. Det är
            ett ordnat sätt att ta emot människor på. Det innebär att våra
            kommuner får bättre planeringsförutsättningar, och det innebär
            att vi kan hjälpa kvinnor och barn.
          </note>
          <note>
            Det innebär att vi kan hjälpa de mest behövande och avlasta de
            länder som befinner sig nära krisområden. Det kan handla om Kenya,
            som har en mycket stor grupp somaliska flyktingar. Det kan handla
            om Turkiet, som har en stor grupp syriska flyktingar. Det är det
            ena.
          </note>
          <note>
            Vi har från Liberalernas sida verkat för att Sverige ska ta emot
            fler kvotflyktingar. Sverige ska nu ta emot 5 000 kvotflyktingar
            mot slutet av denna mandatperiod. Vi tycker att det är bra; vi
            har verkat för detta. Jag skulle gärna se att man utvecklade det
            ytterligare.
          </note>
          <note>
            Det andra, fru ålderspresident, som är viktigt med tanke på de
            enorma tragedier vi ser i många länder utanför Europa – i Mellanöstern,
            ett antal arabstater och så vidare – är att vi inte kan acceptera
            att Förenta nationernas hjälporgan kroniskt, systematiskt och
            år efter år är underfinansierade. Det driver ytterligare människor
            på flykt. Det triggar ny emigration. Vi talar om World Food Programme,
            UNHCR, FN:s humanitära koordineringsorgan Ocha och så vidare.
            De här organen kan inte systematiskt få stöd som bara motsvarar
            50–60 procent av deras årsbehov. Det driver fram epidemier i läger.
            Det driver fram en rad olika humanitära situationer som innebär
            att människor inte ser någon som helst framtid och sätter sig
            i båtar över Medelhavet, där de riskerar att dö.
          </note>
          <note>
            Med detta sagt, fru ålderspresident, har Sverige sedan förra
            året en betydligt mer restriktiv flyktingpolitik. Vi från Liberalernas
            sida stöder detta i stora drag, men vi har en del invändningar.
          </note>
          <note>
            Vår huvudsakliga invändning är att de tillfälliga uppehållstillstånd
            som Sverige nu har är så korta att det blir svårt för de människor
            som får sina uppehållstillstånd förlängda och förlängda och sedan
            stannar i Sverige att få en rimlig, fungerande integration. Man
            hackar upp det så att de insatser som görs för nyanlända sträcker
            sig över två år men de uppehållstillstånd som delas ut bara gäller
            i 13 månader. Det försvårar för människor att komma in på arbetsmarknaden,
            lära sig svenska och så vidare.
          </note>
          <note>
            Vår andra invändning är att man i den nya lagstiftningen kraftigt
            har försvårat för barnfamiljer att återförenas. Det innebär att
            den lagstiftning vi nu har bidrar till familjesplittring. Det
            här är särskilt anmärkningsvärt med tanke på den enorma tragedi
            vi ser i Syrien i dag.
          </note>
          <note>
            Det är också så att Sverige behöver en migrationspolitik som
            innebär att vi klarar av de utmaningar vi står inför. Jag vill
            nu, fru ålderspresident, ta upp två punkter som är särskilt viktiga
            i detta.
          </note>
          <note>
            Den ena rör de människor som kommer till Sverige för att arbeta
            här men som sedan inte får sina arbetstillstånd förlängda utan
            skickas ut ur Sverige. Det är till exempel duktiga it-ingenjörer
            som jobbar för teknikföretag i Sverige. De kommer hit och jobbar
            här ett antal år, men när de ska förlänga sina arbetstillstånd
            säger våra myndigheter nej på grund av detaljer och mindre missar
            av en tidigare arbetsgivare.
          </note>
          <note>
            Det här är helt orimligt. Det innebär att människor som väljer
            mellan att jobba på Spotify i Stockholm och kanske på Apple i
            San Francisco, högpresterande arbetskraft som är jätteviktig för
            svensk tillväxt, inte vet om de får stanna i Sverige. De här företagen
            upplever att handläggningstiderna på Migrationsverket är långa,
            att det är en oförutsägbar process och oförutsägbara regelverk.
            Det är helt orimligt.
          </note>
          <note>
            Vi i allianspartierna – Liberalerna, Moderaterna, Kristdemokraterna
            och Centerpartiet – har gång på gång lyft fram behovet av att
            detta ändras. Men vi ser tyvärr att ingenting händer från regeringens
            sida, och det är mycket beklagansvärt.
          </note>
          <note>
            Det sista jag vill ta upp, fru ålderspresident, är en annan risk
            som finns.
          </note>
          <note>
            Den nya tillfälliga asyllagstiftning med väldigt korta tillfälliga
            uppehållstillstånd som Sverige antog förra året har skapat en
            massa problem. Det försöker regeringen nu lösa genom olika typer
            av undantag och nya regler – man lappar och lagar systemet. I
            förlängningen finns risken att detta blir rättsosäkert. Det innebär
            att personer i samma familj får olika längd på sina uppehållstillstånd.
            Det innebär att människor får väldigt olika bedömning i slutändan.
            Det är inte rimligt. Vi behöver ett system som är rättssäkert
            och överskådligt och som människor förstår sig på.
          </note>
          <note>
            Det kom ett förslag från Miljöpartiet nyligen – i går eller om
            det var i förrgår. I det förslaget säger Miljöpartiet att man
            inte ska behöva skaffa sig ett jobb för att kunna få ett tillfälligt
            uppehållstillstå nd omvandlat till ett permanent utan att det
            ska räcka att man har en subventionerad anställning.
          </note>
          <note>
            Jag tror att det finns en mycket stor risk i detta, fru ålderspresident.
            Risken är att detta öppnar för korruption, missbruk, skenanställningar
            och så vidare.
          </note>
          <note>
            Ta till exempel instegsjobben. De kan va ra i två års tid. De
            är till 80 procent subventionerade. Om det räcker att få ett instegsjobb
            för att få ett permanent uppehållstillstånd tror jag att det öppnar
            för mycket stora problem med skenanställningar, korruption och
            mycket annat.
          </note>
          <note>
            Jag vet att tiden börjar ta slut, så jag tackar för ordet.
          </note>
          <note>
            (forts. § 10)
          </note>
          <note>
            Ajournering
          </note>
          <note>
            Kammaren beslutade kl. 13.55 på förslag av tjänstgörande ålderspresidenten
            att ajournera sammanträdet till kl. 14.00, då frågestunden skulle
            börja.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 14.00.
          </note>
          <note>
            § 9 Frågestund
          </note>
          <note type="speaker">
            Anf. 27 TREDJE VICE TALMANNEN:
          </note>
          <note>
            Jag vill hälsa statsråden välkomna. Frågor besvaras i dag av
            statsrådet Isabella Lövin, statsrådet Sven-Erik Bucht, statsrådet
            Per Bolund och statsrådet Ardalan Shekarabi.
          </note>
          <note>
            En fråga ska vara av övergripande och allmänpolitiskt slag eller
            avse ett ämne som faller inom statsrådets ansvarsområde och rör
            dennes tjänste ­ utövning. Statsrådet Isabella Lövin besvarar
            såväl allmänpolitiska frågor som frågor inom sitt eget ansvarsområde.
          </note>
          <note>
            Regeringen och Saudiarabiens medlemskap i FN:s kvinnokommission
          </note>
          <note type="speaker">
            Anf. 28 TINA GHASEMI (M):
          </note>
          <note>
            Fru talman! Jag vill ställa min fråga till biståndsminister Isabella
            Lövin.
          </note>
          <note>
            Saudiarabien är ett av de värsta länderna i världen när det gäller
            systematisk diskriminering av kvinnor – ett land där kvinnor enligt
            lag är underordnade män och till exempel inte får köra bil. Detta
            land har nu valts in i FN:s kvinnokommission, som sätter målen
            för FN:s jämställdhetsarbete och ska se till att medlemsländerna
            lever upp till dessa mål.
          </note>
          <note>
            Den så kallade feministiska regeringen vägrar berätta huruvida
            Sverige bidragit till Saudiarabiens inträde eller inte. Men det
            är faktiskt på sin plats att regeringen, som förespråkat transparens
            i FN, nu berättar för riksdagen och svenska folket: Röstade Sverige
            för eller emot Saudiarabiens inträde i FN:s kvinnokommission?
          </note>
          <note type="speaker">
            Anf. 29 Statsrådet ISABELLA LÖVIN (MP):
          </note>
          <note>
            Fru talman! Tack, Tina Ghasemi, för frågan!
          </note>
          <note>
            Vi instämmer i ledamotens beskrivning av Saudiarabien. FN består
            dock av alla sina medlemsländer, och regionerna utser ofta själva
            sina representanter i olika utskott, vilket sedan konfirmeras
            i FN:s ekonomiska och sociala råd genom acklamation. Saudiarabien
            hade utsetts till representant i sin regionala grupp.
          </note>
          <note>
            Hur man röstade är något som varken den här eller någon annan
            reger ­ ing avslöjar offentligt. Utrikesministern avser dock att
            dela med sig av detta under sekretess i Utrikesnämnden, vilket
            hon redan har berättat.
          </note>
          <note type="speaker">
            Anf. 30 TINA GHASEMI (M):
          </note>
          <note>
            Fru talman! Jag noterar att regeringen inte tar avstånd från
            Saudiarabiens inflytande med detta svar. Eftersom regeringen vägrar
            att svara på min väldigt konkreta fråga har jag svårt att tolka
            det på något annat sätt än som att Sverige har gett sitt stöd
            till Saudiarabien.
          </note>
          <note>
            Av ren nyfikenhet undrar jag då: På vilket sätt anser regeringen
            att ett land som förtrycker kvinnor kan bidra positivt när det
            gäller att utveckla jämställdhetsarbetet inom FN?
          </note>
          <note>
            (Applåder)
          </note>
          <note type="speaker">
            Anf. 31 Statsrådet ISABELLA LÖVIN (MP):
          </note>
          <note>
            Fru talman! Vi lever verkligen i svåra tider just nu, och vi
            behöver FN mer än någonsin. Vi behöver också ett effektivt FN-arbete,
            och Sverige är en aktiv medlem.
          </note>
          <note>
            Inget medlemsland avslöjar hur man röstar, för då kommer man
            inte att kunna komma framåt på ett konstruktivt sätt i dessa sammanhang.
            Jag vill också notera att länder som exempelvis Iran även under
            alliansreger ­ ingen valdes in i dessa församlingar.
          </note>
          <note>
            Omröstningen om Saudiarabiens inträde i FN:s kvinnokommission
          </note>
          <note type="speaker">
            Anf. 32 PAULA BIELER (SD):
          </note>
          <note>
            Fru talman! Även jag vill ställa en fråga till biståndsministern
            och uppehålla mig vid diskussionen kring att Saudiarabien har
            valts in i FN:s kvinnokommission.
          </note>
          <note>
            Vi har, i statsrådets svar nyss och i diverse uttalanden från
            regeringens sida, fått höra att regioner utser sina representanter,
            att de väljs enligt praxis med acklamation och att inga regeringar
            avslöjar hur man har röstat. Men även detta är en fråga om praxis
            och om att man ber regeringar runt om att respektera denna praxis.
            När det gäller hur omröstningar sker bröts ju praxis redan när
            man faktiskt begärde en omröstning om detta.
          </note>
          <note>
            Jag undrar hur detta är förenligt och hur man som feministisk
            regering sänder en tydlig signal om att man står upp för vissa
            värden, när man inte ens offentligt kan stå upp för det förkastliga
            i att ett land som Saudiarabien väljs in i ett organ som ska arbeta
            för att stärka kvinnors rättigheter runt om i världen.
          </note>
          <note type="speaker">
            Anf. 33 Statsrådet ISABELLA LÖVIN (MP):
          </note>
          <note>
            Fru talman! Paula Bieler vet mycket väl att en stor andel av
            FN:s medlemsländer inte står upp för mänskliga rättigheter eller
            kvinnors rättigheter på det sätt som vi vill förvänta oss. Detta
            är det arbete som Sverige bedriver i FN, och då är det också viktigt
            att vi kan ha fungerande utskott och samarbetsformer.
          </note>
          <note>
            Inget land avslöjar hur man röstar, men utrikesministern har
            sagt att hon under sekretess kommer att både redogöra för hur
            Sverige röstade i detta fall och lämna en lång lista över hur
            tidigare regeringar har röstat i liknande ärenden. Som jag nyss
            sa har också Iran och andra länder röstats in i kvinnokommissionen
            under alliansregeringens år.
          </note>
          <note>
            Detta handlar om att vi faktiskt måste ha ett fungerande FN.
            Vi kan inte bestämma över FN:s medlemmar, utan regionerna måste
            också få göra sina val.
          </note>
          <note type="speaker">
            Anf. 34 PAULA BIELER (SD):
          </note>
          <note>
            Fru talman! Det finns förvisso väldigt många länder i FN som
            har värderingar och står upp för saker som vi inte på något sätt
            kan tycka är rimliga, bra eller goda och som bryter mot diverse
            avtal och idéer om rättigheter.
          </note>
          <note>
            Men jag undrar fortfarande: Inser regeringen det problematiska
            i att slå sig för bröstet och stort proklamera att man för en
            feministisk utrikespolitik men inte ens aktivt, starkt och tydligt
            ta avstånd från att extrema länder väljs in i FN-organ?
          </note>
          <note type="speaker">
            Anf. 35 Statsrådet ISABELLA LÖVIN (MP):
          </note>
          <note>
            Fru talman! Sveriges regering står upp för feminism och kvinnors
            jämställdhet i alla samtal, diskussioner och debatter – inte minst
            i den långa rad av initiativ som Sverige tar för att kvinnor ska
            delta i fredsprocesser, sitta med vid bordet och avgöra sitt eget
            öde och ha rätt till en egen röst i politiska sammanhang. Här
            är vi glasklara, och det är ingen som tvivlar på det. Vi tar starkt
            avstånd från regimer som förtrycker kvinnor.
          </note>
          <note>
            Stöd till samlingslokaler på landsbygden
          </note>
          <note type="speaker">
            Anf. 36 OLA JOHANSSON (C):
          </note>
          <note>
            Fru talman! Jag har en fråga till landsbygdsministern.
          </note>
          <note>
            Det finns stora förhoppningar på regeringen i anslutning till
            l andsbygdsutredningen. Det övergripande målet är att medborgarna
            ska få likvärdiga förutsättningar för att arbeta, bo och leva
            i landsbygderna. För att förbättra tillgången till välfärd, kultur
            och service föreslås att likvärdiga förutsättningar ska ges för
            att utöva och uppleva kultur, oberoende av bostadsort.
          </note>
          <note>
            Ett allsidigt utbud av kultur och fritidsaktiviteter och, inte
            minst, möten mellan människor med olika bakgrund kräver ytor som
            är moderna, tillgängliga och öppna för alla. Mötesplatser i form
            av allmänna samlingslokaler drivs huvudsakligen ideellt, med stöd
            av kommuner, stat och de respektive intresseorganisationerna.
          </note>
          <note>
            Frågan till ministern är: Är han beredd att ge samlingslokalerna
            en roll i förverkligandet av Landsbygdskommitténs förslag?
          </note>
          <note type="speaker">
            Anf. 37 Statsrådet SVEN-ERIK BUCHT (S):
          </note>
          <note>
            Fru talman! Tack för en mycket viktig fråga! Som landsbygdsbo
            är jag medveten om vikten av att det finns samlingslokaler runt
            om på svensk landsbygd. De spelar en väldigt viktig roll för att
            man ska kunna utöva kultur men även bedriva fritidsintressen,
            mötesverksamhet med mera.
          </note>
          <note>
            Den parlamentariska landsbygdskommittén berör det här området
            i sitt betänkande om kulturaktiviteter. Detta har nu varit på
            remiss i hela landet. Vi bereder de här frågorna i Regeringskansliet.
            Jag kan inte i dag ge några löften om ytterligare stöd.
          </note>
          <note>
            I dag finns det ett grundstöd för föreningarna, och det finns
            också ett investeringsstöd när man vill göra förbättringar i samlingslokalerna.
            I vilket fall som helst är de mycket viktiga för landsbygdens
            utveckling.
          </note>
          <note type="speaker">
            Anf. 38 OLA JOHANSSON (C):
          </note>
          <note>
            Fru talman! Tack, ministern, för svaret! Tyvärr nämndes inte
            mötesplatser och samlingslokaler alls i Landsbygdsutredningens
            betänkande. Det kan ju tänkas att remissinstanserna kommer att
            trycka på att de lyfts fram. Där talas det om civilsamhället,
            som har en roll att spela för det organiserade föreningslivet.
            Många av föreningarna har själva tillgång till sådana här lokaler.
          </note>
          <note>
            Om remissinstanserna kräver detta, tycker då landsbygdsministern
            att det vore befogat att öka stödet till samlingslokalsorganisationerna?
          </note>
          <note type="speaker">
            Anf. 39 Statsrådet SVEN-ERIK BUCHT (S):
          </note>
          <note>
            Fru talman! Som jag sa inledningsvis känner jag till vikten av
            att den här typen av lokaler finns på svensk landsbygd. Men jag
            vill inte föregripa den beredning som nu sker i Regeringskansliet
            med anledning av de många remissvar som har kommit in. Detta har
            kanske inte direkt berörts av den parlamentariska landsbygdskommittén,
            men man berör vikten av det civila samhällets möjligheter att
            verka på svensk landsbygd.
          </note>
          <note>
            Omlokaliseringen av myndigheter
          </note>
          <note type="speaker">
            Anf. 40 LEIF PETTERSSON (S):
          </note>
          <note>
            Fru talman! Min fråga går till statsrådet Ardalan Shekarabi.
          </note>
          <note>
            Man kan lugnt säga att det går bra för Sveriges ekonomi nu. Inte
            minst växer de nya jobben fram, och 150 000 fler går till jobbet
            i dag än när regeringen tillträdde. Samtidigt kan vi konstatera
            att utvecklingen inte är jämnt fördelad över landet. Det finns
            ingen utjämningsfaktor när det gäller de nya jobben.
          </note>
          <note>
            Därför är regeringens arbete på detta område väldigt viktigt.
            Jag tycker att det är särskilt viktigt att regeringen nu inte
            tappar farten i arbetet med att omlokalisera myndigheter och arbetsplatser.
            Jag undrar därför om statsrådet kunde säga något om detta arbete,
            hur det fortskrider och vad vi kan vänta framöver.
          </note>
          <note type="speaker">
            Anf. 41 Statsrådet ARDALAN SHEKARABI (S):
          </note>
          <note>
            Fru talman! Tack, Leif Pettersson, för frågan! När vi tillträdde
            kunde vi konstatera att vi har haft en lång trend av centralisering
            i den svenska staten, där jobben har koncentrerats till Stockholm.
            Det är inte bra för staten och tilliten till staten. Därför satte
            vi igång ett arbete som började med Statskontorets kartläggning,
            som visade att det stämde att vi haft en centraliseringsvåg. Efter
            detta har vi börjat med omlokaliseringen av myndigheter.
          </note>
          <note>
            Tyvärr ser jag att delar av oppositionen motsätter sig detta.
            Moderaterna, under ledning av Anna Kinberg Batra, kallar detta
            för ersättningsjobb. Men regeringens övertygelse är att vi måste
            få bättre spridning av de statliga jobben.
          </note>
          <note>
            Vi har redan fattat beslut om E-hälsomyndigheten och Fastighetsmäklarinspektionen,
            och i dag fattade vi beslut om omlokalisering av en tredje myndighet,
            Statistiska centralbyrån , till Örebro. Detta kommer att fortsätta
            under hela mandatperioden. Det är en del i politiken för omlokalisering
            av statliga jobb. Vi jobbar också med styrning av myndigheterna
            i lokaliseringsbeslut. Detta är viktigt för sammanhållningen i
            Sverige.
          </note>
          <note type="speaker">
            Anf. 42 LEIF PETTERSSON (S):
          </note>
          <note>
            Fru talman! Tack, statsrådet, för svaret! Det är ju bra om vi
            kan lokalisera ut hela myndigheter, men i de glesare bebyggda
            delarna av landet kanske det inte handlar om hela myndigheter
            utan mer om att behålla den statliga närvaron på olika sätt. Här
            finns det tidigare utredningar och förslag, framför allt från
            tiden före 2006 då vi satt vid regeringsmakten. Finns det något
            där som vi skulle kunna ta upp igen?
          </note>
          <note type="speaker">
            Anf. 43 Statsrådet ARDALAN SHEKARABI (S):
          </note>
          <note>
            Fru talman! Ja, vi har satt igång ett arbete som handlar om att
            få en ordning för styrning av myndigheterna i lokaliseringsfrågan,
            just i syfte att ta ett helhetsansvar och se till att myndigheterna
            beaktar den regionala närvaron när de fattar beslut om lokaliseringen.
            Vi har stoppat Skatteverkets planer på att lägga ned kontor på
            nio orter, och jag har fått i uppdrag av statsministern att jobba
            för att öka servicenärvaron runt om i landet . D är jobbar vi
            med konceptet servicekontor.
          </note>
          <note>
            Detta är ett viktigt arbete som den förra regeringen har försummat,
            men ändringar måste göras för att upprätthålla tilliten till den
            svenska staten.
          </note>
          <note>
            Klimatsamarbete med Kalifornien
          </note>
          <note type="speaker">
            Anf. 44 STEFAN NILSSON (MP):
          </note>
          <note>
            Fru talman! Jag har en fråga till statsrådet Lövin, som gäller
            Kalifornien.
          </note>
          <note>
            Klimat- och miljöministern besökte i förra veckan Kalifornien
            och skrev under ett avtal med dess guvernör. President Trump har
            ju nu börjat avveckla stora delar av den klimatpolitik som president
            Obama drev igenom, men i USA har de olika delstaterna goda möjligheter
            att gå före på det här området. Kalifornien ligger allra längst
            fram i det arbetet.
          </note>
          <note>
            Min fråga är: Vad ingår i avtalet med Kalifornien?
          </note>
          <note type="speaker">
            Anf. 45 Statsrådet ISABELLA LÖVIN (MP):
          </note>
          <note>
            Fru talman! Tack, Stefan Nilsson, för frågan!
          </note>
          <note>
            Kalifornien är faktiskt världens sjätte största ekonomi, och
            man är den delstat i USA som har gått längst på klimatområdet,
            med eget utsläppshandelssystem och starkare och skarpare utsläppsregler.
            Samtidigt är man en ekonomi som går väldigt bra, precis som Sverige.
          </note>
          <note>
            Sverige har ju kommit etta när det gäller klimatpolitik i den
            utvärdering som har gjorts av EU:s alla 28 medlemsländer. Vår
            ekonomi går bra. Vår innovationstakt och förmåga är mycket hög,
            och guvernören Jerry Brown välkomnade verkligen mitt besök och
            vår delegation. Vi har skrivit under ett samarbetsbrev som handlar
            om innovation, forskning och utbyte av näringsliv från både Kalifornien
            och Sverige. Vi hade faktiskt redan i går besök här från Kalifornien,
            som tittade på Scania och mötte aktörer i Sverige för att utbyta
            erfarenheter på klimatområdet.
          </note>
          <note type="speaker">
            Anf. 46 STEFAN NILSSON (MP):
          </note>
          <note>
            Fru talman! Jag tackar statsrådet för svaret.
          </note>
          <note>
            Vilka effekter, mer konkret, kan man tänka sig att vi och den
            här staten kan få nytta av när det gäller exempelvis politik,
            forskning och affärsmöjligheter? Vad kan vi i Sverige dra nytta
            av, och vad kan Kalifornien dra nytta av i ett sådant här samarbete?
          </note>
          <note type="speaker">
            Anf. 47 Statsrådet ISABELLA LÖVIN (MP):
          </note>
          <note>
            Fru talman! Jag hade äran att få inviga en cleantech-hubb i San
            Fran c isco, där svenska spjutspetsföretag, innovativa företag,
            får förutsättningar att presentera sig på den kaliforniska marknaden
            med klimatsmart teknik. Vi kommer naturligtvis också i klimatförhandlingarna
            att arbeta tillsammans med Kalifornien och andra ledare på klimatområdet
            i Under 2 Coali ­ tion, som består av länder, stater och städer
            som är ambitiösa.
          </note>
          <note>
            Livsmedelsstrategins mål
          </note>
          <note type="speaker">
            Anf. 48 LARS TYSKLIND (L):
          </note>
          <note>
            Jag har en fråga till landsbygdsminister Sven-Erik Bucht. Den
            handlar om livsmedelsstrategin.
          </note>
          <note>
            Liberalerna och övriga allianspartier har ju tillsammans med
            regeringen förhandlat fram övergripande strategiska mål för en
            livsmedelsstrategi. Vi slog då gemensamt fast att livsmedelsproduktionen
            ska styras av konsumenternas efterfrågan. Så långt är det bra
            från vårt håll.
          </note>
          <note>
            Men med förvåning har jag sedan konstaterat att regeringen lämnat
            detta gemensamma mål när man i sin handlingsplan sätter upp siffersatta
            procentmål för ekologisk produktion och konsumtion.
          </note>
          <note>
            Min fråga till statsrådet är: Tycker statsrådet att det är rimligt
            att politiker sätter upp denna typ av mål, som närmast för tanken
            till planekono ­ mi?
          </note>
          <note type="speaker">
            Anf. 49 Statsrådet SVEN-ERIK BUCHT (S):
          </note>
          <note>
            Fru talman! Tack, Lars Tysklind, för frågan!
          </note>
          <note>
            Konsumenterna efterfrågar väldigt mycket ekologiska produkter.
            Vi hade två år i följd närapå 40 procents ökning, och det senaste
            året hade vi 18 procents ökning. Vi är i Sverige långt ifrån självförsörjande
            på livsmedel totalt sett. Vi har knappt en 50-procentig försörjningsgrad,
            och inom ekologiskt saknar vi mycket produktion.
          </note>
          <note>
            Den här regeringen vill ju svara upp mot den efterfrågan som
            konsumenter har, inte minst när det gäller det ekologiska. Totalt
            sett handlar ju livsmedelsstrategin om att öka produktionen av
            livsmedel.
          </note>
          <note>
            Vår befolkning ökar, och efterfrågan ökar. Det behövs inte mindre
            livsmedel utan mer. Den h ä r regeringen vill – och jag vet att
            oppositionen också vill det – att livsmedel produceras mer på
            svensk landsbygd, både konventionellt och ekologiskt.
          </note>
          <note type="speaker">
            Anf. 50 LARS TYSKLIND (L):
          </note>
          <note>
            Fru talman! Tack för svaret! Men jag tycker att statsrådet lämnade
            den principiella frågan. Jag ska vara tydlig. Liberalerna har
            absolut inget emot ekologisk produktion, men det ska faktiskt
            styras av konsumenternas efter ­ frågan. Är efterfrågan på ekologiskt
            100 procent är det väl rimligt att mark ­ naden anpassar sig och
            har en produktion på 100 procent. Det är egentligen inte det frågan
            handlar om.
          </note>
          <note>
            Jag utgår från att statsrådet skulle se det som märkligt om man
            översatte den här typen av produktionsmål till andra områden,
            till exempel när det gäller antal lastbilar eller någonting annat.
          </note>
          <note type="speaker">
            Anf. 51 Statsrådet SVEN-ERIK BUCHT (S):
          </note>
          <note>
            Fru talman! I det landsbygdsprogram som alliansregeringen hade
            förhandlat fram, som ännu inte var riktigt i m ål, hade man avsatt
            ungefär 400 miljoner för att stimulera ekologisk produktion. Står
            inte Lars Tysklind bakom det som då överlämnades?
          </note>
          <note>
            Sedan har vi i denna regering sett att det inte räckte. Vi har
            fått utöka det för att det ska kunna motsvara konsumenternas efterfrågan.
            Jag är lite förvånad över att man nu har svängt i den frågan.
          </note>
          <note>
            Beskattningen av arbete
          </note>
          <note type="speaker">
            Anf. 52 MARIA MALMER STENERGARD (M):
          </note>
          <note>
            Fru talman! Min fråga går till statsrådet Per Bolund.
          </note>
          <note>
            Regeringen har nu gjort Sverige till det land i världen där det
            lönar sig allra minst att jobba en timme extra. Men man är ändå
            inte nöjd. Det ska löna sig ännu sämre. Trots vallöften från regeringen
            om att inte höja skatten för vanligt folk gör man helt vanligt
            folk till höginkomsttagare, och man beskattar dem därefter.
          </note>
          <note>
            Det gäller tre av tio sjuksköterskor, fyra av tio barnmorskor,
            fyra av tio poliser och fem av tio lokförare. Det är människor
            som verkligen behövs för att Sverige ska fungera. Varför vill
            regeringen göra det mindre lönsamt för dem att gå till jobbet?
            Och hur tror ministern att vi ska locka fler till de här yrkena
            när det lönar sig mindre att utbilda sig?
          </note>
          <note type="speaker">
            Anf. 53 Statsrådet PER BOLUND (MP):
          </note>
          <note>
            Fru talman! Den här regeringen har tagit ett stort ansvar för
            att se till att de offentliga finanserna kommer i ordning. Vi
            ärvde en situation av den förra regeringen där det var mycket
            stora underskott – rekordstora underskott. Det gjorde att vi var
            tvungna att reformera den ekonomiska politik som fördes i Sverige,
            det vill säga vi var tvungna att finansiera våra reformer fullt
            ut. Vi har också lyckats. Vi har vänt underskott till överskott.
            Sedan första året som denna regering levererade budgetresultat,
            och även 2016, har vi kraftiga överskott i statens finanser.
          </note>
          <note>
            Men detta gör också att vi är tvungna att se till att vi får
            in skatteintäkter. Det som är viktigt att nämna i detta sammanhang
            är att det för grupper som ligger vid skiktgränsen möjligtvis
            handlar om ett par kronor i månaden, det vill säga det är mycket
            små och marginella förändringar. Att, som oppositionen försöker
            göra, utmåla det som att det skulle avgöra om man väljer att utbilda
            sig eller inte måste jag säga är direkt oseriöst. Försök inte
            att skrämma upp en opinion i denna fråga! Det handlar faktiskt
            om väldigt marginella skatteförändringar. Där bör oppositionen
            vara ärlig.
          </note>
          <note type="speaker">
            Anf. 54 MARIA MALMER STENERGARD (M):
          </note>
          <note>
            Fru talman! Tänk om det var så enkelt att höjda skatter alltid
            gav mer pengar! Då skulle vi kunna ha 100 procent i skatt. Men
            det funkar inte så, utan skattesatsen spelar roll för människors
            vilja att arbeta mer. Vi sänkte skatterna. Ändå ökade intäkterna
            till välfärden med 26 procent i kommuner och landsting. Det var
            för att det lönade sig bättre att arbeta. Den drivkraften får
            man inte glömma bort. Det är väldigt oroväckande om reger ­ ingen
            gör det.
          </note>
          <note>
            (Applåder)
          </note>
          <note type="speaker">
            Anf. 55 Statsrådet PER BOLUND (MP):
          </note>
          <note>
            Fru talman! Även när det gäller historieskrivningen tror jag
            att man ska försöka förhålla sig ärlig till hur det har sett ut.
            Anledningen till att intäkterna till välfärden ökade även under
            den förra regeringens tid var att kommunerna i väldigt hög grad
            ökade kommunalbeskattningen. Den förra regeringen gjorde i praktiken
            egentligen en skatteväxling från statliga skatter, som också är
            progressiva, till ökade kommunalskatter. Det gjorde att många
            fler fick betala mer, särskilt de med låga inkomster. Det gjorde
            ock ­ så att de ekonomiska klyftorna i Sverige ökade under alliansregeringens
            tid vid makten, till skillnad från nu när vi i stället kan se
            fram emot minskade ekonomiska klyftor.
          </note>
          <note>
            (Applåder)
          </note>
          <note>
            Den växande vildsvinsstammen
          </note>
          <note type="speaker">
            Anf. 56 MAGNUS OSCARSSON (KD):
          </note>
          <note>
            Fru talman! Min fråga är till landsbygdsministern.
          </note>
          <note>
            Den växande vildsvinsstammen i Sverige orsakar enorma skador
            varje år, vilket är förödande för jordbrukarna och andra näringsidkare
            på landsbygden.
          </note>
          <note>
            Bönderna får betala det högsta priset, med uppbökade åkrar och
            vallodlingar och stora skador som blir följden av det. Kostnaderna
            överskrider 660 miljoner varje år. Vildsvinen står också för ett
            stort antal viltolyckor i trafiken. Det är ungefär 3 000 varje
            år. Därutöver har många villaägare väldiga bekymmer med uppbökade
            gräsmattor.
          </note>
          <note>
            Sommaren 2016 lämnade regeringen ett förslag om reglering av
            viltutfodring. Förslaget hade en hel del brister och avvisades
            av riksdagen.
          </note>
          <note>
            Min fråga är om landsbygdsministern kommer att arbeta fram en
            ny proposition inom en snar framtid.
          </note>
          <note type="speaker">
            Anf. 57 Statsrådet SVEN-ERIK BUCHT (S):
          </note>
          <note>
            Fru talman! Tack för frågeställningen! Det är en mycket viktig
            fråga som Magnus Oscarsson tar upp. Svenskt lantbruk drabbas väldigt
            hårt av inte minst vildsvinsskador på grund av bland annat utfodring
            under vegetationsperioden.
          </note>
          <note>
            Regeringen lade fram ett heltäckande – observera att det var
            heltäckande – lagförslag om att begränsa utfodring under vegetationsperioden.
            Tyvärr avslog Alliansen tillsammans med Sverigedemokraterna det
            förslaget, som hade kunnat göra att vi hade kunnat komma till
            rätta med de enorma skador som svenskt lantbruk drabbas av.
          </note>
          <note type="speaker">
            Anf. 58 MAGNUS OSCARSSON (KD):
          </note>
          <note>
            Fru talman! Tack, ministern, för ditt svar! Kristdemokraterna
            har flera förslag till åtgärder som regeringen borde beakta. Det
            handlar exempelvis om reglering av klövviltsutfodring i enlighet
            med ett LRF-förslag. Andra förslag gäller möjligheten för jägare
            att sälja vildsvinskött samt regelförenklingar för att man ska
            kunna jaga mer.
          </note>
          <note>
            Vart jag än åker i Sverige hör jag samma sak: Kom igen nu! Kom
            fram med ett förslag! Det viktiga är faktiskt att vi politiskt
            tar de nödvändiga besluten för att minska vildsvinsstammen.
          </note>
          <note type="speaker">
            Anf. 59 Statsrådet SVEN-ERIK BUCHT (S):
          </note>
          <note>
            Fru talman! Jag nämnde just det lagförslag som regeringen tog
            fram. Det var för att skapa ordning och reda i detta. Jag är väldigt
            glad för att Magnus Oscarsson nu engagerar sig i frågan – bättre
            sent än aldrig. Jag hoppas att det som Magnus nu tar upp också
            gä ller andra borgerliga politiker som stoppade det lagförslag
            som regeringen lade fram, vilket gör att jordbrukare drabbas väldigt
            hårt.
          </note>
          <note>
            (Applåder)
          </note>
          <note>
            Havskonferensen och EU:s fiskeavtal med fattiga länder
          </note>
          <note type="speaker">
            Anf. 60 JENS HOLM (V):
          </note>
          <note>
            Fru talman! Jag har en fråga till klimatminister Isabella Lövin.
          </note>
          <note>
            I juni inleds konferensen om hav i New York. Det är en konferens
            som Sverige har varit med om att ta initiativ till. Ett huvudtema
            för den konferensen är hållbar förvaltning av marina resurser.
            Det är jätteviktigt.
          </note>
          <note>
            Men samtidigt har EU ett fjortontal fiskeavtal med fattiga länder,
            främst i Afrika. Även om en del ändringar av dessa avtal har gjorts
            skulle jag säga att grundproblematiken består, nämligen att stora
            summor av våra skattepengar går till att europeiska flottor ska
            kunna tömma de afrikanska haven på fisk. Det är så långt ifrån
            ett hållbart fiske man kan komma.
          </note>
          <note>
            Jag vill fråga ministern om ministern är beredd att väcka den
            frågan på konferensen och verka för att alla dessa pengar i stället
            ska gå till att utveckla lokalt hållbart fiske i de här fattiga
            länderna, som så väl behöver det.
          </note>
          <note type="speaker">
            Anf. 61 Statsrådet ISABELLA LÖVIN (MP):
          </note>
          <note>
            Fru talman! Tack, Jens Holm, för denna viktiga fråga! Det är
            verkligen en komplicerad fråga, som jag har varit mycket involverad
            i under min tid i EU-parlamentet när jag också översåg reformeringen
            av just det som handlar om de europeiska fartyg som fiskar i utvecklingsländernas
            vatten.
          </note>
          <note>
            Man skulle kunna tycka att det enklaste vore att bara ta bort
            detta. Problemet är att alla de här fartygen inte skulle försvinna.
            De skulle fortfarande vara ute och fiska, under privat flagg och
            under privata avtal. Då har inte EU eller någon annan insyn i
            hur mycket som fiskas. Därför lade jag all min kraft på att dessa
            avtal skulle vara så offentliga som möjligt och också under så
            mycket kontroll som möjligt, så att vi vet att den fisk man fiskar
            bara är ett överskott av fisk, som lokalbefolkningen inte behöver.
            Det handlar också om att vi ger stöd till lokal fiskeförvaltning.
            Detta tycker jag är en modell som andra länder ska ta efter.
          </note>
          <note type="speaker">
            Anf. 62 JENS HOLM (V):
          </note>
          <note>
            Fru talman! Inom ramen för de här fiskeavtalen ser man att det
            är ungefär sju gånger så mycket pengar som betalas till europeiska
            fiskeflottor för att de ska kunna tömma Afrikas länder på fisk
            som man betalar till att utveckla lokalt hållbart fiske. Det handlar
            om ungefär 200 miljoner euro som betalas ut varje år. Vore det
            inte bättre att verka för att alla de pengarna går till att utveckla
            lokalt hållbart fiske?
          </note>
          <note>
            Det här skulle ministern kunna lyfta fram på havskonferensen
            i New York. Tänker ministern göra det – ja eller nej?
          </note>
          <note type="speaker">
            Anf. 63 Statsrådet ISABELLA LÖVIN (MP):
          </note>
          <note>
            Fru talman! Som biståndsminister har jag gett i uppdrag till
            Sida att titta ytterligare på hur vi kan stärka fiskeförvaltningen
            och ett hållbart fiske genom vårt bistånd. Det är också väldigt
            viktigt att vi har öppna och transparenta regler för fiskefartyg
            och hur mycket de måste redovisa till myndigheter och även att
            utvecklingsländerna har den kapaciteten. Detta kommer att stå
            i fokus på den här konferensen.
          </note>
          <note>
            EU:s fiskeripolitik är någonting som vi måste driva inom EU,
            men här har vi också aktiva ledamöter som arbetar för det.
          </note>
          <note>
            Åtgärdsprogram för landsbygden
          </note>
          <note type="speaker">
            Anf. 64 MARIANNE PETTERSSON (S):
          </note>
          <note>
            Fru talman! Sverige är ett land som glider isär mellan stad och
            landsbygd. Landsbygdsfrågan har varit något som flera regeringar
            inte har tagit på allvar.
          </note>
          <note>
            Nu har vi en regering som har satt som mål att ändra på detta.
            En bred parlamentarisk kommitté har för första gången lagt fram
            ett brett åtgärdsprogram för att hitta vägar att hålla ihop Sverige.
          </note>
          <note>
            Min fråga går till landsbygdsminister Sven-Erik Bucht, som har
            rest runt i landet på en Sverigeresa. Vilka idéer och reflektioner
            för det fortsatta arbetet för att hålla ihop Sverige har statsrådet?
          </note>
          <note type="speaker">
            Anf. 65 Statsrådet SVEN-ERIK BUCHT (S):
          </note>
          <note>
            Fru talman! Tack för frågan! Jag gör just nu min Sverigeresa
            på drygt två månader, och hittills har jag besökt 44 landsbygdskommuner.
          </note>
          <note>
            Sådant som ofta kommer upp är givetvis jobbfrågor, inte minst
            inom de gröna näringarna. Det ser lite olika ut beroende på vilken
            typ av kommun jag besöker. Ibland kan det handla om jordbruk,
            ibland om skogsbruk och så vidare.
          </note>
          <note>
            En fråga som alltid kommer upp är bredband, det vill säga att
            vi får bredband ut till svensk landsbygd. Här har regeringen satsat
            5,5 miljarder under den här programperioden. Jag tror att de kanske
            inte kommer att räcka, utan efter den programperioden måste man
            anslå mer. Den här regeringen har ju antagit en strategi som innebär
            betydligt mer än tidigare.
          </note>
          <note>
            Vi har sagt att på kort sikt ska 95 procent av befolkningen ha
            100 megabit, och på lång sikt – 2025 – ska alla ha höghastighetsuppkoppling.
          </note>
          <note type="speaker">
            Anf. 66 MARIANNE PETTERSSON (S):
          </note>
          <note>
            Fru talman! Tack, statsrådet, för svaret!
          </note>
          <note>
            Min nästa fråga är: Vad händer med Landsbygdskommitténs arbete,
            och hur kommer regeringen att föra detta arbete vidare?
          </note>
          <note type="speaker">
            Anf. 67 Statsrådet SVEN-ERIK BUCHT (S):
          </note>
          <note>
            Fru talman! Vi har drygt 400 remissvar, och arbetet behandlas
            nu i Regeringskansliet. Regeringen avser att lägga fram en proposition
            till 2018, men vi hanterar också en del av de förslag som finns
            omgående. Det handlar bland annat om bostadslån på landsbygden,
            som vi redan veckan efter att kommittén presenterade sitt betänkande
            lade ut på en utredning som jobbar med kreditgarantier för bostadsbyggande.
          </note>
          <note>
            Vi har också jobbat konkret med statliga jobb, vilket civilministern
            nyligen redovisade.
          </note>
          <note>
            Idéburna aktörer i välfärden
          </note>
          <note type="speaker">
            Anf. 68 JANINE ALM ERICSON (MP):
          </note>
          <note>
            Fru talman! Jag har en fråga till statsrådet Shekarabi.
          </note>
          <note>
            I valrörelsen 2014 var Miljöpartiet liksom Socialdemokraterna
            och Vänsterpartiet väldigt tydliga med att vi ville stoppa vinstjakten
            i den svenska välfärden. Allt överskott som gjordes skulle i huvudsak
            återinvesteras i verksamheterna. Vi konstaterade väldigt tydligt
            att man ju inte är kund i förhållande till välfärden utan att
            man är medborgare.
          </note>
          <note>
            Därför var det väldigt bra att regeringen tillsatte en utredning
            om just de här frågorna, och den har nu kommit med sitt delbetänkande.
          </note>
          <note>
            Detta har varit ute på remiss, och efter remissrundan står det
            klart att de idéburna verksamheterna, som alltså inte drivs med
            vinst, har problem. Jag skulle vilja fråga statsrådet hur regeringen
            ämnar gå vidare för att negativa effekter av utredningens förslag
            för de ideella aktörerna ska kunna undvikas.
          </note>
          <note type="speaker">
            Anf. 69 Statsrådet ARDALAN SHEKARABI (S):
          </note>
          <note>
            Fru talman! Tack, Janine Alm Ericson, för frågan!
          </note>
          <note>
            Hela utgångspunkten för regeringens arbete är att säkerställa
            att vi har en god mångfald i svensk välfärd och skolverksamhet.
            Den trend som vi ser är att de idéburna aktörerna missgynnas av
            de marknadsorienterade modeller som råder i svensk välfärd.
          </note>
          <note>
            Vi har väldigt mycket fokus på de kommersiella aktörernas behov.
            Vi bygger ut resursfördelningssystemet utifrån den kommersiella
            logiken, men faktum är att de idéburna aktörerna står för mångfalden,
            för speciella inriktningar, och är viktiga för att vi ska kunna
            ha en riktig valfrihet. Då krävs det att vi utformar system som
            också anpassas till den ideella sektorns behov.
          </note>
          <note>
            Därför studerar vi nu noga de remissvar som kommit in inte minst
            från de organisationer som företräder idéburna företag.
          </note>
          <note>
            För oss är det viktigt att öka mångfalden i svensk välfärd. Vi
            ser en fara när det gäller likformigheten. Det är koncerner som
            tar över verksamheter, och det blir en likformighet i välfärden
            som inte gynnar brukarnas valfrihet.
          </note>
          <note type="speaker">
            Anf. 70 JANINE ALM ERICSON (MP):
          </note>
          <note>
            Fru talman! Jag tackar statsrådet för det väldigt tydliga svaret!
            Det är tydligt att vi har samma ambitioner när det gäller de idéburna
            verksamheternas möjlighet att finnas kvar inom välfärdsområdet.
          </note>
          <note>
            Ska jag tolka ministerns svar som att man fortsätter arbetet
            med att hitta vägar för att de idéburna verksamheterna ska ha
            goda förutsättningar att fortsätta med sina verksamheter?
          </note>
          <note type="speaker">
            Anf. 71 Statsrådet ARDALAN SHEKARABI (S):
          </note>
          <note>
            Fru talman! Ja. Det räcker inte med dagens system. Vi måste förbättra
            regelverket för den idéburna sektorn. De ideella aktörerna möter
            många problem, både när det gäller finansiering och möjligheter
            till kontinuitet.
          </note>
          <note>
            Vi ser att många länder i vår närhet har särskilda modeller för
            den ideella sektorn, till exempel när det gäller finansiering
            av skolverksamheter. Vi behöver verkligen ta in dessa idéer och
            ge den ideella sektorn bättre förutsättningar. Detta är utgångspunkten
            för regeringens arbete.
          </note>
          <note>
            Den vetenskapliga grunden för regeringens klimatsatsningar
          </note>
          <note type="speaker">
            Anf. 72 JONAS JACOBSSON GJÖRTLER (M):
          </note>
          <note>
            Fru talman! Jag noterade med glädje att statsrådet Karolina Skog
            slog ett slag för vetenskapligheten i samband med helgens så kallade
            March for Science. Men i allt från frågor som rör GMO till frågor
            om ekologisk livsmedelsproduktion och bekämpningsmedel har regeringen
            gått fram med förslag som direkt motsäger den vetenskapliga expertisen.
          </note>
          <note>
            Ett annat exempel är att regeringen slår på stora trumman för
            åtgärder inom det så kallade Klimatklivet, där regeringen inte
            förmår att trovärdigt redogöra för den extra klimatnytta som dessa
            statliga medel påstås ge.
          </note>
          <note>
            Att veta effekterna av de åtgärder man vidtar borde vara grunden
            för en politik som påstås vara grundad i vetenskap. Annars reduceras
            politiken bara till en ren gissningslek.
          </note>
          <note>
            Med anledning av detta vill jag fråga statsrådet Lövin om helgens
            utspel också kommer att följas upp av politisk handling och en
            omvärdering av de ståndpunkter som regeringen har tagit fram som
            direkt motsäger den vetenskapliga expertisen eller som vilar på
            ostadig vetenskaplig grund, till exempel när det gäller GMO eller
            ekologisk livsmedelsproduktion.
          </note>
          <note type="speaker">
            Anf. 73 Statsrådet ISABELLA LÖVIN (MP):
          </note>
          <note>
            Fru talman! Tack, Jonas Jacobsson Gjörtler, för den väldigt vida
            frågan!
          </note>
          <note>
            Jag skulle vilja ifrågasätta påståendet att Klimatklivet inte
            har ett faktabaserat underlag. Vi har mycket data från Naturvårdsverket
            som talar om att de 4 miljarder kronor som delas ut i Klimatklivet
            och som går till kommuner, landsting och den privata sektorn kommer
            att leda till årliga utsläppsminskningar som motsvarar, hittills,
            140 000 bensinbilar om året. Klimatklivet är en succé!
          </note>
          <note>
            Jag ser i allra högsta grad att man behöver ha en faktabaserad
            politik, och därför är vi väldigt för den kostnadseffektiva åtgärden
            inom Klimatklivet – 156 kronor per ton, inte 3 000 kronor per
            ton som Jonas Jacobsson Gjörtler tidigare har anfört flera gånger
            här i kammaren.
          </note>
          <note type="speaker">
            Anf. 74 JONAS JACOBSSON GJÖRTLER (M):
          </note>
          <note>
            Fru talman! Problemet är lite grann hur man räknar, och det är
            klart att om man räknar laddstolpar och stöd till dem 16 gånger
            får man ju fram siffror som kan se bättre ut än vad de kanske
            egentligen borde vara.
          </note>
          <note>
            Vi har motsvarande problem på andra områden, som jag nämnde,
            till exempel när det gäller ekologisk livsmedelsproduktion. Där
            har forskare vid SLU konstaterat att ekoproduktionen inte är hälsosammare,
            inte mer kli ­ matsmart och inte heller bättre för miljön än den
            konventionella produk ­ tionen.
          </note>
          <note>
            Det skulle vara intressant att höra om regeringen är beredd att
            ompröva sin ståndpunkt i de här frågorna.
          </note>
          <note type="speaker">
            Anf. 75 Statsrådet ISABELLA LÖVIN (MP):
          </note>
          <note>
            Fru talman! Det finns ingen entydig forskning som visar huruvida
            ekologisk odling är bättre eller sämre och vilka olika variabler
            man väger in när man ska bedöma vad som är bättre eller sämre.
            Vad som kan vara bättre för vattenmiljön eller den biologiska
            mångfalden kanske inte är bättre när det handlar om ökad produktion
            eller att livsmedel skulle innehålla fler vitaminer.
          </note>
          <note>
            Här måste göras en sammantagen bedömning av vad som är bäst för
            framtiden. Precis som har framkommit av tidigare replikväxling
            vill konsumenterna ha ekologiskt producerade livsmedel.
          </note>
          <note>
            Vägslitageavgiften och bioekonomin
          </note>
          <note type="speaker">
            Anf. 76 ANDERS ÅKESSON (C):
          </note>
          <note>
            Fru talman! Jag har en fråga till statsrådet Sven-Erik Bucht.
          </note>
          <note>
            Jag kommer aldrig att bidra till en vägskatt som gör det svårare
            att skapa bioekonomi.
          </note>
          <note>
            Citatet av Sven-Erik Bucht är hämtat från nyhetsförmedlingen
            när statsrådet medverkade vid en bioekonomisk konferens arrangerad
            av Skogsindustrierna i Sverige.
          </note>
          <note>
            Frågan om den vägslitageavgift, eller kilometerskatt, som regeringen
            Löfven–Lövin aviserat diskuteras ofta i kammaren, inte minst mot
            bakgrund av avgiftens förväntade mycket skadliga effekt på svensk
            basindustri, det vill säga skogsindustrin och bioekonomin i synnerhet.
          </note>
          <note>
            Står statsrådet fortfarande fast vid det besked han gav i tisdags:
            Jag kommer aldrig att bidra till en vägskatt som gör det svårare
            att skapa bioekonomi.
          </note>
          <note>
            Står statsrådet fast vid det uttalandet i riksdagens kammare
            i dag?
          </note>
          <note type="speaker">
            Anf. 77 Statsrådet SVEN-ERIK BUCHT (S):
          </note>
          <note>
            Fru talman! Tack för frågan, även om citatet inte är korrekt.
          </note>
          <note>
            Jag måste ändå säga att regeringen har höga ambitioner att gå
            över till en biobaserad ekonomi. Sverige var en gång i tiden en
            oljebaserad ekonomi, och vi ska nu över till en smart biobaserad
            ekonomi som kommer att innebära att Sverige ska bli det första
            landet i världen som kan bli fossilfritt. Ambitionen är att Sverige
            ska bli fossilfritt redan 2045. Då är bland annat skogsråvara
            en viktig parameter för att komma ifrån det fossila bränslet.
            Att vidta kontraproduktiva åtgärder för att få fram skogsråvara
            som ska användas för att komma ifrån olja är inte bra. Det blir
            kontraproduktivt.
          </note>
          <note type="speaker">
            Anf. 78 ANDERS ÅKESSON (C):
          </note>
          <note>
            Fru talman! Citatet är inte riktigt, säger statsrådet, men statsrådskollegan
            Skog gjorde en retweet av citatet. På något sätt finns en bekräftelse.
          </note>
          <note>
            Jag delar statsrådets syn på de förskräckliga effekter en kilometerskatt
            skulle få. På vilket sätt bidrar då statsrådet Bucht till att
            stoppa den interna beredning som just nu pågår inom Finansdepartementet,
            dit frågan hän ­ sköts när finansminister Magdalena Andersson
            stoppade kilometerskat ­ ten?
          </note>
          <note type="speaker">
            Anf. 79 Statsrådet SVEN-ERIK BUCHT (S):
          </note>
          <note>
            Fru talman! Först och främst har det inte funnits något förslag
            om en kilometerskatt, utan det har funnits ett förslag om en vägslitageavgift,
            som regeringen avvisade. Det är det konkreta fallet. Även där
            citerar Anders Åkesson fel.
          </note>
          <note>
            Det är viktigt att Sverige kommer bort från oljeberoendet. Sverige
            har förutsättningar att bli det första landet i världen att komma
            ifrån det fossila. Landets yta är till ungefär 70 procent klädd
            av skog, och det är få länder som har den möjlighet som finns
            i Sverige.
          </note>
          <note>
            Tiggeriförbud
          </note>
          <note type="speaker">
            Anf. 80 ADAM MARTTINEN (SD):
          </note>
          <note>
            Fru talman! Min fråga går till statsrådet Isabella Lövin.
          </note>
          <note>
            Jag tror att alla minns Miljöpartiets bidrag i den politiska
            debatten om det hitresta tiggeriet. När Sverigedemokraterna ville
            komma åt det organiserade tiggeriet tyckte Miljöpartiet att uttrycket
            organiserat tiggeri var en rasistisk myt. Tack för ert bidrag,
            Miljöpartiet! Det har verkligen hjälpt utsatta människor – eller
            inte.
          </note>
          <note>
            Sverigedemokraternas linje har varit glasklar. Utsatta EU-medborgare
            kan inte integreras i sina hemländer om de uppehåller sig i Sverige.
            Att upplåta våra gator till ett omfattande tiggeri skapar förutsättningar
            för ett organiserande av utsatta människor där utnyttjande och
            kriminalitet växer fram. Sent omsider konstaterade regeringens
            egna utredare häromdagen att Sverigedemokraternas tiggeriförbud
            ändå är det bästa förslaget för att nå en önskvärd förändring.
          </note>
          <note>
            Fru talman! Kommer vi att få se fler tårar på kinden hos miljöpartister
            i regeringen när ni erkänner ännu ett misslyckande och ger Sverigedemokraterna
            rätt i frågan om just ett tiggeriförbud?
          </note>
          <note type="speaker">
            Anf. 81 Statsrådet ISABELLA LÖVIN (MP):
          </note>
          <note>
            Fru talman! De utsatta EU-medborgare vi ser på våra gator och
            torg behöver på alla sätt vårt stöd, bland annat via EU:s sociala
            fonder. Reger ­ ingen har också ett aktivt program för att bereda
            sysselsättning för medborgarna och även motverka diskriminering,
            som är skälet till att de söker sig utanför hemländernas gränser.
          </note>
          <note>
            Vi tycker också att det är viktigt med ordning och reda samt
            att lokala ordningsstadgor ska följas. De privata markägare som
            har fått se bosättningar på sina marker ska också få en rättssäker
            handläggning. Frågan behöver ses över från flera håll.
          </note>
          <note>
            Grundproblemet är att människor är utsatta och diskriminerade.
            De som ska ha stöd ska få stöd.
          </note>
          <note type="speaker">
            Anf. 82 ADAM MARTTINEN (SD):
          </note>
          <note>
            Fru talman! Det finns flera anledningar till att inte bli imponerad
            av regeringens arbete. Inte på ett enda område har ni presterat
            en enda analys av vilka åtgärder som krävs.
          </note>
          <note>
            Ni försöker få den fyrkantiga klossen att passa in i det fyrkantiga
            hålet, men de runda, rektangulära och trekantiga klossarna ska
            alltid prövas innan ni fattar rätt beslut. Vi har sett detta i
            invandringsfrågan, terrorfrågan, frågan om antalet poliser och
            inte minst frågan om det hitresta tiggeriet.
          </note>
          <note>
            Är det verkligen rimligt, fru talman, att Sveriges sämsta parti
            ska regera vårt land?
          </note>
          <note type="speaker">
            Anf. 83 Statsrådet ISABELLA LÖVIN (MP):
          </note>
          <note>
            Fru talman! Det parti i Sverige som inte ingår i någon politisk
            uppgörelse ska inte stå här och betygsätta det parti som sitter
            i regering.
          </note>
          <note>
            Vi har tagit ett mycket stort ansvar i en svår tid. Det finns
            problem, och de kan inte åtgärdas genom att stänga gränser eller
            brännmärka människor på grund av deras nationella eller etniska
            ursprung – som Sverigedemokraterna vill. Det är de fyrkantiga
            hål och fyrkantiga klossar Adam Marttinen talar om.
          </note>
          <note>
            Regeringens mål för ekologisk produktion
          </note>
          <note type="speaker">
            Anf. 84 BETTY MALMBERG (M):
          </note>
          <note>
            Fru talman! I lördags marscherade världen till stöd för den fria
            forskningen och för mer faktabaserade beslut i politiken. Det
            var bra.
          </note>
          <note>
            Det sistnämnda har även landsbygdsministern instämt i som svar
            på en skriftlig fråga jag har ställt om ekologisk produktion.
            Men i svaret på min fråga övergick ministern snabbt till att prata
            om att konsumenterna vill ha ekologiska livsmedel.
          </note>
          <note>
            Jag har inga synpunkter på det. Folk får naturligtvis äta vad
            de vill, men faktum är att det inte finns någon forskning som
            vetenskapligt kan verifiera att ekolivsmedel skulle vara bättre
            än andra svenskodlade livsmedel för vare sig miljö, klimat eller
            hälsa. Ändå väljer regeringen att lägga fast sådana mål för produktion
            och konsumtion.
          </note>
          <note>
            Varför gör regeringen så? På vilka vetenskapliga grunder har
            man fattat dessa beslut? Jag hoppas på ett annat svar än bara
            marknadskrafter.
          </note>
          <note>
            (Applåder)
          </note>
          <note type="speaker">
            Anf. 85 Statsrådet SVEN-ERIK BUCHT (S):
          </note>
          <note>
            Fru talman! Tack för frågan!
          </note>
          <note>
            Svensk livsmedelsproduktion har minskat under 20 års tid. I dag
            råder ett handelsunderskott på livsmedel på minus 52 miljarder.
            Det har försvunnit oerhört mycket arbetstillfällen på svensk landsbygd
            under de 20 åren just för att livsmedel s produktionen har minskat
            så drastiskt.
          </note>
          <note>
            Livsmedelsstrategin handlar om att öka den svenska livsmedelsproduktionen.
            Det gäller den konventionella produktionen, det vill säga svenskt
            konventionellt miljöanpassat jordbruk, samt den närproducerade
            och ekologiska produktionen.
          </note>
          <note>
            Om inte Betty Malmberg har uppmärksammat det kan jag säga att
            efterfrågan på den här typen av produktion har ökat dramatiskt
            under de senaste tio åren. Det finns inte svenska ekologiska produkter
            i den omfattning som svenska konsumenter efterfrågar, och därför
            vill vi stimulera till mer sådan produktion.
          </note>
          <note type="speaker">
            Anf. 86 BETTY MALMBERG (M):
          </note>
          <note>
            Fru talman! Det mest väsentliga för framtiden måste handla om
            att styra mot en hållbar livsmedelsförsörjning. Vi behöver möta
            bristen på jordbruksmark, öka produktionen av biobränslen och
            minska det läckage som både konventionellt jordbruk och ekologiskt
            jordbruk står för.
          </note>
          <note>
            Eko handlar mycket om känslor. I dag ger staten nära 1 miljard
            extra i stöd per år till ekojordbruket. Vi moderater tycker att
            det är dags att fasa ut det statliga stödet.
          </note>
          <note type="speaker">
            Anf. 87 Statsrådet SVEN-ERIK BUCHT (S):
          </note>
          <note>
            Fru talman! När vi tillträdde hade Alliansen faktiskt 400 miljoner
            i landsbygdsprogrammet för att stödja övergången till eko, så
            det här är en total svängning.
          </note>
          <note>
            Det behövs inte så mycket vetenskap. Går man runt i handeln ser
            man att det är tomt på ekologiskt i hyllorna i de svenska butikerna.
          </note>
          <note>
            (Applåder)
          </note>
          <note>
            Tillgången till socialt och ekologiskt hållbara varor
          </note>
          <note type="speaker">
            Anf. 88 JOHANNA HARALDSSON (S):
          </note>
          <note>
            Fru talman! Min fråga är lite på samma tema, men den går till
            konsumentministern.
          </note>
          <note>
            Många svenskar uppger att de vill handla socialt och ekologiskt
            hållbara varor och därmed minska konsumtionens miljöpåverkan och
            medverka till bättre arbetsvillkor där varorna produceras. Samtidigt
            är andelen av dessa varor i handeln liten i förhållande till efterfrågan.
          </note>
          <note>
            Vilka initiativ tar regeringen för att öka andelen hållbart producerade
            varor i svensk handel?
          </note>
          <note type="speaker">
            Anf. 89 Statsrådet PER BOLUND (MP):
          </note>
          <note>
            Fru talman! Jag tackar för en viktig fråga.
          </note>
          <note>
            När konsumenterna visar att de vill göra skillnad men samtidigt
            tydligt pekar mot oss politiker och säger att de behöver bättre
            verktyg, informa ­ tion och hjälp för att kunna agera hållbart
            som konsumenter har regering och riksdag ett stort ansvar att
            möjliggöra för konsumenterna att göra skill ­ nad.
          </note>
          <note>
            När svensk handel frågar konsumenter svarar en stor majoritet
            att de vill göra skillnad, men en lika stor majoritet svarar att
            det är för svårt. Därför har regeringen lanserat en strategi för
            hållbar konsumtion, där vi tittar på många olika bitar.
          </note>
          <note>
            Det handlar om att öka kunskapen. Vi ger resurser till Konsumentverket
            att kunna vara aktivt och ge stöd och information till konsumenterna
            genom till exempel Hallå konsument. Vi har också använt skattesystemet
            och sänkt kostnaden för reparationstjänster för cyklar, kläder,
            skor och i hemmet.
          </note>
          <note>
            Vi har gjort detta för att det ska vara lätt att göra rätt som
            konsument och för att man ska få ekonomiska incitament att handla
            hållbart.
          </note>
          <note>
            Övertoner i samhällsdebatten
          </note>
          <note type="speaker">
            Anf. 90 LARS BECKMAN (M):
          </note>
          <note>
            Fru talman! Jag har en fråga till statsrådet Shekarabi.
          </note>
          <note>
            Debatten om vinster i välfärden och valfrihet har präglats av
            övertoner från vänstern. Debatten har handlat om allting annat
            än om hur sjukvården ska förbättras, hur äldreomsorgen ska få
            högre kvalitet och hur skolresultaten ska bli bättre. I stället
            har vänstern och vissa statsråd använt övertoner om vinster, och
            tyvärr verkar regeringen vilja ta bort valfriheten på detta område
            via ett effektivt vinstförbud.
          </note>
          <note>
            I statsrådets tidigare hemlän, Gävleborg, kallade en ledande
            socialdemokrat i Söderhamn LOV-företag för ”början på en vit slavhandel”.
            Delar statsrådet uppfattningen att privata välfärdsföretag ägnar
            sig åt en begynnande vit slavhandel, som den socialdemokratiska
            nämndordföranden sa i kommunfullmäktigedebatten i veckan?
          </note>
          <note type="speaker">
            Anf. 91 Statsrådet ARDALAN SHEKARABI (S):
          </note>
          <note>
            Fru talman! Jag tackar Lars Beckman för frågan.
          </note>
          <note>
            Jag blev oerhört frustrerad när jag i ett program på TV4 häromveckan
            såg hur en friskola verkade för att en autistisk pojke skulle
            sluta på skolan för att han kostade för mycket, och målet var
            att man skulle maximera vinsten för skolan. Detta gjordes i enlighet
            med svensk lagstiftning.
          </note>
          <note>
            Resurser som tas från skattebetalarna och ges till skolan för
            att det ska bedrivas skolverksamhet används alltså till något
            helt annat, till vinstutdelning, eftersom vi inte har regler som
            säkerställer en effektiv resursanvändning. Detta är skamligt och
            ska stoppas.
          </note>
          <note>
            Vi har en skyldighet gentemot våra skattebetalare. Vi har en
            skyldighet att upprätthålla legitimiteten för den svenska välfärden.
            Då måste vi försvara mångfald och valfrihet, men det förutsätter
            också att resurserna används till det de är avsedda för.
          </note>
          <note>
            Här finns stora brister i systemet, men denna regering ställer
            sig på medborgarnas sida och verkar för sjysta villkor.
          </note>
          <note>
            (Applåder)
          </note>
          <note type="speaker">
            Anf. 92 LARS BECKMAN (M):
          </note>
          <note>
            Fru talman! Kammaren, tv-tittarna och alla som har barn i skolan
            kan notera att statsrådet Shekarabi inte tog avstånd från det
            anmärkningsvärda uttalandet av socialdemokraten i Söderhamn om
            att välfärdsföretagen ägnar sig åt vit slavhandel. Det är djupt
            olyckligt, och jag tycker inte att vi ska använda övertoner i
            samhällsdebatten.
          </note>
          <note type="speaker">
            Anf. 93 Statsrådet ARDALAN SHEKARABI (S):
          </note>
          <note>
            Fru talman! Jag välkomnar att Lars Beckman engagerar sig i kampen
            mot övertoner i svensk politik. Det är bra. Vi behöver en mer
            saklig debatt, och vi behöver diskutera mer utifrån fakta och
            vetenskap.
          </note>
          <note>
            Låt mig passa på att önska Lars Beckman och alla andra brynäsare
            god lycka inför kvällens final.
          </note>
          <note>
            Postgång på landsbygden
          </note>
          <note type="speaker">
            Anf. 94 LOTTA FINSTORP (M):
          </note>
          <note>
            Fru talman! Jag har en fråga till landsbygdsministern.
          </note>
          <note>
            Postlagsutredningens delbetänkande kom förra våren, och här föreslås
            bland annat att dagens krav på övernattbefordran av post ska slopas
            till förmån för ett tvådagarskrav.
          </note>
          <note>
            Förslaget bedöms av remissinstanser få mycket negativa konsekvenser
            för landsbygden och speciellt för företagare inom e-handeln där
            och därmed för svenska arbetstillfällen. Ett flertal landsbygdsorienterade
            organisationer, kommuner och regioner har därför kraftigt vänt
            sig mot regeländringarna, bland andra LRF, Småföretagarna och
            Skärgårdarnas riksförbund.
          </note>
          <note>
            Älvdalens kommun skriver i sitt remissvar att deras företag har
            krav från såväl leverantörer som kunder på snabba leveranser av
            produkter och tjänster. För att dessa företag ska kunna inte bara
            överleva utan utvecklas för att kunna anställa måste deras postgång
            fungera.
          </note>
          <note>
            Antar regeringen ett landsbygdsperspektiv i den fortsatta processen
            med Postlagsutredningen, och i så fall på vilket sätt?
          </note>
          <note type="speaker">
            Anf. 95 Statsrådet SVEN-ERIK BUCHT (S):
          </note>
          <note>
            Fru talman! Jag tackar för frågan.
          </note>
          <note>
            Denna fråga hanteras av statsrådet Peter Eriksson, så den ligger
            inte på mitt bord. Men givetvis berör den svensk landsbygd, och
            det är viktigt att vi har en fungerande postgång både på landsbygd
            och i stadsmiljö.
          </note>
          <note>
            Landsbygdskommittén var ett viktigt instrument för att ta fram
            en sammanhållen landsbygdspolitik som tar upp helheten. Den tillsattes
            av denna regering och hade inte funnits tidigare.
          </note>
          <note>
            Nu bereds frågan om postlagstiftningen inom Regeringskansliet,
            och jag ber frågeställaren att vända sig till rätt statsråd i
            frågan.
          </note>
          <note type="speaker">
            Anf. 96 LOTTA FINSTORP (M):
          </note>
          <note>
            Fru talman! Det är ett stort problem att vi ser politikområden
            som stuprör medan människor på landsbygden lever i sin verklighet
            och snarare med hängrännor. Därför ville jag ställa denna fråga
            till just landsbygdsministern.
          </note>
          <note>
            Regeringen säger att hela Sverige ska leva, men er skattepolitik
            avseende vägslitageavgift och flygskatt slår hårdast mot människor
            som bor på landsbygden och driver företag där.
          </note>
          <note>
            På vilket sätt säkrar landsbygdsministern samhällsservice för
            oss som bor och verkar på landsbygden?
          </note>
          <note>
            (Applåder)
          </note>
          <note type="speaker">
            Anf. 97 Statsrådet SVEN-ERIK BUCHT (S):
          </note>
          <note>
            Fru talman! Samhällsservicen på svensk landsbygd är viktig, och
            re ­ geringen har faktiskt stärkt samhällsservicen på svensk landsbygd
            mycket. Inte minst gäller det livsmedelshandlarna, där vi har
            gått in med ett nytt stöd så att vi har stoppat butiksdöden på
            svensk landsbygd.
          </note>
          <note>
            Som landsbygdsminister är det två frågor jag inte kan uttala
            mig i, och det är biståndsfrågor och utrikespolitiska frågor.
            Allt annat finns faktiskt ute på svensk landsbygd, liksom i staden.
          </note>
          <note>
            Venezuela och Sveriges agerande i FN:s säkerhetsråd
          </note>
          <note type="speaker">
            Anf. 98 CECILIE TENFJORD-TOFTBY (M):
          </note>
          <note>
            Fru talman! Min fråga går till statsrådet Isabella Lövin.
          </note>
          <note>
            Situationen i Venezuela förvärras dag för dag. Från att det tidigare
            har varit rätt tyst om Venezuela i medierna och från den svenska
            regeringen fylls nu tv-rutorna med bilder på konfrontationer mellan
            det hårt prövade venezuelanska folket och polisen medan den svenska
            regeringen fortfaran ­ de är tyst.
          </note>
          <note>
            Jag har tidigare interpellerat om Venezuela och hur den svenska
            reger ­ ingen avser att agera. Utrikesminister Margot Wallström
            uttryckte då att hon delade min åsikt att situationen i Venezuela
            är mycket oroande. Sedan dess har Sverige tagit plats i FN:s säkerhetsråd.
          </note>
          <note>
            Mina frågor till statsrådet Lövin är: Har den oro som utrikesministern
            uttryckte resulterat i något agerande från den svenska regeringen?
            Hur avser den svenska regeringen att använda sin plats i FN:s
            säkerhetsråd för att sätta press på Maduro så att han lättar på
            förtrycket av sina egna invånare?
          </note>
          <note type="speaker">
            Anf. 99 Statsrådet ISABELLA LÖVIN (MP):
          </note>
          <note>
            Fru talman! Jag vill tacka för frågan.
          </note>
          <note>
            Venezuela tillhör inte de biståndsländer som jag är ansvarig
            för som biståndsminister. Det hade varit väsentligt bättre att
            ställa frågan till just utrikesministern.
          </note>
          <note>
            Huruvida det är uppe i FN:s säkerhetsråd kan jag inte ge klart
            besked om. Men om utrikesministern har sagt att hon kommer att
            ta det vidare är jag helt säker på att så kommer att ske.
          </note>
          <note>
            Sverige behandlar i säkerhetsrådet de kriser och konflikter som
            kommer upp på rådets dagordning. Vi har också möjlighet att driva
            att frågor ska komma upp. Men de kanalerna har vi inte genom biståndet,
            som jag ansvarar för, för att ha det samtalet med Venezuela.
          </note>
          <note type="speaker">
            Anf. 100 CECILIE TENFJORD-TOFTBY (M):
          </note>
          <note>
            Fru talman! Jag ställde frågan till Lövin i och med att hon svarar
            på allmänpolitiska frågor i dag.
          </note>
          <note>
            På tisdag åker jag till Miami för att delta i Freedom Conference.
            Där kommer bland annat ett antal från den venezuelanska oppositionen
            att vara på plats. Och de väntar på ett besked från bland annat
            Sveriges regering.
          </note>
          <note>
            Jag ställer frågan i dag eftersom Margot Wallström har uttryckt
            en oro. Jag hoppas att den oron ska resultera i handling från
            den svenska regeringen och att det inte bara är tomma ord.
          </note>
          <note type="speaker">
            Anf. 101 Statsrådet ISABELLA LÖVIN (MP):
          </note>
          <note>
            Fru talman! Jag kan bara välkomna engagemanget. Jag hoppas att
            mötet i Miami kommer att resultera i framsteg i den frågan.
          </note>
          <note>
            Sverige står upp för mänskliga rättigheter och rättsstatens principer
            i alla våra samtal med alla länder runt om i världen.
          </note>
          <note>
            Stöd till demokratiska rörelser i världen
          </note>
          <note type="speaker">
            Anf. 102 CHRISTIAN HOLM BARENFELD (M):
          </note>
          <note>
            Fru talman! Sverige bör vara en föregångare och en stark företrädare
            för mänskliga rättigheter och demokrati i världen. Jag vill också
            ställa en fråga till minister Lövin.
          </note>
          <note>
            Vi har gett och ger fortfarande ett omfattande stöd till demokratirörelser
            runt om i världen. Nu har biståndet förändrats något. Det har
            skurits ned med ett antal miljarder. Men vi ser att biståndet
            till demokratiorganisationer och demokratibiståndet minskar mer
            än annat bistånd.
          </note>
          <note>
            Som min kollega Cecilie tog upp pågår det mycket förtyck och
            protester i Venezuela. Diktaturen förtrycker alltmer. Till och
            med delar av Vänsterpartiet, här i Sverige, har nu slutat stödja
            regimen i Venezuela.
          </note>
          <note>
            Vi har också Vitryssland och Kuba.
          </note>
          <note>
            Vad gör regeringen? Hur ser ministern på stöd till demokratiska
            organisationer runt om i världen?
          </note>
          <note type="speaker">
            Anf. 103 Statsrådet ISABELLA LÖVIN (MP):
          </note>
          <note>
            Fru talman! Jag vill tacka frågeställaren för den här viktiga
            frågan.
          </note>
          <note>
            Det stämmer inte att vårt bistånd minskar. Det stämmer inte heller
            att vår andel som går till demokrati, mänskliga rättigheter, civilsamhällets
            organisationer och rättsstatens principer och så vidare minskar.
            Vi har det som ett genomgående tema i nästan alla våra bilaterala
            strategier. Vi har också globala strategier för att stötta människorättsaktivister,
            demokratiförkämpar, journalister och de fria medierna.
          </note>
          <note>
            Det här är synnerligen viktigt just i länder där det finns repressiva
            regimer och där utrymmet för civilsamhället och det demokratiska
            utrymmet nu krymper. Det är mer än 60 länder som sedan 2012 har
            infört ny lagstiftning som begränsar yttrandefrihet och utrymmet
            för demokratins aktörer att agera.
          </note>
          <note type="speaker">
            Anf. 104 CHRISTIAN HOLM BARENFELD (M):
          </note>
          <note>
            Fru talman! Dessvärre har det i många lägen varit lite för tyst
            från Sverige när det gäller kritik mot starka diktaturer. Vi vet
            att det har varit olika processer.
          </note>
          <note>
            Både biståndsministern och utrikesministern har uttryckt att
            det sker positiva saker på Kuba. Jag har svårt att se de positiva
            delarna.
          </note>
          <note>
            I går presenterade regeringen rapporter om mänskliga rättigheter.
            I rapporten om Vitryssland förefaller det som att man har missat
            mycket av det som har skett där, till exempel massarresteringar,
            på sistone.
          </note>
          <note>
            Kommer vi att få höra biståndsministern ta tydligare ställning
            för demokrati och mänskliga rättigheter runt om i världen?
          </note>
          <note type="speaker">
            Anf. 105 Statsrådet ISABELLA LÖVIN (MP):
          </note>
          <note>
            Fru talman! Det är glädjande att Vitryssland kommer upp. Sverige
            är ett av få EU-länder som ger ett aktivt demokratibistånd till
            Östeuropa och östra Balkan. Vi kämpar verkligen för att ge möjligheter
            för yttrandefrihet och för att ge demokratikämpar möjlighet att
            ha en självständig röst. Detsamma gäller för Kuba.
          </note>
          <note>
            Det här är ett led i att försöka se till att vi får en fredlig
            utveckling, i vårt östra grannområde men också i andra länder.
          </note>
          <note>
            En gemensam statlig molntjänst för myndigheternas it-drift
          </note>
          <note type="speaker">
            Anf. 106 CARL SCHLYTER (MP):
          </note>
          <note>
            Fru talman! Jag riktar min fråga till statsrådet Shekarabi.
          </note>
          <note>
            Jag har fått i min hand den fantastiskt trevliga rapport från
            Statens servicecenter som jag nu visar upp för kammarens ledamöter.
            Den presenterades för statsrådet i februari och handlar om en
            gemensam statlig molntjänst för myndigheternas it-drift. Det är
            en delrapport om arbetet med samordning och omlokalisering av
            myndigheter.
          </note>
          <note>
            Det är trevlig läsning. Det står om besparingar på 30 procent
            när det gäller myndigheternas it-kostnader. I stället för 200
            disparata datacenter har man några få centrala. De är säkra i
            bergrum. Man sparar lokalytor i storstäderna. Man ökar it-säkerheten
            kraftigt eftersom vi får egenkontroll över dataflödena. Dessutom
            höjer man servicen till myndigheterna.
          </note>
          <note>
            Vad händer nu, statsrådet? När kan regeringen gå vidare med det
            här?
          </note>
          <note type="speaker">
            Anf. 107 Statsrådet ARDALAN SHEKARABI (S):
          </note>
          <note>
            Fru talman! Tack för en viktig fråga, Carl Schlyter!
          </note>
          <note>
            Rapporten är ett viktigt underlag i vårt fortsatta arbete. Vi
            har fått en rapport också från Pensionsmyndigheten om molntjänster.
            Vi jobbar också med frågor om cybersäkerhet i den offentliga sektorn.
          </note>
          <note>
            Vi ligger efter här. Samordningen av myndigheternas arbete med
            it ‑ investeringar är inte tillräckligt bra i Sverige. Det kostar
            pengar, det kos ­ tar skattebetalarna pengar och det kostar säkerhet.
          </note>
          <note>
            Vi har satt igång ett arbete som handlar om samordning av it-invester
            ­ ingar i den statliga sektorn. Den rapporten är ett viktigt underlag,
            och vi kommer att fortsätta jobba med de här frågorna.
          </note>
          <note>
            Det krävs styrning. Det är såklart bra att vi har myndigheter
            som jobbar aktivt med digitalisering och it-investeringar. Men
            om det ska ske stora förändringar krävs det att regering och riksdag
            tar ansvar för helheten i den offentliga sektorn. Det avser vi
            att göra.
          </note>
          <note type="speaker">
            Anf. 108 CARL SCHLYTER (MP):
          </note>
          <note>
            Fru talman! I rapporten finns det förslag på hur de helheterna
            kan nås. Det här är ett första steg. Det som behövs är att regeringen
            sätter igång arbetet med att genomföra rekommendationerna.
          </note>
          <note>
            Det är sällan man får tillfälle att kunna såväl förbättra miljön
            som öka möjligheterna till arbete på landsbygden, spara mycket
            pengar och öka datasäkerheten och servicen. Det är alltså en vinn-vinn-vinn-vinnlösning.
          </note>
          <note>
            Jag ser fram emot kommande förslag från regeringen och tackar
            för svaret.
          </note>
          <note type="speaker">
            Anf. 109 Statsrådet ARDALAN SHEKARABI (S):
          </note>
          <note>
            Fru talman! Det är definitivt en vinst för den offentliga sektorn,
            för miljön och för sammanhållningen i vårt land om vi använder
            digitaliser ­ ingen som ett verktyg för att modernisera offentliga
            verksamheter.
          </note>
          <note>
            De senaste tio åren har vi tappat fart. Flera av våra grannländer
            har gått om oss. Men vi ska ändra på det.
          </note>
          <note>
            Det krävs styrning. Och den här rapporten är ett bra underlag
            för det fortsatta arbetet.
          </note>
          <note type="speaker">
            Anf. 110 TREDJE VICE TALMANNEN:
          </note>
          <note>
            Då är veckans frågestund avslutad. Jag vill tacka statsråd och
            ledamöter för deltagandet.
          </note>
          <note>
            § 10 (forts. från § 8) Medborgarskap, Migration och asylpolitik,
            Anhöriginvandring och Arbetskraftsinvandring (forts. SfU14, SfU15,
            SfU16 och SfU17)
          </note>
          <note type="speaker">
            Anf. 111 PAULA BIELER (SD) replik:
          </note>
          <note>
            Fru talman! Först vill jag faktiskt berömma Liberalerna för att
            de i det senaste budgetförslaget har tagit viktiga steg. De kritiserar
            avräkningarna och gör tydliga ytterligare satsningar på exempelvis
            UNHCR:s program. Fredrik Malm nämnde även i sitt anförande att
            det är viktigt att stödja de biståndsprojekt som pågår. När de
            fallerar leder det till ökad vidare migration.
          </note>
          <note>
            Liberalerna lyfter också upp vidarebosättningssystemet som en
            bra väg, som leder till ett organiserat mottagande av flyktingar.
            Man kan hålla familjer samlade och säkerställa att det sker på
            ett bra sätt. Det är något som vi har pekat på under lång tid.
            Vi var också tidigt ute med att vilja öka just möjligheterna till
            mottagande via vidarebosättningssystemet.
          </note>
          <note>
            Den fråga som jag tidigare ställde till Kristdemokraterna ställer
            jag nu till Liberalerna. Den handlar om anhöriginvandring och
            påståendet om att skärpta regler och kontroller är det som splittrar
            familjer. Det finns nämligen otaliga exempel på personer, ofta
            unga, som har kommit till Sverige först och som därefter tar hit
            en mycket stor del av sin familj i efterhand. Man vet att detta
            är ett system som har missbrukats, eftersom det är lättare att
            komma hit som ung för att sedan ta hit många i sin familj.
          </note>
          <note>
            Min fråga är helt enkelt: Är det inte den politik som har gett
            utrymme för detta som leder till att familjer splittras? Man gör
            det nämligen lönsamt att välja ut en person och skicka denna person
            via farliga och olagliga vägar, vilket togs upp av Centerpartiet
            i ett replikskifte alldeles nyss. Denna politik uppmuntrar till
            splittring av familjer och till att unga tar des ­ sa farliga
            vägar.
          </note>
          <note type="speaker">
            Anf. 112 FREDRIK MALM (L) replik:
          </note>
          <note>
            Fru talman! Jag har inte tänkt stå i riksdagens talarstol och
            spekulera om orsaker till att enskilda människor har tagit sig
            hit. Men jag konstaterar att vi nu har en situation där vi har
            barnfamiljer här som har en eller två personer i familjen kvar
            i till exempel krigets Syrien. Oavsett vilka orsaker Sverigedemokraterna
            spekulerar om har dessa personer anhöriga i Sverige, och enligt
            våra regelverk och vår lagstiftning har de rätt till anhöriginvandring.
            Väntetiden för dessa anknytningssamtal till exempel på vår ambassad
            i Amman är nu uppemot ett år. I Beirut tror jag att den är ett
            år och ytterligare några månader. Det upplever jag som ett stort
            problem. Det är bekymmersamt. Det är problematiskt att den nya
            lagstiftningen har fått denna konsekvens.
          </note>
          <note>
            Frågan om de humanitära hjälporganen tycker jag är mycket viktig.
            Det är inte nödvändigtvis en fråga för riksdagens socialförsäkringsutskott
            utan mer för utrikesutskottet, men den hänger ihop med detta.
            Så länge denna underfinansiering av Förenta nationernas hjälporgan
            fortgår kommer det att trigga nya flyktingströmmar. Därtill ser
            människor att de inte kan återvända dit de kom från.
          </note>
          <note>
            I till exempel en stad som Kobane i Syrien, som befriades från
            Daish, ser man mycket tydligt att det inte finns någon ström,
            man har inte byggt några hus, det finns inga vägar, det finns
            ingen lokal ekonomi och det finns ingenting att återvända till.
            Det kommer att ta årtionden att åtgärda detta. Därför är det så
            oerhört viktigt att man ökar detta stöd.
          </note>
          <note>
            Jag ska dock konstatera att Sverige är en ganska generös givare
            till dessa FN-organ. Det är därför även andra länder behöver ge
            mer.
          </note>
          <note type="speaker">
            Anf. 113 PAULA BIELER (SD) replik:
          </note>
          <note>
            Fru talman! Jag gav beröm till Liberalerna för att de lyfter
            fram just det viktiga i detta. Sverigedemokraterna har under lång
            tid pekat på just vikten av att vi ska hjälpa mer på plats i de
            direkta närområdena och säkerställa att de som är i akut behov
            av stöd också är de som får stöd, i stället för att vi har en
            i praktiken näst intill oreglerad migration till Sverige. Och
            vi vet inte säkert vilka som kommer hit och om de skäl som dessa
            människor anför är korrekta eller inte. Vi har under lång tid
            motsatt oss avräkningar men mött motstånd bland annat från Liberalerna
            när det gäller våra reservationer om detta.
          </note>
          <note>
            Jag ska gå tillbaka till anhöriginvandringen. Fredrik Malm vill
            inte spekulera i vilka skäl som finns. Men det måste man ändå
            göra. Man måste inse att all politik som man har får flera olika
            effekter. Pulleffekter är inte något som det spekuleras i. Det
            är ett faktum att våra regler påverkar vad som motiverar personer
            att söka sig hit och hur de väljer att söka sig hit.
          </note>
          <note>
            Fredrik Malm hänvisar också till de regler som finns om när man
            har rätt till anhöriginvandring. Men Liberalerna vill utöka dessa
            rättigheter. Jag och mitt parti har påpekat att man redan nu kanske
            borde tydliggöra att det inte nödvändigtvis är i just Sverige
            som familjer ska återförenas. Vi anser att man ska säkerställa
            att man upprätthåller tydliga krav på vilka som får komma hit
            och vilka följdeffekter som det får, detta just för att inte uppmuntra
            till att familjer splittras genom att enskilda familjemedlemmar
            skickas till Sverige för att de senare ska kunna ta hit andra
            familjemedlemmar. Detta är vad som gäller nu.
          </note>
          <note>
            Liberalerna har både ett särskilt yttrande och reservationer
            där de faktiskt lyfter fram att de vill utöka möjligheterna ännu
            mer. Oavsett skyddsskäl ska personer kunna ta hit exempelvis sin
            familj.
          </note>
          <note>
            Inser Liberalerna att resultatet av detta blir pulleffekter,
            där familjer faktiskt splittras på grund av att vi gör det så
            gynnsamt att först skicka hit en ung person från en familj för
            att fler sedan ska kunna komma hit?
          </note>
          <note type="speaker">
            Anf. 114 FREDRIK MALM (L) replik:
          </note>
          <note>
            Fru talman! Det finns två problem med detta. Det ena problemet
            är den familjesplittring som vi har nu. Det andra problemet är
            de långa väntetiderna för dem som faktiskt har rätt att få sina
            anhöriga till Sverige.
          </note>
          <note>
            Det är klart att Sverigedemokraterna tycker att man inte behöver
            återförena familjerna i Sverige. Nej, man kan ju förena familjerna
            i Aleppo. Om ni förespråkar det kan ni föreslå det. Jag tycker
            att det är inhumant. Det är inte en politik som jag förespråkar.
            Jag tycker att det är rimligt att barnfamiljer inte splittras.
          </note>
          <note>
            Därtill kan jag notera att partier ibland kan landa på samma
            ståndpunkter trots att de argumenterar lite olika. Jag tror, eller
            är rätt så övertygad om eller är snarare tvärsäker på att Liberalerna
            och Sverigedemokraterna har lite olika utgångspunkter när det
            gäller varför vi vill stärka de humanitära hjälporganen. Jag vill
            i huvudsak stärka de humanitära hjälporganen, inte för att jag
            vill se till att inte en kotte kommer till Europa utan för att
            jag ser enorma tragedier och enorma behov av akut nödhjälp. Det
            är utgångspunkten för oss. Då innebär det att om man ska stärka
            till exempel FN:s flyktingkommissariat, UNHCR, ligger det liksom
            i korten att man inte bara skickar dit pengar utan att man också
            är beredd att ta emot en del människor enligt en kvot. Det ligger
            i sakens natur att man göra båda sakerna. Det är därför som vi
            från Liberalernas sida tycker att det är viktigt att vi stärker
            FN:s hjälporgan men att vi som programland inom UNHCR också kan
            ta emot fler personer enligt vidarebosättningskvoten.
          </note>
          <note type="speaker">
            Anf. 115 ARON MODIG (KD):
          </note>
          <note>
            Fru talman! Migrationspolitiken, som vi har i fokus för den här
            debatten om de fyra betänkandena SfU14, SfU15, SfU16 och SfU17,
            har vi haft tillfälle och anledning att diskutera och debattera
            många gånger under de senaste åren. Det har inte minst handlat
            om migrationsöverenskommelsen, om andrum och flyktingpaus, om
            gräns- och id-kontroller, om den tillfälliga lagen och om förhandlingarna
            om en ny harmoniserad migrationspolitik inom EU.
          </note>
          <note>
            Från Kristdemokraternas sida har vi naturligtvis förhållit oss
            till detta, men vi har också kommit med en hel del egna förslag
            och stakat ut en egen riktning för hur vi vill att Sveriges migrationspolitik
            ska utformas. Vi har lagt fram förslag som med utgångspunkt i
            asylrätten har syftat, och alltjämt syftar, till att åstadkomma
            en ordnad, långsiktigt ansvarsfull och human migrationspolitik
            som erbjuder en fristad för människor på flykt.
          </note>
          <note>
            I mitt anförande i dag tänker jag lyfta fram några bärande delar
            i denna helhet som återkommer i de fyra motionsbetänkandena.
          </note>
          <note>
            För det första har vi, för att förbättra mottagandet av asylsökande
            och för att effektivisera asylprocessen, föreslagit att asylansökningsområden
            ska inrättas nära våra stora gränsövergångar och att alla som
            avser att söka asyl i Sverige ska hänvisas dit. I dessa områden
            ska registreringen av asyl ­ ansökningarna ske, och där ska det
            också ordnas med boende för de asyl ­ sökande under den första
            fasen av asylutredningarna. Tanken är att perso ­ ner som uppenbart
            inte medverkar till att styrka sin identitet och som kom ­ mer
            från så kallade säkra länder, eller som i enlighet med reglerna
            i Dub ­ linförordningen bör få sin asylansökan prövad i ett annat
            land, ska få ett snabbt avvisningsbeslut. Detsamma gäller personer
            som bedöms vara en säkerhetsrisk.
          </note>
          <note>
            Inrättande av asylansökningsområden skulle bidra till ett samlat
            mottagande och en samlad beslutsprocess och skulle därigenom förhindra
            att människor avviker och hamnar i en utsatt situation.
          </note>
          <note>
            Fru talman! För det andra har Kristdemokraterna också föreslagit
            att ett asylprogram på sex månader ska införas. Tanken bakom detta
            är dels att minska passiviteten under asyltiden, dels att snabba
            på både etableringen på arbetsmarknaden och integrationen i Sverige
            genom att tidigt förmedla de normer och värderingar som präglar
            vårt samhälle.
          </note>
          <note>
            Det är viktigt att tydliggöra att personer som kommer till Sverige
            med avsikt att stanna ska lära sig det svenska språket och vår
            kultur. Utgångspunkten är naturligtvis att man ska försörja sig
            själv och sin familj. Vi menar därför att det ska erbjudas och
            ställas krav på deltagande i formell undervisning i sfi och samhällsorientering
            redan i början av asyltiden.
          </note>
          <note>
            För att fler asylsökande ska arbeta under asyltiden vill vi också
            att det ställs ett arbetskrav på asylsökande gällande att man
            ska vara tillgänglig på arbetsmarknaden. Samtidigt har vi förslag
            både för att underlätta för asylsökande att få jobba och för att
            stärka asylsökandes incitament till arbete.
          </note>
          <note>
            Barnpassning ska erbjudas så att asylprogrammet fungerar också
            för småbarnsföräldrar, samtidigt som den som inte deltar i asylprogrammet
            ska kunna få sin dagersättning nedsatt.
          </note>
          <note>
            Fru talman! För det tredje vill Kristdemokraterna se en permanent
            lag med innebörden att alla grupper av skyddsbehövande initialt
            ska tilldelas ett tidsbegränsat treårigt uppehållstillstånd.
          </note>
          <note>
            Om skyddsskälen kvarstår efter dessa tre år, eller om vederbörande
            skaffat jobb eller startat en egen verksamhet som han eller hon
            kan försörja sig på, ska ett permanent uppehållstillstånd beviljas.
          </note>
          <note>
            Men Kristdemokraterna har därutöver sagt att rätten till familjeåterförening
            bör gälla även de skyddsbehövande som har ett tidsbegränsat uppehållstillstånd,
            eftersom det är bättre att de människor som har kommit till Sverige
            fokuserar på att så fort som möjligt etablera sig på arbetsmarknaden
            och i samhället än att de lägger fokus på att oroa sig för sina
            anhöriga.
          </note>
          <note>
            Vi är fullt medvetna om att detta har finansiella konsekvenser,
            så för att finansiera avvikelsen från regeringens politik vad
            gäller möjligheten till familjeåterförening har vi avsatt 1,3
            miljarder kronor i vår skuggbudget för innevarande år.
          </note>
          <note>
            Samtidigt menar vi att rätten till anhöriginvandring bara ska
            gälla för de anhöriga som den asylsökande har informerat om vid
            ankomsttillfället, både för att underlätta identifieringen av
            de asylsökande och för att få bättre kontroll på mottagandet.
          </note>
          <note>
            Fru talman! För det fjärde är det viktigt att betona att den
            som kommit till Sverige för att söka asyl men som efter en individuell
            och rättssäker prövning inte bedöms ha tillräckliga skyddsskäl
            för att få uppehållstillstånd så snabbt som möjligt måste återvända
            till sitt hemland. Tyvärr vet vi att både det återvändande som
            sker självmant och de avvisningar och utvisningar som sker med
            tvång fungerar alltför dåligt i dag.
          </note>
          <note>
            För att komma till rätta med detta är det viktigt att Sverige
            ingår fler återtagandeavtal med de viktigaste ursprungsländerna
            om att dessa ska ta emot sina medborgare. Men det behövs också
            mer resurser till polisen för att de ska kunna verkställa avvisningar
            och utvisningar och även i större utsträckning genomföra inre
            utlänningskontroller.
          </note>
          <note>
            Det behövs också fler förvarsplatser. Även detta har vi avsatt
            pengar för i vår budget för innevarande år.
          </note>
          <note>
            För det femte arbetar Kristdemokraterna för att det ska finnas
            fler lagliga vägar in i Sverige för att leva och verka här. Tillsammans
            med strävan att stärka Sveriges konkurrenskraft genom att underlätta
            för näringslivet att rekrytera anställda från hela världen efter
            behov är detta den främsta anledningen till att vi vill underlätta
            arbetskraftsinvandring.
          </note>
          <note>
            Det ska vara lätt att jobba och att göra rätt för sig i Sverige.
            Då krävs att inte stelbenta regler eller onödig byråkrati sätter
            hinder i vägen.
          </note>
          <note>
            Som alla mina allianskollegor anfört här i talarstolen tidigare
            i dag finns det all anledning att titta närmare på de alltför
            rigida regler som den senaste tiden har lett till att människor
            på orimliga grunder fått avslag på sina ansökningar om arbetstillstånd.
          </note>
          <note>
            Vi menar att en helhetsbedömning bör göras i de här ärendena
            och att arbetsgivare som inser ett begånget misstag och vill korrigera
            det i efterhand ska kunna göra detta.
          </note>
          <note>
            Det är ett tydligt krav från KD och Alliansen att regeringen
            snarast återkommer med förslag på regler som gör det enklare för
            arbetskraftsinvandrare att göra rätt för sig och att kunna stanna
            i Sverige.
          </note>
          <note>
            Fru talman! För det sjätte, och avslutningsvis, vill jag säga
            några ord om det svenska medborgarskapet.
          </note>
          <note>
            Ett svenskt medborgarskap innebär inte vad som helst. Det innebär
            många rättigheter men också skyldigheter.
          </note>
          <note>
            Bland rättigheterna kan nämnas rösträtt i riksdagsval, rätten
            att söka vissa typer av tjänster inom polis, domstol och militär,
            den ovillkorliga rätten att vistas i landet samt möjligheten att
            få konsulär hjälp i utlandet.
          </note>
          <note>
            Med medborgarskapet blir medborgaren också en del av något gemensamt,
            där känslan av delaktighet, samhörighet och identitet stärks.
          </note>
          <note>
            Samtidigt är det viktigt att betona att medborgarskapet också
            medför skyldigheter. Det handlar om att ta ansvar för samhället
            genom att bidra till och främja det gemensamma bästa. Det handlar
            om att följa lagarna och om att ta ansvar för samhällets styrning
            genom att delta i de demokratiska valen.
          </note>
          <note>
            Kristdemokraterna tycker att medborgarskapets betydelse bör uppvärderas.
            Bland annat vill vi göra detta genom att införa krav på att den
            som ansöker om medborgarskap ska genomgå undervisning i samhällsorientering
            och få kunskap om det svenska samhället.
          </note>
          <note>
            Vi tycker också att en medborgarskapsbok ska överlämnas till
            de nyblivna svenska medborgarna i samband med de medborgarskapsceremonier
            som anordnas i kommunerna. Då skulle de nya medborgarna bättre
            och på ett mer aktivt sätt både kunna utöva de rättigheter och
            fullgöra de skyldigheter som följer med medborgarskapet.
          </note>
          <note>
            Med det sagt, fru talman, vill jag klargöra att Kristdemokraterna
            naturligtvis står bakom alla våra reservationer i de fyra betänkanden
            som vi behandlar i dag. Men för tids vinnande yrkar vi här i kammaren
            bifall endast till reservation 3 i SfU14, till reservation 5 i
            SfU15 och till de alliansgemensamma reservationerna 1 och 4 i
            SfU17.
          </note>
          <note type="speaker">
            Anf. 116 HÅKAN SVENNELING (V):
          </note>
          <note>
            Fru talman! Då vår talesperson i dessa frågor har blivit sjuk
            ska jag redovisa Vänsterpartiets ståndpunkter i de aktuella ärendena.
          </note>
          <note>
            Under ärendet SfU14, om medborgarskap, har inte Vänsterpartiet
            någon reservation. Under SfU15, om migration och flyktingpolitik,
            vill jag däremot yrka bifall till reservation 3, som handlar om
            lagen om tillfälliga begränsningar för att få uppehållstillstånd
            i Sverige.
          </note>
          <note>
            Vi menar att dessa begränsningar bör upphävas, eftersom de leder
            till för mycket lidande och innebär stora avsteg från grundtanken
            med asylrätten. Lagen bör åtminstone inte tillämpas retroaktivt.
            Besluten är livsavgörande för den enskilde, och det kan ifrågasättas
            huruvida retroaktiv lagstiftning är förenlig med EU-rätten.
          </note>
          <note>
            Under SfU16 vill jag yrka bifall till reservation 3. Den handlar
            om att familjeåterförening är en av mycket få lagliga vägar till
            Sverige, och genom den tillfälliga lagen har denna väg beskurits
            avsevärt.
          </note>
          <note>
            Om fler familjer på flykt tilläts att återförenas skulle många
            slippa den farliga vägen över Medelhavet. Regeringen bör därför
            återkomma med förslag på hur rätten till familjeåterförening kan
            stärkas. Att få bo med sin familj är faktiskt en mänsklig rättighet.
          </note>
          <note>
            Under SfU17 vill jag yrka bifall till reservation 8. Här handlar
            det om att lagen om att en arbetsgivare ska underrätta Skatteverket
            för att en person med tidsbegränsat uppehållstillstånd ska kunna
            få ett permanent sådant är mycket olämplig.
          </note>
          <note>
            Arbetstagaren kan inte råda över eller kontrollera anmälan, och
            en administrativ miss kan få stora konsekvenser. Underlåtenhet
            att anmäla kan också utnyttjas som ett instrument av oseriösa
            arbetsgivare.
          </note>
          <note>
            Utöver detta kommer vi att ställa oss bakom S och MP:s reservation
            5 i SfU17, som handlar om förstärkt arbete mot missbruk.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 11 Tillgång till betalkonto med grundläggande funktioner
          </note>
          <note>
            Finansutskottets betänkande 2016/17:FiU33
          </note>
          <note>
            Tillgång till betalkonto med grundläggande funktioner (prop.
            2016/17:129)
          </note>
          <note>
            föredrogs.
          </note>
          <note type="speaker">
            Anf. 117 HÅKAN SVENNELING (V):
          </note>
          <note>
            Fru talman! Vi ska i dag debattera vilka grundläggande rättigheter
            man som kund ska ha när man går in på sin bank.
          </note>
          <note>
            Det är i grunden ett EU-direktiv för att sätta samma standard
            i hela EU som vi nu ska föra in i svensk lagstiftning. Tyvärr
            verkar det bara vara Vänsterpartiet som på allvar bryr sig. Vi
            är det enda parti som har oppone ­ rat oss mot förslaget, då förslaget
            inte innebär någon egentlig skillnad mot i dag. Bankerna kommer
            även i fortsättningen att ha full kontroll när det gäller att
            bestämma vilken service man ska ge oss som kunder.
          </note>
          <note>
            Om jag ändå ska börja med att säga något positivt är det bra
            att det nu lagstiftas om rätten till betalkonto för enskilda personer.
            Det har varit väldigt få som har nekats bankkonto, men de har
            funnits – framför allt för några år sedan hade många asylsökande
            svårt att öppna bankkonto i Sverige.
          </note>
          <note>
            I samband med beredningen av denna proposition begärde Vänsterpartiet
            en intern utfrågning i finansutskottet med Riksbanken och Finansinspektionen.
          </note>
          <note>
            På en punkt var de båda väldigt tydliga, vilket de också har
            varit under hela processen: Rätten till bankkonto borde också
            omfatta företag och för ­ eningar. Det är där vi i dag ser de
            stora problemen, enligt Finansinspek ­ tio ­ nen.
          </note>
          <note>
            De annars så företagsvurmande partierna i denna kammare har denna
            gång inte visat något som helst intresse för företagens situation
            och villkor. Det har bara Vänsterpartiet gjort.
          </note>
          <note>
            Låt oss nu tala om kontanter. När det gäller kontanter är Sverige
            inte landet lagom, som vi själva ofta tror. Vi är de udda och
            de extrema, och andra länder undrar om vi är framtiden eller ett
            villospår.
          </note>
          <note>
            Vi är det enda landet i världen där det nominella värdet på alla
            kontanter går ned, trots att ekonomin utvecklas positivt.
          </note>
          <note>
            Vi har gått från 1 400 bankkontor med kontanthantering år 2011
            till 600 bankkontor som tar emot kontanter 2016. År 2011 fanns
            det 328 bankkontor som var kontantlösa, i dag är de 901. Det är
            alltså fler kontantlösa kontor än de som tar emot kontanter. Har
            denna utveckling någon betydelse? Ja. Det Riksbanken ser är att
            det är när man vill göra insättningar som man stöter på de största
            problemen.
          </note>
          <note>
            Bankkort är det vanligaste sättet att betala i Sverige, och drygt
            nio av tio använder det. Åtta av tio personer har den senaste
            månaden någon gång betalat med kontanter. Det moderna sättet,
            som att till exempel använda Swish, ja, det har bara varannan
            person använt. Jag tror att samhället i stort ser ut ungefär som
            Vänsterpartiets riksdagsgrupp. Är jag skyldig Jonas Sjöstedt pengar
            kan jag snabbt och smidigt swisha dem till honom, men är jag däremot
            skyldig Ali Esbati pengar behöver jag kontanter.
          </note>
          <note>
            Situationen är så allvarlig att staten behöver ta ett större
            ansvar. Ännu en gång, på ännu ett område, har vi i alltför stor
            utsträckning litat på att marknaden ska lösa situationen. Men
            marknadslogiken funkar inte på landsbygden. Och i detta fall gäller
            det även städerna och särskilt deras förorter. I Göteborg – ni
            vet, Sveriges näst största stad – har en av storbankerna bara
            ett enda kontor där man kan sätta in kontanter. Riksbanken gick
            så långt på vår utfrågning att de sa att hela infrastrukturen
            för kontanter håller på att slås sönder.
          </note>
          <note>
            Problemen med bristande kontanthantering är många för den enskilda.
            Många företagare påverkas negativt. De vittnar om problem med
            att bli av med dagskassor, hur svårt det är få tag i växel, hur
            långt de tvingas åka för att kunna utföra ärenden med bankservice
            gällande kontanter och hur de känner sin verksamhet hotad av bristen
            på kontanter. Många av dessa företag finns på landsbygden, där
            tillgången till bredband inte alltid finns. De har också många
            äldre kunder som vill kunna använda kontanter.
          </note>
          <note>
            Många är också de föreningar som finansierar sig med lotterier,
            försäljning av olika slag, bingo, kaféer, med mera, men har svårt
            att sätta in pengarna på sina konton. Om de lyckas får de betala
            stora avgifter för det. Det är ett absurt system där de ideella
            jobbar för att stärka föreningens ekonomi, folk som vill stödja
            föreningen bidrar ekonomiskt till föreningens verksamhet, och
            sedan tar banken en alltför stor del av pengarna. Bankernas ansvar
            verkar tyvärr inte vara så stort.
          </note>
          <note>
            Så vad ska då göras? Ja, till skillnad från alla andra partier
            lägger Vänsterpartiet fram förslag. Vi tycker att en lagreglering
            vore den bästa vägen att gå. Det ska, precis som Riksbanken föreslår,
            vara en flexibel lagstiftning riktad mot bankerna som är anpassad
            utifrån olika bankers målgrupper. Vi ser att det funkar i Norge,
            och då borde det funka lika fint här.
          </note>
          <note>
            Det är tydligt att Vänsterpartiet och Riksbanken gör samma analys
            och drar samma slutsats i denna fråga, men vi är långt ifrån ensamma.
            Parlamentariska landsbygdskommittén, där alla riksdagens partier
            satt med, kom enigt till samma slutsats. Pensionärsorganisationer
            som PRO och SPF har samlat in en mängd namnunderskrifter. 140
            000 människor har skrivit på PRO:s protest till finansmarknadsminister
            Bolund. I Kontantupproret hör vi hur det mullrar, och den energiske
            debattören Björn Eriksson far och flänger runt hela Sverige för
            att prata om kontanter.
          </note>
          <note>
            Från de andra partierna i riksdagen är det mycket snack och lite
            verkstad. Ni har ett ansvar för att lösa denna fråga. Det räcker
            inte med att vara oroliga för läget, bjuda på kaffe och seminarium,
            bjuda in storbankerna för att diskutera svårigheterna man har
            att använda kontanter eller, som nu, bjuda in finansmarknadsminister
            Bolund till finansutskottet. Det är när man handlar och lägger
            fram förslag om hur man ska gå till väga som man gör skillnad.
          </note>
          <note>
            Flera partier, som snart kommer att få ordet i denna debatt,
            har sagt att lagstiftning inte är rätt väg att gå, då de är oroliga
            för att storbankerna ska stänga ännu fler bankkontor. Men var
            är era förslag? Jag lovar er: Att bjuda Nordeas vd Casper von
            Koskull på kaffe kommer inte att räcka!
          </note>
          <note>
            Sverige ligger också i EU:s bottenliga vad gäller tillgången
            till bankomater, samtidigt som möjligheterna att ta ut kontanter
            ur dessa kraftigt har försämrats. Bankomaterna är i dag organiserade
            i ett gemensamt bolag med de fem största bankerna, kallat Bankomat
            AB. Det har lett till en mycket marknadsdominerande ställning
            för dessa aktörer. Dessa fem storbanker äger också den depå varifrån
            all kontanthantering i Sverige utgår. Bankerna övertog denna depå
            från Riksbanken när den avvecklade sin kontanthantering.
          </note>
          <note>
            Storbankernas ägande omöjliggör för nya aktörer att etablera
            bankomattjänster i Sverige utan mycket höga kostnader. När storbankerna
            stäng ­ er ned bankkontoren på landsbygden har det många gånger
            också inneburit att bankomaten har försvunnit. Därför bör en utredning
            tillsättas för att utreda om storbankerna kan åläggas krav på
            att upprätthålla bankomater på landsbygden.
          </note>
          <note>
            En del uppfattar oss som pratar för kontanterna som att vi vill
            leva i dåtiden. Jag tror att det är precis tvärtom. Jag vill in
            i framtiden. Jag tänker att det är jättebra att Riksbanken utreder
            sin egen digitala e-valuta e-kronor, som på allvar skulle kunna
            utmana storbankernas monopolställning.
          </note>
          <note>
            För mig handlar frågan om kontanter om vilket samhälle vi vill
            ha, om vi vill att alla ska få vara med, eller om hela samhällsstrukturen
            och politiken bara ska anpassas efter en urban medelklass. Jag
            tror på ett samhälle där vi alla får vara med och kan sköta våra
            betalningar på det sätt som vi vill och som passar oss bäst, där
            ny teknik är ett hjälpmedel som underlättar och förbättrar och
            inte slår sönder fungerande system.
          </note>
          <note>
            Fru talman! Med det sagt yrkar jag bifall till Vänsterpartiets
            reservation nr 1.
          </note>
          <note type="speaker">
            Anf. 118 BÖRJE VESTLUND (S):
          </note>
          <note>
            Fru talman! Detta betänkande handlar i första hand om att genomföra
            EU:s direktiv som benämns betalkontodirektivet. I propositionen
            föreslås att lagen om betaltjänster ändras och delvis vissa förändringar
            i marknadsföringslagen.
          </note>
          <note>
            Propositionen innehåller tre delar. För det första är det regler
            om avgiftsinformation som tar sikte på att underlätta konsumenters
            insyn och möjligheter att jämföra de avgifter som tas ut för betalkonton.
          </note>
          <note>
            För det andra tar propositionen upp frågan om att underlätta
            för byte av betalkonton mellan olika betaltjänstleverantörer.
          </note>
          <note>
            Det tredje området som propositionen hanterar är konsumentens
            tillgång till betalkonton med grundläggande funktioner. De kreditinstitut
            som tillhandahåller ett betalkonto med grundläggande funktioner
            ska erbjuda det till alla konsumenter.
          </note>
          <note>
            Förutom dessa regler finns också regler om tillsyn och sanktioner.
          </note>
          <note>
            Fru talman! Alla ska kunna erhålla ett betalkonto med grundläggande
            funktioner efter ansökan, och det ska ske skyndsamt. Ett betalkonto
            definieras som ett konto som används för att utföra betalningstransaktioner.
          </note>
          <note>
            Ett enskilt kreditinstitut kan inte vägra en enskild konsument
            att få till ­ gång till de betaltjänster som kreditinstitutet
            tillhandahåller. Vidare får det inte villkoras att det för att
            man ska erhålla betalkonto krävs köp av andra tjänster som kreditinstitutet
            har.
          </note>
          <note>
            Utskottet menar att det inte finns behov av att införa regler
            om att alla kreditinstitut ska erbjuda alla grundläggande funktioner.
            Utskottet menar att det räcker med att det finns tillräckligt
            många institut som tillhandahåller de olika tjänsterna.
          </note>
          <note>
            Fru talman! Ansökan om ett betalkonto ska hanteras skyndsamt
            av kreditinstituten. Utskottet menar att det ska ta tio bankdagar
            för institutet att meddela beslut. Om beslutet är avslag ska konsumenten
            underrättas omedelbart samt upplysas om var t den kan vända sig
            för klagomål och var den kan få beslutet rättsligt prövat. Ansökan
            får avslås om betalkontot strider mot lagen om åtgärder mot penningtvätt
            och finansiering av terrorism. Den kan även avslås om det finns
            särskilda skäl. Särskilda skäl kan vara penningtvätt samt att
            konsumenten uppträtt ohederligt mot något kreditinstitut.
          </note>
          <note>
            Kontot kan endast sägas upp om kontot används för olagliga ändamål,
            om kontot inte används på 24 månader samt om konsumenten lämnat
            fel uppgifter i ansökan. Kreditinstituten ska underrätta konsumenten
            skriftligt med en uppsägningstid om minst två månader. Vidare
            ska hänvisning göras om var konsumenten kan söka rättelse och
            framföra klagomål. Utskottet anser inte att en flytt utanför EU
            eller att konsumenten har konto i annat kreditinstitut är skäl
            för uppsägning.
          </note>
          <note>
            Fru talman! Utskottet delar regeringens uppfattning att kreditinstitut
            och banker ska ha tydliga rutiner för konsumenters byte av betaltjänstleverantör
            inom hela EU och EES. Kreditinstituten ska vara behjälpliga vid
            överföring av medel samt stängning av konton.
          </note>
          <note>
            Kreditinstituten får ta ut rimliga avgifter för kostnader i samband
            med byte av betaltjänstleverantör. Dessa ska dock motsvara de
            kostnader som kreditinstituten har för överföringarna.
          </note>
          <note>
            Svenska Bankföreningen har upprättat regler för sina medlemmar
            som är enklare än vad som anges i direktivet. Bankföreningens
            rekommenda ­ tion är ett snabbare och enklare sätt att hantera
            byten. Utskottet menar där ­ för att den möjlighet som direktivet
            medger att tillämpa befintliga regler ska tillämpas i Sverige.
            Utskottet menar dock att det bör lagfästas att kre ­ ditinstituten
            ska ha rutiner för byte av betalkonto. Uppstår förmögenhets ­
            skada vid byte och denna har orsakats av kreditinstitutet ska
            institutet er ­ sätta konsumenten.
          </note>
          <note>
            Fru talman! Kreditinstitut har möjlighet att ta ut en rimlig
            avgift för betalkontot. Konsumenten ska tillhandahållas prisuppgifter
            om de avgifter och räntor som följer av betaltjänsterna. Direktivet
            anger att det bör erbjudas vissa betalkonton med begränsad tillgång
            till betaltjänster gratis, men utskottet anser att detta inte
            behövs på den svenska marknaden. Konsumenten ska därutöver ha
            tillgång till gratis webbplatser för att jämföra priser i olika
            kreditinstitut.
          </note>
          <note>
            Fru talman! Slutligen finns i propositionen ett antal regler
            om tvistlösning, tillsyn och sanktioner. Utskottet konstaterar
            att tvister ska handläggas av befintliga organ för alternativ
            tvistlösning, det vill säga Allmänna reklamationsnämnden.
          </note>
          <note>
            Enligt betalkontodirektivet ska det finnas en tillsynsmyndighet,
            och utskottet förordar att Finansinspektionen blir denna myndighet.
          </note>
          <note>
            Fru talman! I samband med betaltjänstutredningen svarade Riksbanken
            att man bedömde att det vid det tillfället fanns en obalans i
            utbudet av kontanttjänster och att detta till stor del beror på
            att bankerna snabbt minskat sin kontanthantering.
          </note>
          <note>
            Riksbanken förordar att kreditinstituten får ett ansvar för att
            det finns tillgång till kontanter i samhället. Vidare anser Riksbanken
            att betalkontodirektivet även ska omfatta föreningar och företag.
            Utskottet bedömer att det inte är så stora problem för företag
            och föreningar att erhålla betaltjänster att det föranleder lagstiftningsåtgärder.
          </note>
          <note>
            Fru talman! Det har väckts en motion i detta betänkande som explicit
            tar upp behovet av frågor om kontanter. Motionären vill dels att
            samhället ska åläggas en skyldighet att tillhandahålla och ta
            emot kontanter, dels att regeringen ska tillsätta en utredning
            för att se över om storbankerna kan åläggas krav på att upprätta
            bankomater på landsbygden samt att förening ­ ar och företag bör
            omfattas av rätten att öppna betalkonto med grundläggande betaltjänster.
          </note>
          <note>
            Utöver detta finns ett särskilt yttrande från de fyra borgerliga
            partierna om problemen i samhället – att det är problematiskt
            att ta ut kontanter men också att privatpersoner, företag och
            föreningar heller inte kan lämna in sina dagskassor och pengar.
          </note>
          <note>
            Fru talman! Jag instämmer i stora delar av de borgerliga partiernas
            särskilda yttrande. Det finns ett problem med att bankerna i väldigt
            snabb takt har avvecklat sin kontanthantering. Det är därför angeläget
            att det görs en grundläggande analys av vilka åtgärder som är
            mest lämpliga att vidta så att kontanter kan finnas. Detta kräver
            att man utreder det, och såväl Riksbanken som Finansinspektionen
            har redovisat ett antal uppslag om hur detta kan lösas.
          </note>
          <note>
            Utskottet konstaterar att den utredning om Riksbanken som nyligen
            tillsatts har till uppgift att utreda detta. Snävt kan det tolkas
            som att det enbart gäller Riksbankens roll i kontanthanteringen.
            Uttalanden från ledamöter i utredningen ger dock vid handen att
            ambitionen är att hitta en tillfredsställande lösning på problemet.
          </note>
          <note>
            Med detta, fru talman, yrkar jag bifall till utskottets förslag
            och avslag på motionen.
          </note>
          <note>
            (forts. § 14)
          </note>
          <note>
            Ajournering
          </note>
          <note>
            Kammaren beslutade kl. 15.44 på förslag av tredje vice talmannen
            att ajournera sammanträdet till kl. 16.00, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 12 Beslut om ärende som slutdebatterats den 26 april
          </note>
          <note>
            UU11 Policyramverk för svenskt utvecklingssamarbete och humanitärt
            bistånd
          </note>
          <note>
            Punkt 1 (Policyramverket)
          </note>
          <note>
            1. utskottet
          </note>
          <note>
            2. res. 1 (M, C, L, KD)
          </note>
          <note>
            Votering:
          </note>
          <note>
            162 för utskottet
          </note>
          <note>
            110 för res. 1
          </note>
          <note>
            77 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 34 SD, 23 MP, 16 V
          </note>
          <note>
            För res. 1: 64 M, 18 C, 13 L, 15 KD
          </note>
          <note>
            Frånvarande: 24 S , 20 M, 13 SD, 2 MP, 4 C, 5 V, 6 L, 1 KD, 2
            -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 13 Beslut om ärenden som slutdebatterats vid dagens sammanträde
          </note>
          <note>
            SfU14 Medborgarskap
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Medborgarskapsfrågor i övrigt)
          </note>
          <note>
            1. utskottet
          </note>
          <note>
            2. res. 2 (SD)
          </note>
          <note>
            3. res. 3 (KD)
          </note>
          <note>
            Förberedande votering:
          </note>
          <note>
            34 för res. 2
          </note>
          <note>
            14 för res. 3
          </note>
          <note>
            224 avstod
          </note>
          <note>
            77 frånvarande
          </note>
          <note>
            Kammaren biträdde res. 2.
          </note>
          <note>
            Lars-Axel Nordell (KD) anmälde att han avsett att rösta nej men
            markerats ha avstått från att rösta.
          </note>
          <note>
            Huvudvotering:
          </note>
          <note>
            223 för utskottet
          </note>
          <note>
            34 för res. 2
          </note>
          <note>
            15 avstod
          </note>
          <note>
            77 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 64 M, 23 MP, 18 C, 16 V, 13 L
          </note>
          <note>
            För res. 2: 34 SD
          </note>
          <note>
            Avstod: 15 KD
          </note>
          <note>
            Frånvarande: 24 S , 20 M, 13 SD, 2 MP, 4 C, 5 V, 6 L, 1 KD, 2
            -
          </note>
          <note>
            SfU15 Migration och asylpolitik
          </note>
          <note>
            Punkt 1 (Migrations- och flyktingpolitik)
          </note>
          <note>
            1. utskottet
          </note>
          <note>
            2. res. 2 (C)
          </note>
          <note>
            3. res. 3 (V)
          </note>
          <note>
            4. res. 4 (L)
          </note>
          <note>
            5. res. 5 (KD)
          </note>
          <note>
            Förberedande votering 1:
          </note>
          <note>
            13 för res. 4
          </note>
          <note>
            15 för res. 5
          </note>
          <note>
            244 avstod
          </note>
          <note>
            77 frånvarande
          </note>
          <note>
            Kammaren biträdde res. 5.
          </note>
          <note>
            Förberedande votering 2:
          </note>
          <note>
            16 för res. 3
          </note>
          <note>
            15 för res. 5
          </note>
          <note>
            241 avstod
          </note>
          <note>
            77 frånvarande
          </note>
          <note>
            Kammaren biträdde res. 3.
          </note>
          <note>
            Förberedande votering 3:
          </note>
          <note>
            17 för res. 2
          </note>
          <note>
            16 för res. 3
          </note>
          <note>
            238 avstod
          </note>
          <note>
            78 frånvarande
          </note>
          <note>
            Kammaren biträdde res. 2.
          </note>
          <note>
            Huvudvotering:
          </note>
          <note>
            173 för utskottet
          </note>
          <note>
            17 för res. 2
          </note>
          <note>
            81 avstod
          </note>
          <note>
            78 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 88 S, 62 M, 23 MP
          </note>
          <note>
            För res. 2: 17 C
          </note>
          <note>
            Avstod: 1 S, 2 M, 34 SD, 16 V, 13 L, 15 KD
          </note>
          <note>
            Frånvarande: 24 S , 20 M, 13 SD, 2 MP, 5 C, 5 V, 6 L, 1 KD, 2
            -
          </note>
          <note>
            Anders Lönnberg (S) samt Eva Lohman och Lars-Arne Staxäng ( båda
            M) anmälde att de avsett att rösta ja men markerats ha avstått
            från att rösta.
          </note>
          <note>
            Punkt 9 (Fri rörlighet)
          </note>
          <note>
            1. utskottet
          </note>
          <note>
            2. res. 19 (SD)
          </note>
          <note>
            Votering:
          </note>
          <note>
            223 för utskottet
          </note>
          <note>
            34 för res. 19
          </note>
          <note>
            15 avstod
          </note>
          <note>
            77 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 64 M, 23 MP, 18 C, 16 V, 13 L
          </note>
          <note>
            För res. 19: 34 SD
          </note>
          <note>
            Avstod: 15 KD
          </note>
          <note>
            Frånvarande: 24 S, 20 M, 13 SD, 2 MP, 4 C, 5 V, 6 L, 1 KD, 2
            -
          </note>
          <note>
            Punkt 14 (Verkställighet av avvisnings- och utvisningsbeslut)
          </note>
          <note>
            1. utskottet
          </note>
          <note>
            2. res. 37 (SD)
          </note>
          <note>
            Votering:
          </note>
          <note>
            128 för utskottet
          </note>
          <note>
            34 för res. 37
          </note>
          <note>
            110 avstod
          </note>
          <note>
            77 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 23 MP, 16 V
          </note>
          <note>
            För res. 37: 34 SD
          </note>
          <note>
            Avstod: 64 M, 18 C, 13 L, 15 KD
          </note>
          <note>
            Frånvarande: 24 S, 20 M, 13 SD, 2 MP, 4 C, 5 V, 6 L, 1 KD, 2
            -
          </note>
          <note>
            Punkt 15 (Preskriptionstid)
          </note>
          <note>
            1. utskottet
          </note>
          <note>
            2. res. 41 (M, SD)
          </note>
          <note>
            Votering:
          </note>
          <note>
            174 för utskottet
          </note>
          <note>
            98 för res. 41
          </note>
          <note>
            77 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 23 MP, 18 C, 16 V, 13 L, 15 KD
          </note>
          <note>
            För res. 41: 64 M, 34 SD
          </note>
          <note>
            Frånvarande: 24 S , 20 M, 13 SD, 2 MP, 4 C, 5 V, 6 L, 1 KD, 2
            -
          </note>
          <note>
            Punkt 16 (Utvisning på grund av brott)
          </note>
          <note>
            1. utskottet
          </note>
          <note>
            2. res. 43 (SD)
          </note>
          <note>
            Votering:
          </note>
          <note>
            159 för utskottet
          </note>
          <note>
            34 för res. 43
          </note>
          <note>
            79 avstod
          </note>
          <note>
            77 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 23 MP, 18 C, 16 V, 13 L
          </note>
          <note>
            För res. 43: 34 SD
          </note>
          <note>
            Avstod: 64 M, 15 KD
          </note>
          <note>
            Frånvarande: 24 S , 20 M, 13 SD, 2 MP, 4 C, 5 V, 6 L, 1 KD, 2
            -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SfU16 Anhöriginvandring
          </note>
          <note>
            Punkt 1 (Anhöriginvandring)
          </note>
          <note>
            1. utskottet
          </note>
          <note>
            2. res. 2 (C)
          </note>
          <note>
            3. res. 3 (V)
          </note>
          <note>
            Förberedande votering:
          </note>
          <note>
            18 för res. 2
          </note>
          <note>
            16 för res. 3
          </note>
          <note>
            236 avstod
          </note>
          <note>
            79 frånvarande
          </note>
          <note>
            Kammaren biträdde res. 2.
          </note>
          <note>
            Huvudvotering:
          </note>
          <note>
            205 för utskottet
          </note>
          <note>
            17 för res. 2
          </note>
          <note>
            49 avstod
          </note>
          <note>
            78 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 64 M, 23 MP, 1 V, 13 L, 15 KD
          </note>
          <note>
            För res. 2: 17 C
          </note>
          <note>
            Avstod: 34 SD, 15 V
          </note>
          <note>
            Frånvarande: 24 S , 20 M, 13 SD, 2 MP, 5 C, 5 V, 6 L, 1 KD, 2
            -
          </note>
          <note>
            Rossana Dinamarca (V) anmälde att hon avsett att avstå från att
            rösta men markerats ha röstat ja.
          </note>
          <note>
            Punkt 2 (Försörjningskrav)
          </note>
          <note>
            1. utskottet
          </note>
          <note>
            2. res. 4 (M, SD)
          </note>
          <note>
            Votering:
          </note>
          <note>
            174 för utskottet
          </note>
          <note>
            98 för res. 4
          </note>
          <note>
            77 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 23 MP, 18 C, 16 V, 13 L, 15 KD
          </note>
          <note>
            För res. 4: 64 M, 34 SD
          </note>
          <note>
            Frånvarande: 24 S , 20 M, 13 SD, 2 MP, 4 C, 5 V, 6 L, 1 KD, 2
            -
          </note>
          <note>
            Punkt 3
          </note>
          <note>
            Kammaren biföll utskottets förslag.
          </note>
          <note>
            SfU17 Arbetskraftsinvandring
          </note>
          <note>
            Punkt 1 (Underlätta arbetskraftsinvandring)
          </note>
          <note>
            1. utskottet
          </note>
          <note>
            2. res. 1 (M, C, L, KD)
          </note>
          <note>
            Votering:
          </note>
          <note>
            162 för utskottet
          </note>
          <note>
            110 för res. 1
          </note>
          <note>
            77 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 34 SD, 23 MP, 16 V
          </note>
          <note>
            För res. 1: 64 M, 18 C, 13 L, 15 KD
          </note>
          <note>
            Frånvarande: 24 S , 20 M, 13 SD, 2 MP, 4 C, 5 V, 6 L, 1 KD, 2
            -
          </note>
          <note>
            Punkt 3 (Övrigt om arbetskraftsinvandring)
          </note>
          <note>
            1. utskottet
          </note>
          <note>
            2. res. 3 (C)
          </note>
          <note>
            Votering:
          </note>
          <note>
            254 för utskottet
          </note>
          <note>
            17 för res. 3
          </note>
          <note>
            78 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 8 9 S, 64 M, 34 SD, 23 MP, 16 V, 13 L, 15 KD
          </note>
          <note>
            För res. 3: 17 C
          </note>
          <note>
            Frånvarande: 24 S , 20 M, 13 SD, 2 MP, 5 C, 5 V, 6 L, 1 KD, 2
            -
          </note>
          <note>
            Punkt 4 (Förutsättningar för arbetstillstånd)
          </note>
          <note>
            1. utskottet
          </note>
          <note>
            2. res. 4 (M, C, L, KD)
          </note>
          <note>
            Votering:
          </note>
          <note>
            162 för utskottet
          </note>
          <note>
            110 för res. 4
          </note>
          <note>
            77 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 34 SD, 23 MP, 16 V
          </note>
          <note>
            För res. 4: 64 M, 18 C, 13 L, 15 KD
          </note>
          <note>
            Frånvarande: 24 S , 20 M, 13 SD, 2 MP, 4 C, 5 V, 6 L, 1 KD, 2
            -
          </note>
          <note>
            Punkt 5 (Förstärkt arbete mot missbruk)
          </note>
          <note>
            1. utskottet
          </note>
          <note>
            2. res. 5 (S, MP)
          </note>
          <note>
            Votering:
          </note>
          <note>
            144 för utskottet
          </note>
          <note>
            128 för res. 5
          </note>
          <note>
            77 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 64 M, 34 SD, 18 C, 13 L, 15 KD
          </note>
          <note>
            För res. 5: 89 S, 23 MP, 16 V
          </note>
          <note>
            Frånvarande: 24 S , 20 M, 13 SD, 2 MP, 4 C, 5 V, 6 L, 1 KD, 2
            -
          </note>
          <note>
            Punkt 6 (Missbruk, sanktioner och straff)
          </note>
          <note>
            1. utskottet
          </note>
          <note>
            2. res. 8 (V)
          </note>
          <note>
            Votering:
          </note>
          <note>
            174 för utskottet
          </note>
          <note>
            16 för res. 8
          </note>
          <note>
            82 avstod
          </note>
          <note>
            77 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 34 SD, 23 MP, 13 L, 15 KD
          </note>
          <note>
            För res. 8: 16 V
          </note>
          <note>
            Avstod: 64 M, 18 C
          </note>
          <note>
            Frånvarande: 24 S , 20 M, 13 SD, 2 MP, 4 C, 5 V, 6 L, 1 KD, 2
            -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 14 (forts. från § 11) Tillgång till betalkonto med grundläggande
            funktioner (forts. FiU33)
          </note>
          <note type="speaker">
            Anf. 119 HÅKAN SVENNELING (V) replik:
          </note>
          <note>
            Herr ålderspresident! Stunsen i replikskiftet ska inte gå förlorad
            av den lilla paus som vi har haft sedan Börje Vestlunds tal.
          </note>
          <note>
            Jag har många gånger lyssnat på Börje Vestlunds oro kring kontanter
            men funderar på vad Börje Vestlund och Socialdemokraterna egentligen
            gör för att stoppa denna oro. Är kaffekokaren det enda verktyg
            ni har för att övertyga bankdirektörer om att inte lägga ned bankkontor
            och bankomater?
          </note>
          <note type="speaker">
            Anf. 120 BÖRJE VESTLUND (S) replik:
          </note>
          <note>
            Herr ålderspresident! Jag känner inte till att jag har druckit
            kaffe med några bankdirektörer någon gång. Det är möjligt att
            man från regeringen har gjort det och att Vänsterpartiet gör det,
            men jag har i alla fall inte gjort det.
          </note>
          <note>
            För att se lite seriöst på det här kan vi snabbt konstatera att
            det tydligen bara är Vänsterpartiet som är det fina partiet i
            den här salen. Men till skillnad från Vänsterpartiet har vi den
            bestämda uppfattningen att innan man går fram med lagstiftning
            bör man pröva vad som är den lämpliga vägen. Därför måste man
            analysera var de här lagstiftningsåtgärderna behövs. Då är det
            inte självklart att man gör det enligt den modell som Vänsterpartiet
            vill ha, att varje bank ska kunna sköta det här. Det är av två
            skäl.
          </note>
          <note>
            Det ena är att risken är ganska stor att man då skulle lägga
            ned ännu fler bankkontor. Frågan är om inte detta skulle ske i
            ännu större utsträckning på landsbygden, där det försvinner bankkontor
            just nu. I städerna har de ju redan försvunnit i stor utsträckning.
          </note>
          <note>
            Det andra är att vi har tillsatt Riksbanksutredningen. Jag har
            uppfattat signaler från enskilda ledamöter om att man vill att
            frågan ska lösas där. Jag tycker också att man ska se tiden an,
            för jag är ganska säker på att man måste komma med ett förslag
            här.
          </note>
          <note>
            Vi delar Riksbankens oro över att man håller på att montera ned
            infrastrukturen för just kontanthantering. Därför behöver det
            tas fram förslag. Men det måste ske på ett sådant sätt att man
            gör rätt saker och inte bara säger att nu ska vi genomföra det
            här efter Håkan Svennelings huvud, för då är jag säker på att
            det blir katastrof, utan det här måste utredas ordentligt.
          </note>
          <note>
            (Applåder)
          </note>
          <note type="speaker">
            Anf. 121 HÅKAN SVENNELING (V) replik:
          </note>
          <note>
            Herr ålderspresident! Än en gång hör vi Börje Vestlunds oro i
            denna fråga. Men vi hör väldigt lite om vilka förslag han faktiskt
            vill genomföra. Börje Vestlund vill analysera och tänka kring
            andra modeller för att han är orolig för vilka effekter detta
            annars skulle få.
          </note>
          <note>
            Det konstiga med Börje Vestlunds förslag är att han vill utreda
            detta i Riksbanksutredningen. Det är en utredning som har ansvaret
            för att utreda Riksbankens roll för kontanter, det vill säga den
            som trycker kontanter och sedan lämnar över dem till bankernas
            depå. Sedan slutar Riksbankens ansvar. Riksbanken har inga kunder
            som kan gå in på banken. Börje Vestlund och jag kan inte gå dit
            och sköta våra ärenden. Det kan man inte göra på Brunkebergstorg,
            utan det gör man på sin enskilda bank.
          </note>
          <note>
            Problemet när man låter en sådan här utredning utreda detta är
            att den bara kan komma fram till ett enda resultat: Man kan bara
            komma fram till att ålägga Riksbanken ett ökat ansvar eller till
            att staten ska ta ett större ansvar. Ansvaret borde i stället
            läggas på dem som är bäst på att hantera kontanter. Det är de
            som har byggnader byggda för att inte bli rånade och så vidare
            – det är bankkontor och banker.
          </note>
          <note>
            Detta är också ett problem eftersom Börje Vestlund inte bryr
            sig om den utredning som har tittat på frågan och funderat på
            vad som vore bäst för landsbygden i Sverige. Det är den parlamentariska
            landsbygdskommittén, där alla riksdagens åtta partier har suttit
            med och där man enigt har kommit fram till att det bästa vore
            att man hade en lagstiftning som pekade på bankernas ansvar. Men
            det vill inte Börje Vestlund bry sig om. I stället vill han göra
            en analys i en utredning som egentligen ska handla om penningpolitik.
            Där borde kontanter vara en liten fråga, men Börje Vestlund vill
            göra det till en stor och central fråga.
          </note>
          <note type="speaker">
            Anf. 122 BÖRJE VESTLUND (S) replik:
          </note>
          <note>
            Herr ålderspresident! Jag och vi delar den uppfattning som står
            i Landsbygdskommitténs betänkande, nämligen att man ska utreda
            frågan. Det står inte att man ska göra något annat, utan det står
            explicit att man ska utreda frågan. Där är vi helt överens.
          </note>
          <note>
            Jag tycker att man ska just utreda frågan. Det är därför man
            måste göra rätt saker. Man kan inte slarva i detta, för då kan
            det bli väldigt dyrt för staten och väldigt komplicerat för den
            enskilde. Förmodligen kommer man inte att lösa det.
          </note>
          <note>
            Vi vill göra detta på ett positivt sätt. Man kan som Håkan Svenneling
            tro på fornstora dagar när man kunde gå till sitt bankkontor och
            ta ut peng ­ ar. Men det tror inte jag på, och det trodde väl
            inte heller Landsbygdskommittén riktigt på. De ville titta på
            hur man kunde ordna ett alternativ till detta.
          </note>
          <note>
            Jag tycker att det finns saker i det här som man kan ifrågasätta.
            En sak som jag personligen ifrågasätter är varför det ska vara
            så många myndigheter inblandade. En del av detta ligger till exempel
            på Post- och telestyrelsen. Det kan jag tycka är en underlig ordning.
            Men det får man väl i så fall titta på när man ser på hela frågan
            om kontanthanteringen. Det tycker jag är en vettigare ordning.
          </note>
          <note type="speaker">
            Anf. 123 ANETTE ÅKESSON (M):
          </note>
          <note>
            Herr ålderspresident! Om man packar ihop tusenlappar riktigt
            tätt motsvarar en decimeter 1 miljon kronor, och 100 meter packade
            tusenlappar motsvarar 1 miljard. Det behöver man naturligtvis
            inte göra, men det visar på att pengar har ett synligt värde som
            är svårt att föreställa sig när man ser ett antal nollor på papper
            eller i datorn. Känslan för pengar går helt förlorad. Det är många
            människor som har svårt att föreställa sig skillnaden mellan 1
            miljon och 1 miljard. Tre nollor låter ju inte så mycket, men
            skillnaden mellan en decimeter tusenlappar och 100 meter tusenlappar
            är påtaglig.
          </note>
          <note>
            Detta betänkande handlar huvudsakligen om att genomföra betalkontodirektivet.
            Det innebär att bankkundernas ställning stärks genom att de får
            bättre information om avgifter för att på ett enklare sätt kunna
            jämföra olika bankers villkor. Man ska lättare kunna byta bank,
            vilket kan öka rörligheten och konkurrensen. Tillgången till betalkonto
            ska främjas för alla som är bosatta i EES-området.
          </note>
          <note>
            I betänkandet behandlas även en motion om kontanthantering. Frågan
            om kontanthantering är högaktuell eftersom den berör många människor.
            Den tekniska utvecklingen går fort, och just gällande kontanthantering
            går den speciellt fort i Sverige. Efterfrågan på pengar minskar;
            det kan man se på mängden kontanter i cirkulation, som har minskat
            dramatiskt sedan 2010 liksom antalet bankomater. Vad gäller bankkontor
            minskar de totalt sett, men de kontor som hanterar kontanter har
            minskat ännu mer. 2016 var det första året då det fanns fler kontantlösa
            bankkontor i Sverige än bankkontor med traditionell kassa. Alla
            kan se att det införs självscanning i matbutiker, och man betalar
            överallt med kort eller med mobiltelefon.
          </note>
          <note>
            Det finns många fördelar med digital kontanthantering. Det är
            enklare, snabbare och säkrare. Men det finns även nackdelar, framför
            allt att alla inte är med på banan. Det kan vara äldre, unga,
            nyanlända eller turister som får svårigheter. Men även landsbygden
            får försämrade villkor. Det kan även slå mot företag och föreningar
            som är beroende av kontanter.
          </note>
          <note>
            Jag tror att vi alla är ganska överens om själva problembilden.
            Frågan är hur man ska åtgärda problemet och vem som ska göra vad.
            Det finns många inblandade parter, men ingen har, enligt Kontanthanteringsutredningen,
            ett tydligt och övergripande ansvar. Det har tillsatts utredningar,
            och den parlamentariska landsbygdskommittén har kommit in med
            förslag. Dessa bereds.
          </note>
          <note>
            För bara en månad sedan avslog vi i riksdagen i samband med behandlingen
            av betänkandet Finansiell stabilitet och finansmarknadsfrågor
            mo ­ tioner där man ville lägga över ett större ansvar för kontanthanteringen
            på bankerna. Vi avslog motionerna med hänvisning till den parlamentariska
            riksbanksutredningen som drar igång i närtid och som har i uppdrag
            att överväga hur Riksbankens ansvar för en väl fungerande kontanthantering
            i hela landet bör tydliggöras i lag liksom vilken roll och vilket
            ansvar Riksbanken har för kontanttillgången i hela landet samt
            kostnaderna för denna.
          </note>
          <note>
            Vi i Alliansen betonar i vårt särskilda yttrande att vi anser
            att det finns ett problem för företag, föreningar och privatpersoner
            som vill eller behöver hantera kontanter. Vi betonar att det finns
            en insikt om att problemet tilltar och att vi därför vill att
            dessa frågor hanteras skyndsamt i utredningen.
          </note>
          <note>
            (Applåder)
          </note>
          <note type="speaker">
            Anf. 124 HÅKAN SVENNELING (V) replik:
          </note>
          <note>
            Herr ålderspresident! Moderaterna uttrycker oro. Anette Åkesson
            gör det i sitt anförande och även tillsammans med sina borgerliga
            kolleg o r i det särskilda yttrandet. Men de kommer med få konkreta
            förslag. De vill, som Anette var inne på, i stället utreda detta
            i den parlamentariska riksbanksutredningen.
          </note>
          <note>
            Vår interna utfrågning i finansutskottet visade på att det finns
            ett antal alternativ mellan olika aktörer. Antingen lägger man
            ett stort ansvar på staten, på handeln eller på bankerna. Men
            en stor brist med Riksbanksutredningen är att man bara tittar
            på Riksbankens del, alltså inte ens på hela staten och inte alls
            på handel och banker.
          </note>
          <note>
            Riksbanken sa därför på vår interna utfrågning att man vill se
            tilläggsdirektiv, och Finansinspektionen uttryckte att det var
            fel form av utredning att utreda frågan i. Det enda som egentligen
            talar för att utreda den i utredningen om riksbankslagen är just
            att den är parlamentarisk, alltså att alla partier sitter med,
            och att alla partier delar samma oro men inte riktigt har kommit
            fram till någon lösning.
          </note>
          <note>
            Jag tror att det finns en stor risk med de här direktiven att
            man bara landar i att det blir Riksbanken som ska göra någonting
            och att man inte ser de andra aktörerna. Det finns en principiell
            skillnad mellan vilken typ av åtgärd vi vidtar – om vi lägger
            ansvaret bara på det offentliga eller om det privata också har
            något slags ansvar.
          </note>
          <note>
            Jag undrar: Vad vill egentligen Moderaterna göra?
          </note>
          <note type="speaker">
            Anf. 125 ANETTE ÅKESSON (M) replik:
          </note>
          <note>
            Herr ålderspresident! Det är som sagt en viktig fråga, och många
            aktörer är involverade. Däremot vore det besynnerligt om vi bara
            en månad efter att vi hänvisade till Riksbanksutredningen skulle
            ändra oss på den punkten. Det hade varit mycket besynnerligt.
          </note>
          <note>
            Men nu när Håkan Svenneling har begärt replik har jag ju chans
            att även ställa en fråga till Håkan Svenneling. Den gäller frågan
            om kontanthanteringen , som är mycket viktig. Det är vi alla överens
            om. Samtidigt vill Vänsterpartiet att bankerna ska få ett större
            åtagande. Vi vet alla att det är en viktig samhällsfunktion, och
            då är det kanske lite udda att Vänsterpartiet anser att bankerna
            ska få betalt och även göra vinster.
          </note>
          <note>
            Jag tänkte fråga Håkan Svenneling: Hur har man tänkt när man
            vill att bankerna ska få ett större ansvar för en så samhällsviktig
            funktion som kontanthantering?
          </note>
          <note type="speaker">
            Anf. 126 HÅKAN SVENNELING (V) replik:
          </note>
          <note>
            Herr ålderspresident! Problemet med Moderaternas linje att man
            utreder saker är att det leder till att vi utreder och utreder
            utan att komma till konkret politisk handling. Det har lett till
            att vi är i en situation där Riksbanken säger att infrastrukturen
            för kontanthantering riskerar att fallera i många delar av landet.
            Vi får en situation där kostnaderna blir otroligt stora för enskilda
            handlare till exempel. Det är därför vi politiker måste agera
            på något sätt.
          </note>
          <note>
            Jag tycker att det på ett sätt är bra att Moderaterna nu har
            gått från ett läge där man har funderat mycket till att man nu
            säger sig vilja handla. Men det är jobbigt att vi hela tiden behöver
            bocka av en himla massa utredningar innan vi kommer fram till
            något politiskt ställningstagande.
          </note>
          <note>
            Jag funderar på om Moderaterna är beredda att lägga ansvaret
            på handeln eller bankerna eller om man bara ser det som att det
            offentliga ska göra någonting. Jag tror att det vore bra om man
            tydliggör från lagstiftarens sida vem som ska ha ansvar. Det är
            därför jag tror att det är bra att bankerna tar ett större ansvar.
            Historiskt har bankerna haft ansvaret, men de har utan något slags
            politiskt beslut bestämt sig för att kontanter vill de inte ha,
            för de kan inte tjäna så mycket pengar som de vill på dem. Därför
            har de valt den här vägen att försvåra för människor att använda
            kontanter och göra det lättare att använda andra medel.
          </note>
          <note>
            Vi ser också ett problem med att man säger att det är ökad rånrisk
            med kontanter och att man pekar på olika problem och brister med
            kontanter, men man redovisar inte ens vilka kostnader man har
            för kort. Senast i går kunde vi se på nyheterna om de nya smarta
            korten, och en kollega visade för mig här utanför att han har
            ett sådant. Genom att gå bredvid någon i en rulltrappa kan man
            som tjuv sno kortuppgifter. Det finns alltså egentligen inget
            säkert betalsystem oavsett om vi talar om kortbetalning, kontantbetalning
            eller andra typer av betalning.
          </note>
          <note>
            Därför tror jag att det är mycket viktigt att vi från politiken
            tydliggör vad vi vill. Jag undrar vad Moderaterna är beredda att
            göra. Vill man också lägga ansvaret på privata aktörer , eller
            ser man bara statliga aktörer framför sig?
          </note>
          <note type="speaker">
            Anf. 127 ANETTE ÅKESSON (M) replik:
          </note>
          <note>
            Herr ålderspresident! Det vore som sagt besynnerligt om vi i
            dag, en månad efter att vi fattat beslut om att hänvisa till den
            parlamentariska riksbanksutredningen, fattade ett annat beslut.
            Vi står alltså fortfarande fast vid den punkten.
          </note>
          <note>
            Det är som sagt en parlamentarisk utredning, vilket innebär att
            politikerna i den har vissa friheter, och vi har också betonat
            att vi vill att det ska komma fram ett resultat skyndsamt.
          </note>
          <note>
            Jag tycker fortfarande att det är intressant att Vänsterpartiet
            vill att bankerna ska få ett större samhällsansvar för kontanthanteringen
            eftersom det finns vissa paralleller med andra samhällsviktiga
            verksamheter där Vänsterpartiet inte vill att man ska få göra
            vinst.
          </note>
          <note type="speaker">
            Anf. 128 EMIL KÄLLSTRÖM (C):
          </note>
          <note>
            Herr ålderspresident! Betänkandet som vi i dag ska diskutera
            handlar om en rad frågor, men jag tänker fokusera på den fråga
            som kanske har debatterats mest här i eftermiddag, och det är
            tillgången till kontanter och hanteringen av desamma. Problemen
            är välkända. På såväl landsbygden som i städernas förorter har
            allt fler bankkontor antingen försvunnit helt eller slutat med
            kontanter. Det här leder till att människor som i sin vardag nyttjar
            kontanter har svårare att göra så. Det är svårare att såväl ta
            ut som att sätta in kontanter.
          </note>
          <note>
            Ett minst lika viktigt problem är att företag och föreningar
            som i sin verksamhet tar emot eller hanterar mycket kontanter
            har svårt att bli av med dem. Det finns exempel på turistföretag
            i norra Sverige som tvingas köra tiotals mil med hundratusentals
            kronor i kontanter för att över huvud taget kunna sätta in dessa
            kontanta medel på bank eller liknande.
          </note>
          <note>
            Det är ett problem som måste lösas. Det har i princip två lösningar.
            För det första måste vi fortsätta med utbyggnaden av digital infrastruktur,
            för ingen ska tro att det är något övergående att vi nyttjar allt
            mindre kontanter och att allt färre vill befatta sig med desamma.
          </note>
          <note>
            Utvecklingen med kort och Swish och liknande kommer att fortsätta,
            och den är i grunden mycket bra om och när allt fungerar. Det
            här bygger dock på att det finns bredband och mobiltäckning. Det
            finns inte i landets alla delar, och det är ett problem som måste
            lösas.
          </note>
          <note>
            Ett annat problem som måste lösas är självklart den faktiska
            hantering ­ en av kontanter. Vi kommer att, om än i liten utsträckning,
            behöva använda kontanter och fortsätta vilja använda kontanter.
            Vi kommer att ta emot besökare från hela världen för vilka det
            är naturligt att använda kontanter. Det kommer alltså att finnas
            ett behov av ett väl fungerande kontanthanteringssystem under
            överskådlig tid. Då är bara frågan hur man får det på plats.
          </note>
          <note>
            För mig är frågan förhållandevis enkel. Vi har redan i dag ett
            system med säkra transporter mellan olika former av depåer och
            banker och handel, såväl till som från. Självklart är det detta
            som man måste utgå från.
          </note>
          <note>
            Det finns i dag ett delat ansvar mellan en ganska bred flora
            av myndigheter som Post- och telestyrelsen, länsstyrelser och
            Riksbanken. Det är ett ansvar som man delar med till exempel banker,
            handel och andra aktörer. Det är naturligt att det är i denna
            krets, möjligen i en lite mer renodlad krets, som man också löser
            problemet.
          </note>
          <note>
            Sedan kommer frågorna om vem som sätter upp riktlinjerna, vem
            som betalar och vilken aktör som i de enskilda fallen har det
            där sista huvudansvaret. Där finns det anledning att helt enkelt
            sätta ned foten och komma överens om vad som ska gälla.
          </note>
          <note>
            Den här frågan har utretts vid ett flertal tillfällen. Det som
            nu behövs är att vi kommer överens och lägger fast ett system
            som ska gälla framöver och som fungerar bättre än i dag och suddar
            ut de vita fläckar som finns på den svenska kontanthanteringskartan
            i dagsläget.
          </note>
          <note>
            Diskussionen har i mångt och mycket handlat om vilken sorts utredning
            som är den bästa för att lösa problemet. Jag tror nog att de allra
            flesta är mindre intresserade av det. Det som är viktigt är att
            vi de facto kommer fram med en ny politik och kommer fram med
            en lösning så att vi kan lägga det här problemet bakom oss och
            gå vidare i våra liv.
          </note>
          <note>
            Jag kan konstatera att när det gäller finansutskottets gebit
            och de frågor vi hanterar är just parlamentariska utredningar,
            när vi sitter tillsammans alla partier och försöker komma överens,
            de mest effektiva när det gäller att få saker på plats under denna
            mandatperiod.
          </note>
          <note>
            Vi tvingade fram en parlamentarisk utredning om överskottsmål
            och liknande och passade där på att lösa ett antal frågor som
            till exempel hade bäring på budgetprocessen. I närtid kommer den
            utredning som ska se över riksbankslagen när det gäller alltifrån
            direktion och inflationsmål till kontanthantering att ha sitt
            första möte.
          </note>
          <note>
            Eftersom jag är en del av utredningen kommer jag på det mötet
            att föreslå att vi skyndsamt skriver ett delbetänkande, att vi
            skickar signalen från riksdagens alla partier – i bästa fall –
            till primärt regeringen att nu måste vi lösa problemet. Jag tror
            att det är det snabbaste och mest verkningsfulla sättet att komma
            fram, och det är därför det är där vi väljer att agera.
          </note>
          <note>
            Den här frågan är inte betjänt av plakatviftande i utskottsinitiativ.
            Det som på allvar räknas är det som snabbast och bäst löser problemet,
            och det är precis vad Centerpartiet och Alliansen ämnar göra.
          </note>
          <note type="speaker">
            Anf. 129 HÅKAN SVENNELING (V) replik:
          </note>
          <note>
            Herr ålderspresident! Centerpartiet är det parti som mest aktivt
            har bjudit in till seminarier och hearingar om kontanter. Man
            gjorde det så sent som i går. Men det har varit oklart vad Centerpartiet
            vill göra. Man har varit tydlig med att man inte vill se någon
            egentlig lagstiftning men saknar till exempel helt följdmotioner
            här, vilket gör att vi inte vet vilka Centerpartiets förslag egentligen
            är.
          </note>
          <note>
            Jag håller med om mycket av det som Emil Källström anför. Jag
            tycker att det är helt rätt att göra en koppling till bredbandsutbyggnad
            och mobiltäckning, som är en del av att lösa de här frågeställningarna
            på ett bra sätt. Jag tror att det är viktigt att politiken ser
            de breda dragen, hur samhällsutvecklingen hänger ihop.
          </note>
          <note>
            Emil Källström är en varm anhängare av att man ska lösa det här
            i den kommande Riksbanksutredningen, och det kan säkert finnas
            poänger med det. Det kan vara bra att vi kan gå vidare med våra
            liv, som Emil Källström säger. Vi måste lösa problemet nu, för
            fler utredningar behövs inte. Det är någonting vi har lärt oss:
            Utredningar kan man inte göra i all oändlighet. Om man är bostadsminister
            kan man ibland tro att man nästintill kan bo i en utredning, men
            så är faktiskt inte fallet.
          </note>
          <note>
            Problemet här är att Emil Källström säger att han vill lösa problemet
            men inte kommer med något förslag på hur. Det är det jag undrar
            över, Emil – hur du tänker att du ska kunna gå vidare med det.
          </note>
          <note>
            Jag känner någonstans att ni har dubbla lojaliteter. Ni vill
            landsbygden väldigt väl; ni talar om att Sverige klyvs och att
            ni ser stora brister i att vi får ökade regionala skillnader i
            Sverige. Samtidigt är ni storbankernas bäs ­ ta kompis och väldigt
            oroliga för att stöta er med dem.
          </note>
          <note>
            Emil Källström! Vilka åtgärder vill du egentligen se?
          </note>
          <note type="speaker">
            Anf. 130 EMIL KÄLLSTRÖM (C) replik:
          </note>
          <note>
            Herr ålderspresident! Jag ska vara mycket öppen med att jag har
            ändrat mig angående behovet av lagstiftning och åtgärder från
            statens sida.
          </note>
          <note>
            Jag hoppades länge att det här problemet var någonting som berörda
            aktörer skulle lösa eftersom politiken har blivit allt tydligare
            med att situa ­ tionen inte duger – någonting måste hända; ett
            antal problem måste lösas. Jag hoppades att det skulle räcka med
            den signalen, för det allra bästa vore om man slapp lagstifta
            och slapp reglera detta. Det blir väldigt lätt alltför snåriga
            regleringar.
          </note>
          <note>
            Jag försökte vara så tydlig jag kunde i mitt anförande. Jag tror
            att lösningen kommer att vara en kombination av hårdare krav på
            dem som i dag skeppar kontanter runt vårt land. Det handlar inte
            minst om det bolag som bankerna äger tillsammans som handhar bankomaterna.
            Jag tror att handeln kommer att vara en del av den lösningen.
          </note>
          <note>
            Men i vissa fall när det gäller orter som i dag helt och hållet
            saknar såväl bankomat som bankkontor och liknande tror jag att
            det kan finnas anledning för staten – möjligen i form av Riksbanken,
            möjligen i form av någon annan lämplig gren av vår offentliga
            sektor – att, i likhet med fallen med trafik till Gotland och
            nattåg till övre Norrland, faktiskt upphandla och se till att
            den delen av den grundläggande servicen finns på plats.
          </note>
          <note>
            Jag tror inte att det är så enkelt att man bara kan lägga hela
            denna fråga i en enda aktörs knä och säga: Lös problemet! Jag
            tror att det kan föra med sig nackdelar. Jag tror att lösningen
            kommer att vara lite mer nyanserad än så. Men faktum kvarstår:
            Det finns ett problem att lösa, och det finns ett antal aktörer
            som måste ta tag i det gemensamt. Långbänkar och ytterligare utredningar
            duger inte. Vi förväntar oss resultat.
          </note>
          <note type="speaker">
            Anf. 131 HÅKAN SVENNELING (V) replik:
          </note>
          <note>
            Herr ålderspresident! Jag tycker att det är ett bra svar som
            Emil Källström ger. Han är tydlig med att alla åtgärder finns
            på bordet och att det snarare handlar om att alla aktörer tillsammans
            skulle kunna lösa saken. Att det kan kräva lagstiftning tolkar
            i vart fall jag in i Emil Källströms svar.
          </note>
          <note>
            Jag har i denna debatt blivit anklagad för att föra plakatpolitik.
            Jag måste ändå säga att jag välkomnar att alla andra partier nu
            säger sig vilja lösa frågan och komma med konkreta åtgärder.
          </note>
          <note>
            Jag tror ju att det förslag som Vänsterpartiet har lagt som följdmotion
            till den här propositionen och det som Riksbanken har skissat
            på med en flexibel lagstiftning faktiskt är det mest långtgående
            och seriösa förslag som någon har tittat på. Andra förslag som
            jag har hört i debatten har varit ganska dåligt utredda. Jag känner
            ibland att man lite grann skjuter från höften. Jag tycker att
            det är jättebra om den här utredningen inte gör det utan tittar
            seriöst på alla åtgärder som finns och kommer med ett förslag.
          </note>
          <note>
            Jag önskar utredningen och Emil Källström och alla andra som
            sitter i den stor t lycka till. Det blir spännande att se hur
            ni ska klara av att lämna ett delbetänkande till den 1 juni, som
            det står i direktiven. Det är jag inte säker på att ni kommer
            att lyckas med. Men ni kanske lyckas få alla partier i riksdagen
            att tillsammans komma fram till en lösning så att vi kan gå vidare
            med våra liv, som Emil Källström sa, och ha detta problem löst.
          </note>
          <note type="speaker">
            Anf. 132 EMIL KÄLLSTRÖM (C) replik:
          </note>
          <note>
            Herr ålderspresident! Jag tror också att det kommer att bli svårt
            att hinna till den 1 juni.
          </note>
          <note>
            För alla som kanske inte är insatta i alla detaljer i Riksbanksutredning
            ­ en handlar det om att vi före valet måste lägga fram förslag
            som har bäring på grundlagsändringar. Om vi har det måste första
            beslutet fattas före valet. Det kan bli svårt att hinna, och det
            beror helt och hållet på att det har tagit väldigt lång tid att
            få igång utredningen efter fattat beslut. Vi bestämde att utredningen
            skulle tillsättas för ungefär ett år sedan. Jag vet inte vad regeringen
            har gjort under tiden. Kanske har de fikat med storbank ­ erna;
            vem vet?
          </note>
          <note>
            Som tur är kommer det mer tid hela tiden, vilket ger oss tid
            att lösa den här frågan. Men det får inte ta för mycket tid.
          </note>
          <note type="speaker">
            Anf. 133 JAN ERICSON (M):
          </note>
          <note>
            Herr ålderspresident! Jag vill börja med att instämma i allt
            som Anette Åkesson framförde tidigare. Jag ska bara uppehålla
            mig vid själva kontanthanteringsfrågan.
          </note>
          <note>
            Jag tycker att diskussionen i den här frågan har varit lite orättvis
            mot bankerna. Det finns ett antal banker som faktiskt erbjuder
            den här servicen i dag och tänker fortsätta göra det. Jag kan
            som exempel nämna Swedbank Sjuhärad hemma i min valkrets, som
            inte har några planer på att stoppa kontanthanteringen så länge
            kunderna efterfrågar den. Men visst är det här ett problem, väl
            beskrivet av såväl Håkan Svenneling som Anette Åkesson och Emil
            Källström tidigare i debatten.
          </note>
          <note>
            Själv motionerade jag om ett behov av någon form av lagreglering
            redan 2014. Även om det låter lite dystert i debatten, framför
            allt från Håkan Svennelings sida, måste jag säga att jag ser ganska
            positivt på detta. Håkan Svenneling sa också lite om det på slutet.
            Jag tycker att det känns bra att alla partier nu verkar vara på
            banan och faktiskt ser problemet. Det är ett samhällsproblem som
            är snabbt växande, vilket vi påmindes om av Riksbanken senast
            man besökte finansutskottet.
          </note>
          <note>
            Vi gjorde ett försök för något år sedan att göra ett tillkännagivande
            i finansutskottet, Alliansen tillsammans med Vänsterpartiet. Det
            stoppades av Sverigedemokraterna, som stödde regeringens linje.
            Därför kom vi ingenstans med det tillkännagivandet. Vi övervägde
            om vi skulle göra det även i år, men vi kände inte att det var
            någon framkomlig väg i det här läget.
          </note>
          <note>
            Problemet med Vänsterpartiets förslag till lagstiftning är att
            ni gör det lite för enkelt för er. Det kan slå helt fel. Vi vet
            att risken finns om man skulle lagstifta om en skyldighet för
            alla banker att ha kontanthantering att det skulle bli ganska
            orättvist mellan bankerna. Vi vet också att det finns ett antal
            nischbanker som redan när de startade inte hade några som helst
            planer på att bedriva någon kassaservice och inte har den möjligheten
            i dag. De har helt enkelt inte en sådan struktur att de kan ha
            några kassor över huvud taget.
          </note>
          <note>
            Det som kom fram i replikskiftet mellan Håkan Svenneling och
            Emil Källström, det här om samverkan mellan olika aktörer, tror
            jag är enda vägen framåt.
          </note>
          <note>
            Jag ser en möjlighet eftersom bankerna samarbetar om ett bankomatsystem.
            De skulle också kunna samarbeta om ett kassahanteringssystem.
            På orter där det finns ett antal olika bankkontor borde man kunna
            enas om att något av de kontoren erbjuder kassaservice och att
            bankerna delar på kostnaden för detta, kanske tillsammans med
            andra aktörer. Jag tror att det finns alla möjligheter att komma
            framåt.
          </note>
          <note>
            Jag tar Emil Källströms löfte på allvar, när han säger att han
            tänker föreslå ett delbetänkande. Annars delar jag faktiskt Håkan
            Svennelings och även Riksbankens oro för att det tar alldeles
            för lång tid innan denna stora utredning, som inte ska vara klar
            förrän om några år, är i mål. Så ett delbetänkande är nog ett
            absolut krav.
          </note>
          <note>
            Sedan tycker jag att vi ska se fram emot att i närtid bjuda in
            finansmarknadsminister Per Bolund till utskottet och fråga honom
            hur regering ­ en avser att agera i denna fråga, vilket vi faktiskt
            enades om i finansutskottet. Låt oss nu ta chansen att lyssna
            på vad han säger! Och om vi inte är nöjda med det han säger får
            vi väl återkomma i finansutskottet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 3 maj.)
          </note>
          <note>
            § 15 Väg- och fordonsfrågor
          </note>
          <note>
            Trafikutskottets betänkande 2016/17:TU14
          </note>
          <note>
            Väg- och fordonsfrågor (prop. 2016/17:112)
          </note>
          <note>
            föredrogs.
          </note>
          <note type="speaker">
            Anf. 134 KARIN SVENSSON SMITH (MP):
          </note>
          <note>
            Herr ålderspresident! Jag yrkar bifall till reservation nr 1,
            och i övrigt står jag bakom betänkandet för Miljöpartiets räkning.
          </note>
          <note>
            I dag kan vi säga att vi har ett lackmustest framför oss, som
            handlar om ifall man menar allvar med att fasa ut fossila bränslen
            ur transportsektorn – ja eller nej. Detta begrepp, som vi har
            talat om många gånger i kammaren, lanserades i en bilaga till
            en budgetproposition från alliansregeringen. Tidigare fanns det
            ett övergripande klimatmål för hela transportsektorn, men under
            alliansregeringen bytte man ut målet: Man skulle ha en fossilbränsleoberoende
            fordonsflotta.
          </note>
          <note>
            Det var lite oklart vad detta betydde, tyckte många, inklusive
            den dåvarande regeringen, så man tillsatte en utredning som resulterade
            i ett betänkande: Fossilfrihet på väg , SOU 2013:84. Detta betänkande
            debatterade vi förra veckan, och då tror jag inte att någon sa
            något annat än att det är klart att vi inte vill ha ett framtida
            transportsystem som är sårbart, som påverkar klimatet negativt
            eller som innebär miljöolägenheter för människor, vilket förbränning
            av olja faktiskt ger upphov till i form av skadliga luftföroreningar.
          </note>
          <note>
            Men det är en sak att stå bakom ett övergripande mål och en helt
            annan sak att stå bakom de åtgärder som leder dit. Även om det
            finns väldigt mycket mer att göra vill jag med bestämdhet hävda
            att samarbetsreger ­ ingen har lanserat flera olika förslag som,
            om de genomförs, minskar beroendet av fossila drivmedel i transportsektorn.
          </note>
          <note>
            Vi har också framför oss en ny nationell plan för 2018–29, där
            reger ­ ingen har goda möjligheter att underlätta för både företag
            och enskilda att förflytta sig med mindre klimatpåverkan genom
            att koncentrera sig på att bygga ut nya stambanor och järnvägar.
          </note>
          <note>
            Men det vi ska debattera i dag är väg- och fordonsfrågor, och
            hur hänger detta ihop? Jo, det hänger ihop såtillvida att det
            handlar om fördelning av transporter mellan väg, järnväg och sjöfart.
            Energiåtgången skiljer sig drastiskt, och mängden fossila drivmedel
            för transport av samma antal ton är mycket olika beroende på om
            man använder väg, järnväg eller sjöfart.
          </note>
          <note>
            Bäst är faktiskt sjöfarten såtillvida att friktionen är väldigt
            liten när ett fartyg möter vatten, om fartyget inte har för hög
            hastighet. Därefter kommer järnväg. Stålhjul mot räl s är också
            mycket energieffektivt.
          </note>
          <note>
            För gummihjul mot asfalt, däremot, och ännu mer för flygplan
            mot luft, är energiåtgången mycket större. Det är bakgrunden eller
            huvudmotivet till att samarbetsregeringen säger att det är viktigt
            att fördelningen mellan väg, järnväg och sjöfart är sådan att
            man minskar beroendet av fossila drivmedel.
          </note>
          <note>
            Vi kanske inte kan berömma oss över att detta är samarbetsregeringens
            egen upptäckt, utan detta har skrivits i rapporter från Naturvårdsverket,
            Trafikverket, Vägverket – ja, i princip alla, under mycket lång
            tid: För att nå klimatmål och minska beroendet av olja är det
            viktigt att minska långväga lastbilstransporter och gynna en bättre
            kombination av väg, järnväg och sjöfart.
          </note>
          <note>
            Hur gör man då det? I FFF-utredningen, som vad jag kan förstå
            var Centerpartiets flaggskepp under den förra regeringen, talar
            man väldigt tydligt om att Riksrevisionen 2012 sa att en ökning
            av lastbilstransporter och en kraftig tillväxt av godstransporter
            enligt tillgänglig kunskap sannolikt är svår att förena med klimatmålen.
            Trafikverket påpekar att trafikutvecklingen inte är förenlig med
            klimatmålen om man räknar med den prognostiserade ökningen av
            långväga vägtransporter.
          </note>
          <note>
            Därför föreslår utredningen diverse olika saker: i första hand
            kilometerskatt för lastbilstransporter, men också andra styrmedel
            som syftar till att järnväg och sjöfart ska få ett bättre konkurrensförhållande
            gentemot vägtrafiken när det gäller långväga transporter.
          </note>
          <note>
            Vad är det då regeringen föreslår? Jo, regeringen är intresserad
            av klimatmålen men också av att det fungerar bra för näringsliv,
            företagande och sysselsättning. Går detta att kombinera? Ja, det
            gör det.
          </note>
          <note>
            Man har tittat på var det kan vara ändamålsenligt för lastbilar
            att vara tyngre och har då sett att det framför allt är vid transport
            av skogsråvara till förädling. Där är i princip, på de ställen
            som pekas ut i Trafikverkets utredning, järnväg och sjöfart inte
            tillgängliga alternativ. Därför har reger ­ ingen ställt sig positiv
            till att man inför en ny bärighetsklass för att kunna använda
            längre eller tyngre lastbilar just i detta sammanhang.
          </note>
          <note>
            Vi påpekar att det handlar om att vårda vägarna men också se
            till att lastbilarnas utökade möjligheter till tyngre transporter
            inte leder till att transporter tas från sjöfart och järnväg.
            Varför gör vi det? Det beror på att vägarna faktiskt inte bara
            är till för lastbilar. För människor utanför städerna är vägarna
            kanske helt avgörande för att man ska komma till och från arbete
            eller studier och för att man ska kunna umgås och träffas. Vägarna
            är också till för tvåhjuliga fordon med och utan motor och för
            bussar. Man måste ta hänsyn till det när man utformar reglerna
            för transporter.
          </note>
          <note>
            Det förefaller mig väldigt märkligt att Alliansen i detta sammanhang
            har så liten respekt för att glesbygdsbefolkningen behöver vägarna
            för sina egna transporter. Vi har för all del anledning att ta
            ansvar för näringslivet, men det är faktiskt de människor som
            bor utanför städerna som behöver långsiktigt hållbara vägar.
          </note>
          <note>
            Om detta visste jag inte så jättemycket när jag kom in i riksdagen
            1998, för i Skåne har vi inte tjälskador på vägarna; vi har inte
            ett sådant klimat. Men i en ganska stor del av Sverige är det
            viktigt att man värnar vägen när det pendlar mellan plus och minus
            och är bitvis fruset och bitvis inte. Då är vägarna sköra. Detta
            är anledningen till att många länder värjer sig mot tyngre transporter:
            Det skadar inte bara ytbeläggningen på vägen utan även själva
            vägkroppen. För några år sedan skrev jag en riksdagsmotion om
            långsiktigt hållbara vägar, och då hade jag anledning att sätta
            mig in i dessa samband lite mer.
          </note>
          <note>
            Detta bör man ha väldigt stor respekt för så att man inte ökar
            tyngden på lastbilarna annat än när det verkligen är nödvändigt.
            Den bedömningen har regeringen gjort i den proposition som lagts
            fram, och det är också detta vi stä ller oss bakom i reservation
            nr 1.
          </note>
          <note>
            Detta är lackmuspapperet: Menar man allvar med fossilfrihet på
            väg eller inte? Man kan inte å ena sidan säga att man vill ha
            en minskad fossil ­ användning i godstransporterna och å andra
            sidan säga att det ena trans ­ portslaget ska få större kapacitet
            utan någon förändring för de andra två. Då menar man ju inte allvar.
          </note>
          <note>
            Jag skulle också vilja ta upp en annan fråga. Den handlar om
            busstrafik. Det finns glädjande nog en ökad efterfrågan på busstrafik,
            och periodvis har bussar svårt att få plats med tillräckligt många
            resenärer. Därför har regeringen låtit Transportstyrelsen utreda
            möjligheten att ha släpbussar eller längre bussar. Det är ganska
            vanligt i Tyskland och några andra länder. För mig synes det ganska
            kostnadseffektivt att man, i stället för att alltid köra med långa
            bussar, kan ha en släpbuss i högtrafiktid. Detta har Transportstyrelsen
            utrett, och jag vet att frågan bereds i Regeringskansliet.
          </note>
          <note>
            Det är en poäng att vi låter busstrafiken vara konkurrenskraftig.
            Det är en poäng att man beaktar den hastighet som finns för de
            olika transportslagen, om vi nu menar allvar med att människor
            ska kunna byta bilpendling mot kollektivtrafikpendling. Då förefaller
            det olämpligt att begränsa hastigheten till 60 kilometer i timmen
            på vägar som för biltrafiken tillåter betydligt högre hastigheter.
            Ur trafiksäkerhetssynpunkt är det också en poäng att de olika
            fordonen har så lika hastighet som möjligt.
          </note>
          <note>
            Längre bussar är betydligt trafiksäkrare än dubbeldäckare, särskilt
            på landsbygden, där det kan blåsa mycket. Vi erfar det i Skåne.
            Vi gillar att åka med våra nya dubbeldäckare, Skåneexpressen,
            men de är väldigt vindkänsliga. Kanske några av dem skulle vara
            längre bussar i stället för högre.
          </note>
          <note>
            (Applåder)
          </note>
          <note type="speaker">
            Anf. 135 LEIF PETTERSSON (S):
          </note>
          <note>
            Herr ålderspresident! Vi ska nu ta ställning till trafikutskottets
            betänk ­ ande 14 Väg- och fordonsfrågor . Detta betänkande innehåller
            även reger ­ ingens proposition 2016/17:112 Godstrafikfrågor .
          </note>
          <note>
            Låt mig först yrka bifall till utskottets betänkande i alla delar,
            utom där vi har reservationer. Jag yrkar därmed även bifall till
            reservation 1. Jag står naturligtvis bakom även reservation 4,
            men för tids vinn ande yrkar jag bifall bara till reservation
            1.
          </note>
          <note>
            I sin motivering till sitt bifall till regeringens godstrafikproposition
            framhåller utskottet att man redan från den dag beslutet att tillåta
            74-tonslastbilar på våra vägar fattas borde öppna hela vägnätet
            för denna trafik. Jag tycker att det vore mycket olyckligt om
            vi gick på den linjen. Först och främst håller stora delar av
            det statliga och kommunala vägnätet inte en standard som möjliggör
            denna tyngre trafik. Såväl gamla vägbanor och broar som vägtrummor
            har inte den kvaliteten att det skulle vara möjligt med denna
            tyngre trafik. Men öppna då där det håller, säger utskottet. Inte
            heller det är en ansvar s full linje. För det första kostar det
            pengar, och det finns ingen gemensam allians- eller SD-finansiering
            av detta. Det är ju dessa partier som står bakom det tillkännagivande
            utskottet vill ge till regeringen. För det andra säger man i sina
            motiveringar att man då inte skulle behöva skylta om vägarna för
            att tala om var trafiken är möjlig. Men det kan ju bara göras
            om man samtidigt föreslår att elektroniska begränsningar om var
            man kan köra införs. Några sådana förslag finns inte. Även detta
            kostar pengar, och inte heller här finns det någon gemensam finansiering,
            så det hela kanske faller på sin egen orimlighet.
          </note>
          <note>
            Vi från regeringssidan anser att vi nu genomför ett första steg
            med ett väl definierat vägnät som öppnas. Låt oss sedan ta öppnandet
            av fler vägar i den takt som ekonomi, trafiksäkerhet, hållbarhet
            och industrins behov tillåter och motiverar. Jag kan exempelvis
            se framför mig att östra Norrbotten, där varken järnväg eller
            sjöfart finns, skulle kunna vara ett område man diskuterar för
            nästa steg. Men det förutsätter att man kan få sammanhängande
            nät, där vägar, broar och vägtr ummor klarar av denna trafik.
            I dagsläget är jag inte helt säker på att det funkar ens i östra
            Norrbotten. Trafikverket måste visa att det gör det innan man
            kan öppna det nätet.
          </note>
          <note>
            Herr ålderspresident! Jag vill i det här sammanhanget direkt
            varna för att vi i riksdagen skulle lägga oss i trafiken på enskilda
            vägsträckor. Det ligger snubblande nära när man följer de olika
            lobbyorganisationernas inlägg i frågan, och i och för sig också
            majoritetens förslag. Det får aldrig och kan aldrig vara riksdagens
            uppgift att gå in i dessa detaljfrågor. Vår diskussion och våra
            beslut måste gälla principerna.
          </note>
          <note>
            Jag vill med detta ha sagt att det är en klok ordning att det
            är Trafik ­ verket och ingen annan som beslutar om vilka vägar
            och under vilka för ­ utsättningar dessa vägar ska trafikeras
            även av tyngre fordon. I detta sam ­ manhang bör man kanske också
            erinra sig att åtgärden att tillåta 74-tons ­ ekipage på våra
            vägar bygger på tre principer: Det ska vara bra för klimat och
            miljö, det ska främja trafiksäkerheten, och det ska inte riskera
            framtida värden som rör hållbarhet och bärighet. Det är mot bakgrund
            av dessa vär ­ den vi nu med stolthet kan fatta beslut om att
            tillåta 74-tonsekipage på våra vägar.
          </note>
          <note>
            Herr ålderspresident! Det här betänkandet tar också upp frågan
            om längre fordon, framför allt längre lastbilar. Här måste man
            höja ett varningens finger för ett alltför frikostigt användande
            av längre fordon. Om man skulle tillåta dem finns det en risk
            för att vi skulle få en marknad där utländska dragbilar skulle
            komma in i Sverige och dra runt olika släpvagnskonstruktioner.
            Det finns heller inget förslag från regeringen i denna fråga.
          </note>
          <note>
            Jag tycker att man hade kunnat utreda detta med längre fordon
            samtidigt som man utredde frågan om tyngre fordon, men man gjorde
            inte det i den utredning som ligger till grund för godspropositionen.
            Jag kan ha viss förståelse för det just mot bakgrund av att risken
            för överföring av gods från järnväg till väg är betydligt större
            med längre fordon än med tyngre fordon. Därtill kommer, som jag
            just nämnde, risken för dragbilsekipage, vilket de fackliga organisationerna
            har väldigt stora invändningar mot.
          </note>
          <note>
            Det är väl ingen som vill medverka till en situation där de längre
            fordonen skulle användas för något som vi egentligen inte vill.
            Däremot skulle jag kunna tänka mig att vi explicit för skogsindustrin
            använder oss av längre fordon. Det skulle kunna göras genom dispensförfaranden
            eller på annat sätt. Det skulle dessutom betydligt reducera utsläppen
            per fraktat ton skogsråvara om vi kunde göra på det sättet. Detta
            har de försök som pågår visat.
          </note>
          <note>
            Men i den frågan får vi återkomma när de n finns på bordet. Det
            gör den inte i dag, annat än som motioner. Vi anser att dessa
            motioner ska avslås i den utformning de har, men vi ser fram emot
            att erfarenheterna från ETT-försöket utvärderas seriöst.
          </note>
          <note>
            Herr ålderspresident! I detta betänkande behandlar vi också en
            del andra frågor. Jag hade tänkt uppehålla mig vid tre av dem.
          </note>
          <note>
            Den första gäller självkörande bilar. I debatten låter det ibland
            som att självkörande bilar är en quickfix och som att många av
            dagens problem skulle kunna lösas med hjälp av dem. Det handlar
            om miljöfrågor, trafiksäkerhet, framkomlighet med mera. Man kan
            nog i någon mån lägga på allt på självkörande bilar. Jag måste
            säga att jag inte riktigt ser dessa snabba vinster. Självkörande
            bilar är något som kommer – det kan vi vara helt överens om. Det
            är bra på alla sätt och vis. Men det är också så att många av
            de problem som vi ser i dag kommer att finnas kvar.
          </note>
          <note>
            Hur ser tidsperspektivet ut? Jag har ingen kristallkula så att
            jag kan se in i framtiden, men jag kan konstatera att det under
            en väldigt lång tid kommer att finnas både vanliga konventionella
            bilar, med eller utan autonoma hjälpmedel, och bilar som är självkörande.
            De måste på ett eller annat sätt samsas i trafiken. Så länge det
            är så kommer de stora fördelar som vi kan hoppas på inte att kunna
            infrias, i varje fall inte fullt ut.
          </note>
          <note>
            Som jag ser det krävs det ett omfattande internationellt arbete
            med standardisering och lagstiftning på detta område. Annars kommer
            inte marknaden att finnas, och det är just marknaden för det nya
            som måste finnas för att vanliga människor med vanliga inkomster
            ska kunna efterfråga de nya självkörande bilarna. Till det ska
            man lägga juridiken. Vad händer egentligen när olyckan är framme?
            Vem är ansvarig? Även här måste det ske en internationell samordning,
            så att vi har liknande eller helt lika lagstiftning, åtminstone
            i Europa.
          </note>
          <note>
            Herr ålderspresident! Jag ska gå över till två mindre frågor
            i detta betänkande. Den första av dem gäller vinterdäck. Jag har
            inget att lägga till det som är skrivet utom att vi redan de första
            dagarna i maj får Transportstyrelsens utredning om vinterdäck
            på fler axlar när det gäller tunga fordon. Jag vet inte vad som
            kommer att sägas i den och kan därför inte föregripa något. Men
            jag tycker att det vore positivt om i varje fall de styrande hjulen
            omfattades av kravet på vinterdäck – vi får se vad som händer.
            Jag tycker också att det ligger något i de argument som jag har
            fått till mig om att det inte är rimligt att tillåta körning med
            dubbfria vinterdäck på sommarväg, ur trafiksäkerhets- och miljösynpunkt.
            Det borde vara förbjudet att köra även med denna typ av däck från
            det att dubbdäcksförbudet inträ de r.
          </note>
          <note>
            Den sista frågan jag vill beröra gäller skotertrafiken. Det jag
            nu tänker framföra är mina personliga synpunkter. Det har inte
            stöd i det som är skrivet i detta yttrande. Av någon anledning
            hamnade den motion som jag skrev i vårt utskott. Den borde ha
            hamnat i miljö- och jordbruksutskottet enligt den beredningsordning
            som vi hade. Men så blev det inte. Därför tänker jag ägna någon
            liten tanke åt detta.
          </note>
          <note>
            Vi har ett växande antal döda i skoterolyckor i vårt land varje
            år. Det är inte så, som man kan tro av betänkandetexten, att det
            bara är i fjälltrakterna som snöskotern används och som olyckor
            sker. Det är en stor del av Sverige som berörs. Även en stor andel
            turister använder snöskoter. Årligen ökar antalet snöskotrar i
            Sverige. Bara det motiverar egentligen åtgärder. Därför tycker
            jag att man borde tillsätta någon form av utredning för att titta
            närmare på detta. Det gäller leder, så att vi får en säker skotertrafik,
            och skyltning, så att man kan hitta ordentligt utefter skoterlederna.
            Man borde också titta närmare på frågorna kring just snöskotern
            som fordon. Det har inte gjorts i Sverige på väldigt länge. Detta
            är som sagt mina egna åsikter i frågan. Vi får eventuellt återkomma
            till detta.
          </note>
          <note>
            (Applåder)
          </note>
          <note>
            I detta anförande instämde Lars Mejern Larsson, Rikard Larsson,
            Pia Nilsson, Jasenko Omanovic och Suzanne Svensson (alla S).
          </note>
          <note type="speaker">
            Anf. 136 STEN BERGHEDEN (M):
          </note>
          <note>
            Herr ålderspresident! Först och främst vill jag faktiskt framföra
            det jag tycker är bra. Det är att vi tillsammans har infört möjligheten
            att köra 64 ton på våra vägar – det tycker jag är bra. Jag tycker
            också att det är bra att det åtminstone ibland har funnits en
            vilja hos socialdemokratiska representanter runt om i landet att
            också införa 74 ton. Men där upphör det som är bra.
          </note>
          <note>
            När vi kommer till det riktiga arbetet och den praktiska politiken
            här i riksdagen – det handlar om att verkligen ta beslut och införa
            det här med 74 ton – hittar nämligen den sittande regeringen på
            så många problem och så många undantag att det nästan blir omöjligt
            att införa detta över huvud taget.
          </note>
          <note>
            Sverige har två av världens största lastbilstillverkare – Scania
            och Volvo Lastvagnar. Dessa företag sysselsätter tusentals personer
            i Sverige, både direkt i företagen och i företagens underleverantörer.
            Fordonsindustrin är viktig för Sverige, för vår tillväxt och för
            vår välfärd. D en ska vi vara rädda om. Vi ska också vara rädda
            om de jobb vi har i Sverige och se till att på bästa sätt stötta
            och utveckla lastbilsnäringen och vår fordonsindustri. Vi har
            ett stort kunnande och en lång historia och är bra på att bygga
            fordon här i Sverige. Det ska vi vara stolta över.
          </note>
          <note>
            Herr ålderspresident! I det ta betänkande behandlar vi proposition
            112 om godstrafikfrågor och om hur vi kan göra det möjligt att
            köra tyngre fordon, upp till 74 ton, på våra vägar. I betänkandet
            tas också andra väg- och fordonsfrågor upp.
          </note>
          <note>
            Vi moderater och Alliansen och SD vill göra det möjligt att köra
            tyngre lastbilar i Sverige. Det stärker vår konkurrenskraft, minskar
            miljöpåverkan och bidrar också till en utveckling för vår fordonsindustri.
          </note>
          <note>
            Men vad försöker då regeringen, S, MP och V göra? Jo, de försöker
            begränsa möjligheten att köra tyngre lastbilar. Och det skulle
            inte vara tillåtet om de på något sätt kan konkurrera med sjöfart
            eller tåg.
          </note>
          <note>
            Alliansregeringen gav Transportstyrelsen och Trafikverket i uppdrag
            redan den 10 april 2014 att se över hur vi kan höja bruttovikten
            till 74 ton. Transportstyrelsen skulle redovisa detta. Det handlade
            om vilka vägar som var lämpliga för dessa tyngre lastbilar. Detta
            redovisades för regeringen i augusti 2014. Man hade alltså redan
            tittat över den delen i verksamheten.
          </note>
          <note>
            Vi bytte regering efter valet, och sedan hände ingenting. I april
            2015 kom ändå beslutet om att det här med 64 ton skulle införas
            den 1 juni 2015. Det var, som jag inledningsvis sa, bra.
          </note>
          <note>
            Det ska också nämnas att det under lång tid har pågått försöksverksamhet
            här i Sverige med både längre och tyngre lastbilar. Samtliga försök
            visar på tydligt positiva resultat.
          </note>
          <note>
            Men så vaknade regeringen till den 13 maj 2015. Trafikverket
            fick i uppdrag av regeringen att se vilka vägar som var möjliga
            och utreda konsekvenserna.
          </note>
          <note>
            Men sedan hade tydligen, herr ålderspresident, regeringen ett
            nytt samtal med samarbetspartiet Miljöpartiet. Då kom det plötsligt
            nya direktiv. Den 3 oktober ville man ha ett tillägg till utredningen.
            Det gällde att man inte fick köra på vägar som kunde konkurrera
            med järnväg eller sjöfart. Med detta tillägg minskade möjligheterna
            avsevärt att införa detta med att man skulle kunna köra med 74
            tons lastbilar i Sverige på ett rimligt sätt. Det finns flera
            utredningar som visar på hur illa detta skulle kunna bli. Det
            är ett helt ogenomtänkt förslag utan någon form av konsekvensbeskrivning.
          </note>
          <note>
            Trafikverket redovisar sedan uppdraget. Det är då bara 8 procent
            av det statliga vägnätet och 17 procent av den totala väglängden
            i de berörda länen som skulle kunna användas om man följde regeringens
            principer och villkor. Detta kunde självklart inte vi moderater
            och Alliansen acceptera.
          </note>
          <note>
            Herr ålderspresident! Det som är möjligt i Finland sedan några
            år tillbaka ska tydligen vara omöjligt här i Sverige, med den
            sittande regeringen. Att köra med längre och tyngre lastbilar
            gynnar såväl miljön som konkurrenskraften. Vi har redan i dag
            undantag för att kunna köra längre lastbilar än övriga Europa.
            Men vi har också långa transporter i vårt stora och avlånga land
            som gör att lastbilen behövs och att detta transportsystem måste
            fortsätta att utvecklas.
          </note>
          <note>
            I stället för att stärka konkurrenskraften för våra åkerier och
            för våra företag, som man gjort i Finland, försöker man använda
            propositionen till att ytterligare försvåra för lastbilsnäringen.
          </note>
          <note>
            I dag för våra åkerier redan en tuff kamp mot såväl lagliga som
            olagliga transporter på våra vägar. Vi behöver fler yrkeskunniga
            trafikpoliser som kan stoppa den olagliga trafiken. Vi behöver
            fler kunniga åklagare som kan ta sig an dessa trafikmål. Vi behöver
            få upp alkobommarna i våra gränsstationer. Men ingenting händer.
          </note>
          <note>
            Vi moderater vill ha fram längre och tyngre lastbilar och har
            prioriterat detta i vårt budgetförslag med 300 miljoner kronor
            årligen för att stärka vårt vägsystem. Vi vill också stärka konkurrenskraften
            för svensk åkerinäring och våra svenska företag. Vi vill helt
            enkelt behålla jobben i Sverige!
          </note>
          <note>
            Vi vill också gå vidare med arbetet att elektrifiera våra vägar
            och därmed stärka konkurrenskraften ytterligare och samtidigt
            minska miljöbelastningen.
          </note>
          <note>
            Därför har Moderaterna och en majoritet i trafikutskottet sagt
            nej till regeringens förslag på begränsningar av var 74-tonslastbilarna
            får köra. Vi säger att det är vägen och dess bärighet som måste
            avgöra detta och inte regeringen med Miljöpartiet vid ratten.
          </note>
          <note>
            Vi riktar också ett tillkännagivande om att arbetet med längre
            lastbilar måste skyndas på. Alliansen riktade ett tillkännagivande
            om längre lastbilar den 1 maj 2015. Efter två år har fortfarande
            ingenting hänt, och därför blir det ett nytt tillkännagivande
            här i dag om att regeringen skyndsamt ska ta fram förslag på längre
            transporter och möjliggöra dem.
          </note>
          <note>
            Det är dags att regeringen börjar jobba så att vi slipper stå
            här och köra över regeringen genom att fatta beslut direkt här
            i kammaren utan att gå via utredningar och det arbete en regering
            faktiskt ska göra.
          </note>
          <note>
            Vi har en stor och viktig skogsindustri här i landet som är i
            stort behov av att kunna ta med sig en trave till ut ur skogen.
            Detta är bra för skogsägaren, det är bra för landsbygden, det
            är bra för åkerierna och det är bra för vår skogsindustri. Vår
            skog skapar stora delar av vårt välstånd och mås ­ te ha bra förutsättningar
            för att klara konkurrensen , inte minst från Finland.
          </note>
          <note>
            Herr ålderspresident! Andra saker som vi tar strid för i detta
            betänkan ­ de är att det ska vara lättare även att köra längre
            bussar här i landet. I dag har vi en regel om max 18,75 meter.
            Vi vill förenkla hela processen för att kunna använda längre bussar.
          </note>
          <note>
            Vi moderater och Alliansen trycker också på att vi vill ha fram
            en tydlig strategi och en försöksverksamhet när det gäller självkörande
            bilar. Självklart säger den bilfientliga regeringen nej även till
            detta förslag. Vad är det man försöker bromsa? Varför är man emot
            utvecklingen? Våra fordonsindustrier jobbar aktivt med att lösa
            detta, medan regeringen motarbetar det och vägrar att ta sitt
            ansvar för att utvecklingen ska gå framåt.
          </note>
          <note>
            Teknikutvecklingen får ofta konsekvenser för transportsystemet,
            och det är viktigt att politiken tar hänsyn till ny teknik och
            utvecklar en lagstiftning som är anpassad därefter. Inom Alliansen
            är uppfattningen den att utvecklingen av autonoma fordon kan få
            en genomgripande effekt på hela vägtrafiksystemet. Såväl person-
            som godstransporter skulle gynnas av fler självstyrande fordon.
          </note>
          <note>
            Den pågående testverksamheten med självkörande fordon i Göteborg
            visar att Sverige ligger i framkant av teknikutvecklingen, vilket
            är glädjande. Framtidens teknik för med sig såväl möjligheter
            som utmaningar för hur vi planerar transportinfrastrukturen. Samtidigt
            finns en rad juridis ­ ka och trafiksäkerhetsmässiga aspekter
            som måste beaktas. Utgångspunkten i frågan om självkörande fordon
            bör i grunden vara positiv när ny teknik ska testas.
          </note>
          <note>
            Vi anser att pågående försök med självkörande fordon bör uppmuntras
            och utökas. För att säkerställa att Sverige även fortsättningsvis
            kan hävda sig på området, och att fördelarna som den tekniska
            utvecklingen erbjuder tas till vara, efterlyser vi därför att
            regeringen tar fram en heltäckande strategi för självkörande fordon.
          </note>
          <note>
            Detta kan väl ingen vara emot. Detta är ju utvecklingen i våra
            fordonsindustrier i Sverige.
          </note>
          <note>
            Herr ålderspresident! Jag gör en kort sammanfattning:
          </note>
          <note>
            Vi moderater vill alltså kunna köra med lastbilar upp till 74
            ton på de vägar som klarar av det.
          </note>
          <note>
            Vi vill också att regeringen skyndar på arbetet med att kunna
            köra läng ­ re lastbilar för att därmed kunna öka konkurrenskraften
            och minska miljöbelastningen.
          </note>
          <note>
            Vi vill också att man tar fram en tydlig strategi och försöksverksamhet
            för de självstyrande bilarna.
          </note>
          <note>
            Vi vill att man underlättar för att kunna köra fler och längre
            bussar i Sverige.
          </note>
          <note>
            Vi moderater vill också underlätta för våra veteranfordon och
            därför ha en översyn av dessa i syfte att underlätta verksamheten
            och detta intresse.
          </note>
          <note>
            Vi vill också lyfta upp betydelsen av att det enskilda vägnätet
            fungerar och att man hjälps åt för att finansiera det finmaskiga
            vägsystemet. Det är här många av våra dagar börjar – just ute
            i det finmaskiga vägnätet i Sverige, på de enskilda vägarna.
          </note>
          <note>
            Avslutningsvis står jag självklart bakom samtliga av Moderaternas
            reservationer, men för tids vinnande yrkar jag bifall endast till
            reservation 6.
          </note>
          <note type="speaker">
            Anf. 137 LEIF PETTERSSON (S) replik:
          </note>
          <note>
            Herr ålderspresident! Vi kan vara överens om en sak, Sten Bergheden
            och jag, och det är att åren 2006–2014 hade vi en moderatledd
            alliansregering i Sverige. Det tror jag inte att Sten Bergheden
            på något sätt förnekar, för så var det.
          </note>
          <note>
            Sedan finns det en del andra saker som jag skulle vilja att Sten
            Bergheden påminner mig om, för jag kanske har dåligt minne.
          </note>
          <note>
            Under den här tiden, under dessa åtta år, hur många beslut fattade
            regeringen om att tillåta tyngre fordon i Sverige? Det är en enkel
            fråga som jag undrar om Sten Bergheden kan svara på.
          </note>
          <note>
            Min nästa fråga är: Hur många kilometer väg öppnades för tyngre
            fordon, 64 eller 74 ton, i Sverige under samma tid, alltså 2006–2014?
          </note>
          <note>
            Det var två mycket enkla frågor med två mycket enkla svar. Kan
            Sten Bergheden svara på dem?
          </note>
          <note type="speaker">
            Anf. 138 STEN BERGHEDEN (M) replik:
          </note>
          <note>
            Herr ålderspresident! Det stämmer: Vi hade en alliansregering
            2006− 2014. Där är vi helt överens.
          </note>
          <note>
            Skillnaden var att alliansregeringen jobbade med att försöka
            förverkliga de här besluten. Man gjorde utredningar, och man gjorde
            klart detta. Man serverade detta på bordet för att kunna ta beslut
            här i kammaren.
          </note>
          <note>
            Sedan var dock olyckan framme här i landet, och folk gick och
            röstade på Socialdemokraterna i stället och därmed på en regering
            som gick och satte sig på Rosenbad men struntade i att genomföra
            det som faktiskt låg färdigt och utrett på bordet.
          </note>
          <note>
            Vi har alkobommarna, vi har nedläggningen av polisen, vi har
            åklagar ­ na som fortfarande inte fungerar när det gäller trafikbrott.
            Vi har precis hur många grejer som helst, och ingenting har hänt!
          </note>
          <note>
            Leif Pettersson frågar mig om hur många beslut och hur många
            vägar. Ja, det är nu vi ser till att det verkligen blir ett antal
            meter väg som kommer med i besluten efter de här utredningarna.
            Vi tycker att ni har sölat länge nog med att komma fram med förslag.
          </note>
          <note>
            Det är vi som ser till att öppna upp vägsystemet. Ni vill ju
            stänga ned vägsystemet och att 74 ton bara ska gälla ett fåtal
            sträckor här i Sverige, vilket enligt utredningar skulle göra
            det nästan löjligt. Man skulle få köra korta sträckor och sedan
            lasta om till båt, järnväg eller något annat och fortsätta, och
            sedan eventuellt komma dit med en lastbil igen för att köra nästa
            sträcka. Detta är inte rimligt; det förstår ju alla.
          </note>
          <note>
            Finland klarar av detta. Där har man löst det. Men i Sverige,
            med en socialdemokratisk regering och Miljöpartiet vid ratten,
            blir resultaten inte bättre än så här. Det är det som är det stora
            problemet, och då gör vi allt för att hjälpa regeringen så att
            vi faktiskt får ett bra beslut i frågan.
          </note>
          <note type="speaker">
            Anf. 139 LEIF PETTERSSON (S) replik:
          </note>
          <note>
            Herr ålderspresident! Fel svar, Sten Bergheden. Noll hade varit
            rätt svar på bägge frågorna. Alliansen fattade inte ett enda beslut
            om en enda kilometer väg under er tid i regeringsställning. Det
            är vad ni gjorde.
          </note>
          <note>
            Ni åstadkom möjligen en utredning, men som med alla andra utredningar
            är det inte säkert att den har lett någonstans. Den var slarvigt
            gjord, och det fanns ingenting att använda. Det är kännetecknande
            för hela den borgerliga tiden i regeringsställning. Ingenting
            var bra, och ingenting kom ut som kunde användas.
          </note>
          <note>
            Ni duckade helt enkelt. ETT-försöket pågick under flera år. Regeringen
            fick rapporter om vad som hände. Vad sa man? Ingenting. Man gjorde
            ingenting. Ni läste Catharina Elmsäter-Svärds kommentarer: Jag
            har tagit emot utredningen. Tack så mycket! Det var ingenting
            annat.
          </note>
          <note>
            Sedan var det frågan om alkobommarna. Svaret från Catharina Elmsäter-Svärd:
            Det är för dyrt, och vi kan inte ge oss in på det. Tack för försöket
            i Göteborg! Det var hennes svar på den frågan.
          </note>
          <note>
            När Moderaterna är i opposition trivs ni bäst, och där ska ni
            vara. Då kommer förslagen om alkobommar, vägar, 74 ton och så
            vidare. Det är bra. Visst! Heja på oss när vi genomför saker och
            ting som är bra. Men, Sten Bergheden, stå inte där och påstå att
            ni skulle ha gjort detta mycket bättre. Ni har gjort precis ingenting
            i dessa frågor.
          </note>
          <note>
            Se på klampningseländet som ni drog igång precis innan ni tappade
            regeringsmakten. Vad blev det av det? Ja, det är något som vi
            måste göra om. Vi skulle egentligen inte ha släppt igenom propositionen.
            Vi var kan ­ ske lite för snälla. Vi skulle ha tagit om och gjort
            rätt, så att det hade blivit fråga om mer än 24 timmar och inte
            som det är nu. Men det var typiskt för alliansregeringens sätt
            att jobba.
          </note>
          <note>
            (Applåder)
          </note>
          <note type="speaker">
            Anf. 140 STEN BERGHEDEN (M) replik:
          </note>
          <note>
            Herr ålderspresident! Leif Pettersson står här och säger att
            ingenting har hänt. Alla utredningar var klara. Sedan tog ni över.
            Nu har ni suttit i tre år. Finns någon alkobom uppsatt i Sverige?
            Nej, de har lånats ut till Finland av regeringen. De testas i
            Finland. Ni fick inte upp en enda bom. Jag vet hur många möten
            ni var med på. Det är väl bara att sätta upp dem.
          </note>
          <note>
            Vi besökte Volvo i Göteborg och diskuterade längre och tyngre
            lastbilar. Då var det för Leif Pettersson i opposition inte några
            problem att lova att frågan skulle lösas. Nu måste Leif Pettersson
            lyda Regeringskansliet, och då har det visat sig helt omöjligt
            med Miljöpartiet vid ratten att genomföra det Leif Pettersson
            pratade om före valet.
          </note>
          <note>
            Leif Pettersson tog även upp frågan om klampningen. Hur många
            har inte hört när Leif Pettersson och Anders Ygeman stått i Almedalen
            och i övriga delar av landet och sagt att när de tar över ska
            de klampa på riktigt. Nu har den här regeringen haft tre år på
            si g. Man har inte lyckats lösa 24 ‑ timmarsfrågan än, och man
            har inte lyckats klampa på riktigt. Före valet var denna fråga
            lätt, men det är inte lika lätt när man sitter i regeringsställning
            i Rosenbad. Då kommer inte någonting fram, och frågan har inte
            lösts efter tre år – den som var så oerhört lätt att lösa före
            valet.
          </note>
          <note>
            Ta vara på det arbete vi har gjort och den hjälp vi i Alliansen
            ger för att få till 74-tonslösningen på våra vägar. Jag tror att
            Leif Pettersson i dag är bakbunden av Miljöpartiet, och jag tror
            att du, Leif Pettersson, är glad att Alliansen och en majoritet
            i trafikutskottet fullständigt kör över er i frågan.
          </note>
          <note type="speaker">
            Anf. 141 KARIN SVENSSON SMITH (MP) replik:
          </note>
          <note>
            Herr ålderspresident! Miljöpartiet värnar alla transportslag
            för människor att ta sig fram. Jag talar ofta om cykel- och kollektivtrafik.
            Men jag tycker också att det är viktigt att värna om personbilismen
            i Sverige. Den kräver att vägarna är hela. De som bor utanför
            städerna kan inte ha potthål i vägarna.
          </note>
          <note>
            Jag har blivit uppvaktad av många olika grupper från andra delar
            av Sverige än där jag bor som klagar på vägarnas tillstånd. Jag
            har frågat dem när potthålen inträffar. Då har ett tydligt samband
            framkommit med tyngre lastbilar. Jag menar att det är bilfientligt
            att hävda att lastbilen ska ha en ­ samrätt till vägen. Jag tycker
            att alla transportslag ska finnas och att män ­ niskor som bor
            utanför storstäderna också ska kunna förflytta sig i vårt vägsystem.
          </note>
          <note>
            Om man vill belasta vägarna mer måste man vara lite ärlig och
            anslå mer pengar. Sten Bergheden hänvisar till att de i Finland
            rustar upp broarna. Annars går broarna sönder. De är inte dimensionerade
            för så tunga bilar som Sten Bergheden föreslår. Det kräver att
            man anslår betydligt mer pengar till underhåll. Här handlar det
            om vägrekonstruktion. Enligt Vägverket motsvarar en fullastad
            60 tons lastbil 75 000 personbilspassager. Personbilen har också
            rätt till vägsystemet, inte bara lastbilen.
          </note>
          <note>
            Jag har en fråga till Sten Bergheden. Jag skulle vilja veta om
            Sten Bergheden betraktar USA som ett bilfientligt land. Är det
            Sten Berghedens uppfattning?
          </note>
          <note type="speaker">
            Anf. 142 STEN BERGHEDEN (M) replik:
          </note>
          <note>
            Herr ålderspresident! Låt mig vara tydlig. Jo, Alliansen lade
            in mer pengar till vägarna för att rusta upp systemet så att det
            går att köra de tyngre lastbilarna. Det var fråga om 300 miljoner
            kronor om året. Detta hade Karin Svensson Smith sett om hon hade
            läst och begrundat vår budget.
          </note>
          <note>
            Karin Svensson Smith och Miljöpartiet drog snarare ned på vägunderhållet
            med en halv miljard kronor medan vi lade till motsvarande pengar.
            Det blir inte färre potthål i Sverige om man börjar minska pengarna
            till vägarna och i stället satsar på ett snabbtåg mellan Stockholm,
            Göteborg och Malmö. Varenda expert och kunnig människa på området
            säger att det inte går ihop. Varje satsad krona ger 60 öre tillbaka.
            Med den ekonomin och om Miljöpartiet får fortsätta att styra landet
            kommer Sverige att bli fattigt fort.
          </note>
          <note>
            Vi satsar på vägarna. Vi har med dem i budgeten. Vi är beredda
            att bygga ut och ordna vad som behövs på området.
          </note>
          <note>
            Sedan kom en överraskning, och jag gläder mig. Karin Svensson
            Smith sa inledningsvis att hon värnar personbilarna. Det är bra.
            Välkommen! Det är oerhört viktigt. Nu är de självstyrande bilarna
            på väg in. Då är det bra att vi tar fram en strategi som ni säger
            nej till. Vill ni verkligen värna våra personbilar, ta vara på
            jobben i den svenska fordonsindustrin och se till att jobben stannar
            i landet? Annars kommer någon annan att jobba med de frågorna,
            och då blir det inte jobb i Sverige.
          </note>
          <note>
            Välkommen över på den planhalva som värnar bilismen i landet.
            Det var ett bra uttalande av Karin Svensson Smith.
          </note>
          <note type="speaker">
            Anf. 143 KARIN SVENSSON SMITH (MP) replik:
          </note>
          <note>
            Herr ålderspresident! Jag fick inget svar på huruvida Moderaterna
            eller Sten Bergheden anser att USA är ett bilfientligt land. Jag
            tror ingen skulle påstå det. Där är maxgränsen för lastbilar 36
            ton. Det är för att man vill att vägarna ska förbli i ett sådant
            skick att personbilarna också kan komma fram utan att mötas av
            skador i vägen. Man anser inte att det finns ett intresse att
            höja skatterna för att kunna reparera vägarna. Det borde vara
            något som faller Moderaterna på läppen.
          </note>
          <note>
            Det borde rimligen vara så att vi kan förvänta oss att Moderaterna
            värnar svensk åkerinäring. Men om vi skulle tillåta de längre
            lastbilarna som ni föreslår, åka över gränsen och hänga på extra
            ekipage och köra runt i det svenska vägsystemet, vem skulle vinna
            och förlora på det? Såvitt jag förstår är det de svenska åkerier
            som följer de bestämmelser som finns nu som skulle förlora. Vi
            vill värna den näringen och inte utsätta den för osjyst konkurrens.
          </note>
          <note>
            Jag har en fråga till. Om Sten Bergheden nu inte vill uttala
            sig om USA kanske han kan svara på frågan: Är Schweiz ett näringslivsfientligt
            land ? Där har man nämligen ännu lägre maxgräns för lastbilar,
            och det beror på att de vill värna om sitt alplandskap.
          </note>
          <note>
            Sten Bergheden tycks ha missat att man i näringslivet nu är ganska
            intresserad av att hoppa på tåget när det gäller den stora utmaning
            det innebär att ha fossilfria och klimatvänliga transporter. Kalifornien
            var inte nödbett när det gäller att skriva på ett avtal med den
            svenska regeringen om utbyte mellan handel, näringsliv och teknik,
            eftersom framtiden ligger där. Det är anledningen till att regeringen
            står på denna sida.
          </note>
          <note>
            Om Alliansen föredrar att titta i historieböckerna – à la bonheur!
            Vi satsar på framtiden och en klimatvänlig och fossilfri transportsektor.
          </note>
          <note>
            (Applåder)
          </note>
          <note type="speaker">
            Anf. 144 STEN BERGHEDEN (M) replik:
          </note>
          <note>
            Herr ålderspresident! Här får vi reda på tankegångarna och målsättningen
            inom Miljöpartiet. Det är tydligen de som har styrt propositionen
            fullt ut.
          </note>
          <note>
            Målsättningen är uppenbarligen att minska storleken på våra lastbilar.
            Miljöpartiet vill ha fram fler smålastbilar, och jag vet att ni
            har jobbat för 40 ton och EU-standard i dessa frågor, Karin Svensson
            Smith. Inom svensk industri och svensk konkurrenskraft pratar
            man snarare om att vi, för att klara det på sikt och hänga med,
            behöver gå åt andra hållet och ha längre och tyngre lastbilar.
          </note>
          <note>
            Ni vill i stället att det ska vara fler lastbilar på vägen. Hur
            får dina bilar plats på vägen om du ska dela upp de långa lastbilarna
            på flera smålastbilar som ska åka där? Jag tror att det vore bra
            om Miljöpartiet tänkte igenom hela sin politik lite mer och funderade
            på dess konsekvenser, för den betyder att vi tappar konkurrenskraft
            men också att det blir fler fordon på vägen. Politiken hänger
            inte ihop där heller.
          </note>
          <note>
            Vi har 60 ton här i landet. Det har vi, precis som jag sa inledningsvis,
            av den anledningen att vi har långa avstånd. Vi har frakter som
            ska utföras i Sverige på olika sätt, och vi måste se till att
            vi hänger med. Hur viktiga vår industri och våra jobb är för landet
            jag tog upp i mitt anförande.
          </note>
          <note>
            Det verkar som att man i Miljöpartiet är mer mån om att vi ska
            ha fler mindre lastbilar här; det är lösningen. Man lyfter upp
            Schweiz och USA, som har mindre lastbilar. De får ha vilken storlek
            de vill på sina lastbilar, om jag ska vara riktigt tydlig.
          </note>
          <note>
            Jag tycker att det är bra om våra företag stannar kvar i detta
            land så att vi kan producera välfärd och tillväxt och ha en konkurrenskraft
            som håller. Då är inte rätta vägen att minska storleken och tyngden
            på lastbilarna och gå ned till fler lastbilar med sämre konkurrenskraft.
          </note>
          <note type="speaker">
            Anf. 145 JIMMY STÅHL (SD):
          </note>
          <note>
            Herr ålderspresident! Jag vill börja med att säga att vi står
            bakom alla våra reservationer, men för tids vinnande yrkar jag
            bifall endast till reservationerna 10 och 12.
          </note>
          <note>
            Jag tänkte börja med att tala om tyngre lastbilar och sedan gå
            in lite på längre lastbilar. Regeringen har gett i uppdrag åt
            Trafikverket att ta fram ett vägnät där man ska köra med tyngre
            lastbilar och inte konkurrera med sjöfart och järnväg. Som tidigare
            talare här har nämnt handlar det om 8 procent väg. Det är patetiskt
            lite. Det blir nästan meningslöst att köpa in lastbilar som kan
            trafikera dessa vägsnuttar. Det handlar om fem områden med kluster
            uppe i norr som fördelas nedåt till Kalmar i söder.
          </note>
          <note>
            Fördelen med de tyngre lastbilarna är att man sätter på fler
            hjulaxlar, vilket gör att vägtrycket blir lägre. En annan fördel
            är att man fraktar mer gods.
          </note>
          <note>
            Om vi skulle välja att bara ha det vägnät på 8 procent som regeringen
            har diskuterat kan det bli en koldioxidbesparing på upp till 1
            000 ton. Om vi i stället gör som riksdagen föreslår har skogsnäringen
            räknat ut att det kan bli en besparing på 44 000 ton koldioxid.
            Det är förvånansvärt att Miljöpartiet inte är mer positivt till
            denna utveckling. Framför allt behövs ju färre transporter när
            det är mer gods på varje transport. Sverigedemokraterna förstår
            inte varför man inte har öppnat hela vägnätet med en gång. Man
            får lägre tryck på vägen med fler axlar och färre transporter.
            Det blir alltså mindre utsläpp och mer effektivt.
          </note>
          <note>
            Sedan vill jag gå in lite grann på längre fordonståg. Vi vet
            att till exempel Jula har gjort ett försök. Mycket av deras gods
            fraktas från hela världen via Göteborgs hamn och har körts med
            lastbil från Göteborg till Skara. Det innebär enormt många lastbilar
            som går mellan Göteborgs hamn och Skara.
          </note>
          <note>
            Jula fick dispens för att köra 2 gånger 40 fot, alltså 12 meter
            container på lastbil. Det innebar att Jula för det första fick
            en effektivare transport och för det andra en miljövinst genom
            att de valde att frakta sitt gods från Göteborgs hamn till Falköping
            på järnväg. Från Falköping kör de dubbla containrar på 40 fot
            till sitt centrallager i Skara. De räknade med en utsläppsvinst
            på närmare 90 procent – 90 procent! Det är mycket. Men Jula blev
            lite tagna av alla miljövinster, så de stoppade inte där. De såg
            att de kunde göra lite till, så de bytte till biodiesel, vilket
            innebar att de kan spara ännu mer utsläpp.
          </note>
          <note>
            Som sagt är stora och tunga lastbilar kanske inte synonymt med
            miljövinster, men det är precis vad de är. Frakta mer – frakta
            mindre. Det som Jula gjorde var att i ett enda slag ta bort 5
            000 lastbilstransporter mellan Göteborg och Skara. Det är inte
            dåligt.
          </note>
          <note>
            Sedan vill jag tala lite om Göteborgs hamn, som medvetet och
            aggressivt försöker jobba med miljömål. Under den tid jag arbetade
            i Göteborgs hamn försökte de få dispens att köra med längre fordonståg,
            men det gick inte. Göteborgs hamn fick ingen möjlighet att köra
            med sådana långa fordonståg. Däremot hade man en bra dialog med
            Volvo, som hade en terminal ute i Arendal där de fraktade godset
            från terminalen in till Göteborgs hamn. Under den tid jag jobbade
            såg jag fordonståg på 3 gånger 40 fot.
          </note>
          <note>
            Inför denna debatt tänkte jag att jag måste prata med Göteborgs
            hamn och se om de har fått dispens nu. Jag ringde upp dem, men
            nej, de har fortfarande inte fått dispens. Jag frågade de m: Fortsätter
            ni att köra med 3 gånger 40 fot? De sa: Vi har till och med haft
            försök där vi har kört med 5 gånger 40 fram och tillbaka. Det
            inneb är 5 gånger 12 meter, alltså 60 meter container med en dragbil.
            Det är ruskigt lönsamt, i stället för att köra med fem dragbilar.
          </note>
          <note>
            Sedan förstår jag att det kan vara jättesvårt att lösa detta
            på alla allmänna vägar. Men visst måste vi se över möjligheter
            att ge dispens på de vägar där det går?
          </note>
          <note>
            Som sagt var, Göteborgs hamn håller på att försöka att få dispens
            för dessa fordon, och jag hoppas att man lyckas. Men man kan köra
            med läng ­ re fordonståg i dag med hjälp av Volvo genom att köra
            på Volvos mark och sedan köra in på sin egen mark.
          </note>
          <note>
            När det gäller de tunga fordonstågen är jag inte alls orolig
            för att de kommer att konkurrera ut vare sig järnväg eller sjöfart.
            Tvärtom kommer det att gynna sjöfarten. Järnvägen är lite svår
            i och med att den i dag är fullbelagd. Men jag hoppas att vi kommer
            att bygga ut järnvägen i framtiden. Det är inte hållbart som det
            är i dag. Då menar jag inte höghastighetsjärnväg utan järnväg
            som kan trafikeras av allt.
          </note>
          <note>
            Herr ålderspresident! Jag ska prata lite grann om A-traktorer.
            Vi har haft en kategori epatraktorer som har försvunnit och ersatts
            av A-traktorer. Vi sverigedemokrater vill höja hastigheten för
            A-traktorer till 45 kilometer i timmen. Det var glädjande att
            höra vår utskottsledamot Karin Svensson Smith säga att man skulle
            kunna köra ungefär lika fort med alla fordon på vägarna. Är det
            för höga differentieringar på hastigheter är det en fara.
          </note>
          <note>
            I dag finns det mopedbilar som får trafikeras i 45 kilometer
            i timmen. Med samma körkort som man får köra mopedbil får man
            också köra en A ‑ traktor. Därför finner vi det fullt rimligt
            att hastigheten för A-traktorer höjs till åtminstone 45 kilometer
            i timmen, så att man inte är i vägen och upplevs som bromskloss
            för andra bilar. A-traktorer är dessutom byggda av godkända besiktigade
            bilar, så någon krocksäkerhetsfara är det inte med dem. Det är
            stabila fordon.
          </note>
          <note>
            Det finns också andra fördelar med att höja hastigheten. Man
            kan behöva utväxla bilarna så att det blir ett lägre varvtal än
            vad man får i dag. I dag är bilarna nästan maxvarvade, vilket
            innebär enorma utsläpp plus att dessa ungdomars motorer går sönder.
          </note>
          <note>
            Herr ålderspresident! Jag ska även beröra vinterdäck, som Leif
            Pettersson var inne på. Det är glädjande att Leif Pettersson delar
            den uppfattning som uttrycks i Sverigedemokraternas motion, att
            man ska ha vinterdäck även på styrande hjul.
          </note>
          <note>
            Vi kan skrämmande ofta läsa om avåkningar med lastbilar. När
            den första lilla vintersnön kommer är det stora rubriker i tidningarna
            om att lastbilar står stilla. Det är ingen ekonomi i det. Vi behöver
            lastbilar och en trafiksäkerhet, vi behöver inte lastbilarna i
            diket. Det finns i dag vinterdäck på i stort sett alla hjul. Varför
            inte då inte göra det lilla tillägget att man ska ha vinterdäck
            även på styrande däck?
          </note>
          <note>
            Jag hoppas att riksdagen ställer sig bakom vår motion om vinterdäck.
            Infrastrukturminister Anna Johansson har själv påpekat att det
            är ett stort problem med lastbilar som står stilla.
          </note>
          <note type="speaker">
            Anf. 146 ANDERS ÅKESSON (C):
          </note>
          <note>
            Herr ålderspresident! Det är alltså dags för ett riktigt bra
            förslag till majoritetsbeslut i Sveriges riksdag. Förslaget i
            betänkandet innebär faktiskt att riksdagen kommer att ställa sig
            bakom att införa en ny viktklass, BK4, där maxlasten för svenska
            bilar och lastfordon höjs från 64 till 74 ton för tung yrkestrafik
            på vägarna. Det är riktigt bra.
          </note>
          <note>
            Dessutom uppmanas regeringen i det här betänkandet att raska
            på med arbetet för att få fram ett regelverk för längre fordon,
            upp till 30 meter, på det svenska vägnätet.
          </note>
          <note>
            Detta ställningstagande är bra för utvecklingen, för den svenska
            basindustrin, för skogen, för mineralindustrin, för den svenska
            verkstadsindustrin, för jobben och för klimatet. Det innebär en
            politisk ambition att hela landet ska leva.
          </note>
          <note>
            Som företrädare för Centerpartiet i den här debatten, herr ålderspresident,
            är jag riktigt glad.
          </note>
          <note>
            Syftet med lagförslaget är att göra det möjligt att använda tyngre
            fordonskombinationer än i dag. Detta kommer att leda till en effektivisering
            av transporterna på väg. Med den nya bärighetsklassen blir det
            möjligt att öka mängden gods på det enskilda fordonet. Det innebär
            rimligen att det kommer att behövas färre fordon för att transportera
            samma mängd gods. Därmed kommer utsläppen från vägtransporterna
            att kunna minskas samtidigt som näringslivets transportkostnader
            minskar och konkurrenskraften och svenska jobb ökar.
          </note>
          <note>
            Herr ålderspresident! Det fanns en hake i regeringens ursprungliga
            lagförslag, en hake som riksdagsmajoriteten nu kommer att ändra
            på. I det ursprungliga lagförslaget menade regeringen att upplåtandet
            av ett vägnät för tyngre fordon skulle vägledas av principen att
            överflyttning av gods från väg till järnväg och sjöfart inte fick
            hotas.
          </note>
          <note>
            Det kan låta bra, men den praktiska innebörden i de direktiv
            som regeringen gav till Trafikverket blev att endast 8 procent
            av det svenska statliga vägnätet fördelades på fem åtskilda geografiska
            områden. Blott så mycket skulle upplåtas till lastbilar med en
            högsta bruttovikt på 74 ton. Näringen, som var satt att nyttja
            detta, kallade det för garnnystan utan inbördes transportlogistik.
            Det är möjligt att det är ett uttryck för lobbyism när skogsnäringen,
            transportindustrin och verkstadsindustrin kallar det för nystan
            utan inbördes transportlogistik. Som företrädare för Sveriges
            riksdag tycker jag att det är viktigt också lyssna på den tunga
            industrin.
          </note>
          <note>
            Herr ålderspresident! Var och en förstår ju att för att samhället
            ska kun ­ na dra nytta av de tyngre lastbilarna är det självklart
            att man upplåter ett sammanhängande stråk för fordon. Det ska
            ske i den takt som vägarnas bärighet klarar de högre viktgränserna.
            Systemet måste vara sammanhängande. Upplåtandet måste ske i takt
            med det som bärigheten tillåter.
          </note>
          <note>
            Det är uppenbart för var och en att andra begränsningar än vägens
            bärighet är en ren hittepåpolitik, närmast hokuspokus. Blir vägnätet
            så avsnöpt som regeringen ville kommer väldigt få, om ens någon,
            att finna det meningsfullt att investera i moderna, transporteffektiva,
            klimatsmarta och större fordon.
          </note>
          <note>
            Vad har då fått regeringen att lägga fram ett i grunden bra förslag
            om ökad bärighetsklass, men med en så tokig och för alla utomstående
            obegriplig begränsning? Bara 8 procent av det statliga vägnätet
            skulle komma att omfattas. Jo, det skrevs in en ambition om att
            man med denna begränsning skulle minimera risken för överflyttning
            av gods från järnväg och sjöfart till vägtransporter. Logiken
            i den begränsningen är som att resonera att man nu ska riva upp
            järnvägsspår för att på så vis gynna sjöfart.
          </note>
          <note>
            Som centerpartist har jag uppfattningen att Sverige, de svenska
            basfö ­ retagen och människorna behöver alla transportslag i kombination
            med varandra. Sveriges transportpolitik kan självklart inte utgå
            från antagandet att transportslagen konkurrerar med varandra.
            I stället kompletterar de olika transportslagen varandra, ungefär
            så som Jimmy Ståhl beskrev ex ­ emplet Jula, med en kombination
            av sjötransport, järnvägstransport och lastbilstransport till
            slutmålet. Det är så logistiken ska kunna fungera. Att göra sjöfart
            och järnväg konkurrenskraftiga genom att straffa vägtrafiken är
            enligt mitt sätt att se det en väldigt tokig väg att gå. Dessutom
            är det samhällsekonomiskt ineffektivt.
          </note>
          <note>
            Var och en begriper att överflyttningar mellan trafikslag sker
            i flera riktningar och att goda vägförbindelser ofta är en förutsättning
            för att gods ska kunna lastas om till sjöfart och järnväg. Virkestransporter
            på lastbil i Smålands inland eller Norrlands inland ger underlag
            för järnvägstransport av virke ut till kusten, där de flesta industrierna
            ligger. Genom att snöpa av möjligheten till transporteffektivitet
            i det ena transportslaget saboterar man helheten. Vem kan ens
            komma på den befängda tanken?
          </note>
          <note>
            Fru talman! Vad som fått regeringspartierna att landa i sina
            slutsatser har företrädare för dessa båda försökt reda ut i debatten
            här i dag. Jag måste säga att jag inte har förstått logiken, trots
            ihärdiga försök. Vi som utvecklat det ursprungliga förslaget till
            något mycket bättre stöder oss dock på vad Trafikverket självt
            skriver i rapporten Fördjupade analyser av att tillåta tyngre
            fordon på det allmänna vägnätet från november 2015. Där skriver
            man att hela det statliga BK1-vägnätet bör upplåtas för ett framtida
            BK4-vägnät. Expertmyndigheten framhåller att detta skulle bidra
            till att stärka svenskt näringslivs internationella konkurrenskraft
            och stödja en fortsatt produktivitetsutveckling. Trafikverket
            föreslår att upplåtandet av vägnätet ska ske stegvis på ett ansvarsfullt
            sätt där infrastrukturens framtida värden inte riskeras. Konsekvensanalysen
            i rapporten visar att det är samhälls ­ ekonomiskt lönsamt att
            höja den högsta tillåtna fordonsvikten till 74 ton. Enligt konsekvensanalysen
            från Trafikverket ger reformen även positiva miljöeffekter, framför
            allt minskade utsläpp av både koldioxid och luft ­ föroreningar.
          </note>
          <note>
            Fru talman! Den lagändring vi gör här i dag är bra för jobben,
            industrin och klimatet i hela landet. Det är därför jag som centerpartist
            och företrädare för majoritetslinjen är så glad över beslutet.
          </note>
          <note>
            Jag vill också säga några ord om att utskottet föreslår regeringen
            att raska på med arbetet med att ta fram ett regelverk även för
            längre lastbilar. I många sammanhang skulle längre lastbilar än
            vad som i dag är tillåtet kunna effektivisera de tunga transporterna
            på väg. Framför allt skulle detta vara till fördel för den svenska
            skogs- och malmindustrin, som har just de här behoven. Det skulle
            också reducera transportkostnader, trängsel och utsläpp.
          </note>
          <note>
            Statliga Transportstyrelsen har undersökt detta med att tillåta
            längre lastbilar och kommit fram till att den samhällsekonomiska
            nyttan är myck ­ et stor med längre fordon, eftersom mer gods
            transporteras som stycke ­ gods och samlastat gods. Även expertmyndigheten
            Trafikverket kon ­ staterar att den samhällsekonomiska nyttan
            förmodligen skulle öka be ­ tydligt om det vägnät som man föreslår
            ska öppnas för 74 ton i ett första skede även öpp ­ nades för
            längre transporter. Man talar om upp till 32 meter. Skälet till
            detta är att de flesta transporter på dessa vägar har skrymmande
            gods och påverkas mer av fordonets volymbegränsningar än av dess
            vikt ­ begräns ­ ningar.
          </note>
          <note>
            Som om inte Transportstyrelsen och Trafikverket räckte kan man
            även notera att universitetet i staden Lund – vi brukar känna
            oss trygga med vad som kommer därifrån – i en studie visar på
            nyttan av att tillåta tyngre last ­ bilar. Studien är genomförd
            med 34 meter långa fordonståg och visar på betydande samhälls-
            och klimatnytta. Liknande resultat har framkommit i försök med
            fordon på upp till 30 meter för virkestransporter. Jag tror att
            de försöken är gjorda i samma valkrets som ledamoten Leif Pettersson
            kommer från. Försöken visade att transportkostnaderna minskade
            med drygt 20 procent samtidigt som utsläppen minskade med upp
            till 15 pro ­ cent. Jag måste säga, fru talman: Vem kan motstå
            en sådan utvecklings ­ potential?
          </note>
          <note>
            Sunt förnuft, myndighetsstudier och forskning stöder alltså en
            politik för ökad transporteffektivitet, förbättrad samhällsekonomi
            och klimatnytta med längre och tyngre fordon. Frågan är då varför
            den nuvarande reger ­ ingen är så motvillig till detta.
          </note>
          <note>
            För snart två år sedan, i maj 2015, uppdrog riksdagen till regeringen
            att se över behovet av mer generös dispensgivning och fortsatt
            utredning i frågan om att tillåta fordonsekipage på upp till 30
            meter. Vi kan dock konstatera att regeringen efter snart två år
            fortfarande inte har vidtagit några konkreta åtgärder. Transportstyrelsen
            har genom sin rapport från 2014 lämnat ett mycket gediget underlag
            till det fortsatta arbetet med att tillåta längre lastbilar, och
            enligt min och utskottsmajoritetens uppfattning är det därför
            angeläget att regeringen nu raskar på med frågan och ser över
            hur också längre lastbilar kan tillåtas på våra vägar. Därför
            får regeringen i det här betänkandet av en riksdagsmajoritet chansen
            på nytt genom ett nytt tillkännagivande om att regeringen skyndsamt
            bör se över hur längre fordonståg i högre utsträckning kan tillåtas
            i Sverige.
          </note>
          <note>
            Fru talman! Jag stöder självklart samtliga centerpartistiska
            och alliansmärkta reservationer, men för tids vinnande yrkar jag
            bifall endast till reservationerna 6 och 7.
          </note>
          <note>
            I detta anförande instämde Sten Bergheden (M), Jimmy Ståhl (SD)
            och Lars Tysklind (L).
          </note>
          <note type="speaker">
            Anf. 147 KARIN SVENSSON SMITH (MP) replik:
          </note>
          <note>
            Fru talman! Centern brukar ju utmärka sig genom att försöka säga
            att man är Alliansens gröna röst. Och det kan man fundera på i
            vissa avseenden. Den här utredningen, som vad jag förstår var
            det absolut mesta som tillkom under åtta år av alliansregering,
            är jag nog rätt så säker på var Centerns initiativ. Det var också
            Anna-Karin Hatt som tog emot den utredningen. Det finns massor
            med bra förslag där. Den regering som jag stöder har genomfört
            många av de förslagen eller håller på att göra det. Ni hann inte
            genomföra något alls. Men det kan vara svårt att hinna med ibland,
            Anders Åkesson.
          </note>
          <note>
            Men jag undrar: Har du resonerat med Anna-Karin Hatt om fördelning
            ­ en av godstransporter mellan väg, järnväg och sjöfart och i
            vilken utsträckning denna fördelning har någon betydelse för hur
            mycket fossila bränslen man använder? Järnvägen använder väldigt
            lite fossila bränslen. Det finns några ställen där vi inte har
            hunnit elektrifiera, men i och med att järnvägen är så väldigt
            energisnål är det försumbart i fossilbränslehänseende. Sjöfarten
            kör förvisso på bunkerolja, med undantag av typ Viking Grace,
            men den är väldigt energieffektiv. Den stora användningen av fossilbränslen
            inom godstransportsbranschen står lastbilarna för.
          </note>
          <note>
            Då är det för mig ett mysterium att Centern, som har pretentioner
            på att vara en grön röst, bara vill intressera sig för att vägen
            ska ta större andelar av järnvägen och sjöfarten. Jag undrar om
            Anders Åkesson känner till hur utvecklingen har varit de senaste
            årtiondena. Tyvärr är det så att vägen har tagit allt tillkommande
            gods. Hur går det ihop med Centerns miljöprofil?
          </note>
          <note type="speaker">
            Anf. 148 ANDERS ÅKESSON (C) replik:
          </note>
          <note>
            Fru talman! Jag tackar Karin Svensson Smith för omdömet om Centerpartiet
            som Alliansens gröna röst. Det gläder mig.
          </note>
          <note>
            Ja, fru talman, jag har både läst och följt arbetet med FFF-utredningen.
            En väldigt viktig princip i den och i det arbete som det dåvarande
            statsrådet Anna-Karin Hatt bedrev var att aldrig någonsin ställa
            transportslag mot varandra utan driva en politik för ökad transporteffektivitet,
            förbättrad transportekonomi och ökad miljövinst i alla transportslag.
            På något vis, fru talman, får Miljöpartiet i regeringen gehör
            för synsättet att man genom att bromsa ett transportslag gynnar
            de andra.
          </note>
          <note>
            Alliansens och Centerpartiets politik är att tillföra resurser
            för utveck ­ ling, teknikvinster och kapacitetshöjning till samtliga
            transportslag för att till exempel kunna ställa om Sverige till
            en bioekonomi. För att vi ska klara de i klimatkonventionen uppsatta
            målen fordras att hela ytan av Sverige nyttjas. Då fordras en
            kombination av klimatsmarta, transporteffektiva och ekonomiskt
            uthålliga transportslag över hela ytan, då fordras samtliga transportslag.
          </note>
          <note>
            Det vimlar inte av hamnar i Norrlands eller Smålands inland.
            Där fordras en kombination av väg- och järnvägstransport för att
            kunna förädla råvara till biodiesel och göra den finaste flisen
            till papper eller trävaror att skeppa ut över världen.
          </note>
          <note>
            Skogsindustrin är Sveriges största nettogivare till våra exportinkomster.
            Skogsindustrin ställer om för fullt till en bioekonomi. Skogsindustrin
            är beroende av en kombination av transporter.
          </note>
          <note type="speaker">
            Anf. 149 KARIN SVENSSON SMITH (MP) replik:
          </note>
          <note>
            Fru talman! Vi värnar verkligen om näringslivet. Men jag förstår
            inte på vilket sätt det är bioekonomi att färdigtillverkade hus
            i Piteå ska gå med lastbil till södra Sverige i stället för med
            sjöfart eller varför man ska belasta vägnätet med sådant som hellre
            hade gått på järnväg.
          </note>
          <note>
            Tidigare tågpendlar mellan Malmö och Stockholm ersätts nu av
            34 lastbilar. Det handlar om kostnadseffektivitet, för samma transport
            ska ju inte utföras flera gånger, Anders Åkesson, utan man väljer
            väg, järnväg eller sjöfart eller olika kombinationer av dessa.
          </note>
          <note>
            Vitsen med utredningen, som samarbetsregeringen bejakar i allt
            väsentligt, var att hitta den kombination av väg, järnväg och
            sjöfart som har så lite fossilt innehåll som möjligt. Därför föreslår
            utredningen kilometerskatt på lastbilstransporter.
          </note>
          <note>
            Om vi skulle följa Anders Åkessons förslag att lastbilarna ska
            få bli både större och längre får man ju höja kilometerskatten
            ännu mer. Det tror jag kanske inte är Anders Åkessons avsikt.
          </note>
          <note>
            Jag har en fråga till Anders Åkesson, och det är om han känner
            till vilken maxgränsen är för lastbilar i EU. Det brukar ju sägas
            att Sverige ska harmonisera sina regler med EU:s. Känner Anders
            Åkesson till att maxgränsen är 40 ton?
          </note>
          <note>
            Sverige undantar nu skogsindustrin, därför att vi tycker att
            det är så viktigt att frakta från råvara till förädling. Men Centern
            går åt precis det andra hållet med en väldigt speciell särlösning
            som inte har fört något gott med sig, framför allt inte för klimatet.
          </note>
          <note type="speaker">
            Anf. 150 ANDERS ÅKESSON (C) replik:
          </note>
          <note>
            Fru talman! Det är väl känt att Miljöpartiet för fram uppfattningen
            att svenska lastbilar ska ha Europastandard. Det innebär kortare
            lastbilar, lastfordon som lastar mindre, fler fordon på våra vägar
            och större axeltryck på våra vägar eftersom det är färre axlar
            på ett sådant fordon. De potthål som Karin Svensson oroade sig
            för i ett tidigare inlägg skulle alltså snarare bli fler med den
            Europastandard som Miljöpartiet egentligen vill ha.
          </note>
          <note>
            I Sverige har vi, klokt nog, gått en annan väg, eftersom vi är
            en exportberoende ytstor nation i Europas utkant. Vi tillåter
            ju längre och tyngre fordon med en högre lastprofil, 4,5 meter
            till skillnad från 4 meter i Europa. Det har varit en i grunden
            mycket klok politik som har skaffat Sverige konkurrensfördelar
            och gett svensk fordonsindustri förutsättningar att fortsatt utveckla
            och fila på fordonen i syfte att göra dem klimat ­ smartare och
            mer transporteffektiva. Den vägen ska vi gå vidare på. Det är
            Centerns linje.
          </note>
          <note>
            Jag förstår inte varför Miljöpartiet har fastnat i en hittepåpolitik
            som innebär att man inte bejakar teknikutveckling och miljövinster.
          </note>
          <note>
            Karin Svensson Smith nämner Piteåexemplet. Lindbäcks Bygg expanderar
            mycket kraftigt i Piteå hamn och avser, vad jag har noterat, att
            frakta bostadsmodulerna på båt till Mälardalen, vilket är det
            mest rationella.
          </note>
          <note>
            Jag mötte Moelven i Värmlandsnäs för ett par veckor sedan. De
            använder E45:an för att transportera sina husmoduler till Mälardalen.
          </note>
          <note>
            Exemplet Jula, som användes tidigare i debatten, är ett lysande
            exempel på kombinationen av transportslag – sjöfart, järnväg,
            lastbil – för att uppnå klimatvinster.
          </note>
          <note>
            Det är den vägen vi ska gå, Karin Svensson Smith.
          </note>
          <note type="speaker">
            Anf. 151 LEIF PETTERSSON (S) replik:
          </note>
          <note>
            Fru talman! Som jag sa i en tidigare replik tror jag nog att
            till den motvillighet från den här regeringen, som Anders Åkesson
            pratade om i sitt inlägg, ska han nog lägga motvilligheten f rån
            sin egen regering åren 2006− 2014. Det kom inte fram speciellt
            mycket på det här området under hela den regeringstiden. Det kom
            lite grann i slutet, när man insåg att man nog skulle förlora
            valet. Efter att riksdagen hade stängt för året 2014 kom det en
            massa förslag, men då var det så dags. Då kunde vi ju inte fatta
            några beslut.
          </note>
          <note>
            Jag skulle vilja fråga Anders Åkesson vem han anser ska fatta
            besluten om på vilka vägsträckor 74-tonnare ska tillåtas och också
            i vilken takt. Åkesson sa själv i sitt inlägg, och citerade då
            Trafikverkets skrift, att det ska ske stegvis. Vilket är det första
            steget i Anders Åkessons föreställningsvärld? Hur ser det första
            steget ut? Och hur ser det andra, tredje, fjärde och femte ut?
            Eller det kanske bara är ett steg. I så fall tror jag att det
            är något som vi inte klarar av i det här landet.
          </note>
          <note>
            Det finns en förkärlek att hänvisa till Finland. Man säger att
            Finland har klarat det här. Nej, det har de inte gjort. Finland
            tillät det överallt, men det går inte att köra med 76-tonare i
            Finland, för det är inte ekonomi i det. De flesta finska åkare
            investerar i 68 ton för att de ska kunna komma fram på broar,
            vägar och vägtunnlar överallt där de måste komma fram. Det är
            inte alls så att man i Finland använder den gräns som sägs.
          </note>
          <note type="speaker">
            Anf. 152 ANDERS ÅKESSON (C) replik:
          </note>
          <note>
            Fru talman! Under perioden 2006–2014, Leif Pettersson, startade
            KNEG-projektet, det fantastiskt fina utvecklingsarbete som vi
            båda gladdes så mycket åt. Det var terminalkörning i Petterssons
            del av landet med långa fordon, det var dispens för 74-tonkörning
            i Sydsverige, det var läng ­ re fordon mellan Göteborg och Malmö.
            Man kunde fila och utveckla tekniken, mäta trafiksäkerheten och
            mäta klimatet. Många av dessa exempel hackar sig nu fram, eftersom
            nuvarande regering inte orkar gå från försök till permanent lagstiftning.
            Finnarna har ju gjort en copycat på hela det utredningsarbete
            som vi gemensamt drev på då.
          </note>
          <note>
            Fru talman! Nuvarande regerings totala motvillighet att medge
            teknikutveckling, tekniksprång, miljönytta och transporteffektivitet
            är tragisk.
          </note>
          <note>
            Det är självklart Trafikverket som ska fatta beslut om konkreta
            vägsträckor i den takt som bärigheten medger.
          </note>
          <note>
            Jag kan ge ett exempel på direktiv som Leif Petterssons regering
            har medgett i de fem nystanen, nämligen riksväg 25, som går från
            Växjö och ut mot kusten i syfte att förse skogsindustrin vid kusten
            i Småland med virke. Där riksväg 25 passerar en järnvägsterminal
            gör tillåtligheten en liten bubbla, för järnväg och väg får inte
            mötas. Det innebär att man inte alls får ut de intermodala effekterna
            av att skifta mellan väg och järnväg åt båda hållen som är möjligt
            med den här tekniken.
          </note>
          <note>
            Jag är trygg i att vi ökade underhållsanslagen under den tid
            då vi hade ansvar för landets styre. Jag är väldigt oroad över
            de signaler Trafikverket ger om minskade underhållsanslag från
            regeringen.
          </note>
          <note type="speaker">
            Anf. 153 LEIF PETTERSSON (S) replik:
          </note>
          <note>
            Fru talman! Jag tror att det är viktigt att hålla fast vid de
            tre principer som har sagts ska gälla för 74 ton. De ska medverka
            till bättre klimat och miljö. De ska medverka till bättre, eller
            i vart fall inte försämrad, trafiksäkerhet. De ska också värna
            långsiktiga värden, alltså bärighet över tid på väg. Då måste
            man se till att man inte öppnar vägsystemet på ett okontrollerat
            sätt. Sedan kan vi ha synpunkter på om man har öppnat för lite
            nu i början eller om man skulle ha öppnat mer. Man kanske skulle
            ha öppnat i östra Norrbotten i stället för södra Norrbotten eller
            si eller så. Visst – de synpunkterna kan vi ha, och jag kan också
            tycka att det kanske hade varit värt att diskutera.
          </note>
          <note>
            Men jag har också sett Trafikverkets kartor över Norrbotten och
            Västerbotten. Då har jag sett vilka hål det finns när det gäller
            möjligheten att köra med 74 ton. Det är broar, vägtrummor och
            vägsträckor som inte alls håller den standard som de skulle behöva
            ha. Det gör att det måste sättas till pengar, det måste undersökas
            och det måste komma fram ett bättre underlag innan man kan öppna
            vägsträckor som inte konkurrerar i första hand med järnväg och
            sjöfart. Sjöfarten är dock kanske ett marginellt problem i sammanhanget.
          </note>
          <note>
            Jag vill rätta Anders Åkesson när det gäller Lindbäcks Bygg.
            De hade avsikten att skicka godset med båt, men av miljöskäl går
            inte det. Det blir tyvärr för mycket luft man fraktar. Med de
            förutsättningar som finns för sjöfarten kommer det inte att gå,
            utan man får skicka på vägen i alla fall.
          </note>
          <note>
            Det finns ytterligare en sak: Gruvindustrin är inte alls intresserad
            av längre fordon, utan bara av tyngre.
          </note>
          <note type="speaker">
            Anf. 154 ANDERS ÅKESSON (C) replik:
          </note>
          <note>
            Fru talman! Leif Pettersson nämner tre principer: klimat, trafiksäkerhet
            och bärighet. Det är självklart. Men låt då Trafikverket, Transportstyrelsen,
            forskning vid universitetet i Lund och så vidare – de som vi har
            till grund för detta och som är de experter vi har – tillsammans
            med näringen få driva på detta, Leif Pettersson! Ge dem inte märkliga
            direktiv från Regeringskansliet som leder till märkliga bubblor
            och böjar i vägen varje gång landsvägen möter en järnvägsterminal.
            Det är helt orimligt. Det leder till en ytterst kontraproduktiv
            utveckling.
          </note>
          <note>
            Jag vet att förutsättningarna för till exempel skogsbruk skiljer
            sig åt över landet. Man bedriver det på olika sätt, det är olika
            hyggesstorlek och så vidare. Men jag har mött motsvarande diskussioner
            i södra Sverige där man kör på distans med tyngre fordon. Där
            har skogsindustrin med Trafikverket i stort samförstånd kunnat
            hitta vettiga stråk att använda. Det finns begränsningar därför
            att man har osäkerhet i broarnas bärighet, men man arbetar sig
            hela tiden framåt och får ett bra underlag för var bärighetspengarna
            ska användas.
          </note>
          <note>
            Fru talman! Jag tycker att Leif Pettersson som företrädare för
            Socialdemokraterna ska ansluta sig till en positiv utvecklingspolitik
            för landets basindustri, jobb, utveckling och omställning till
            klimatsmart i stället för att låna sig till någon hittepåpolitik
            med märkliga begränsningar. Den går bara bakåt. Det är möjligt
            att i voteringen nästa vecka rösta med huvudmajoriteten. Det vore
            väldigt roligt.
          </note>
          <note type="speaker">
            Anf. 155 EMMA WALLRUP (V):
          </note>
          <note>
            Fru talman! Vad gäller självkörande bilar som det nu för tiden
            talas om i varje sammanhang – till och med på järnvägsdagen, vilket
            jag verkligen tycker är märkligt – är Vänsterpartiet inte emot
            den nya tekniken och utvecklingen av den. Men vi vill problematisera
            det. Det är trots allt effektivare med kollektivtrafik än att
            det ska snurra runt en massa självkörande bilar i städerna om
            man tänker på yteffektivitet, vilket vi värnar mycket i våra städer.
          </note>
          <note>
            Vi vill också belysa att det har förekommit olyckor i flera försök
            med självkörande bilar. De försök som nu ska göras i Göteborg
            i riktig trafik måste ha säkerhetsmarginaler och förare som kan
            justera om något går fel. Vi vill inte se fler personolyckor med
            oskyddade trafikanter när det gäller självkörande bilar. Elvägar,
            som det har talats om här från Alliansen, kommer nog att behövas
            i framtiden. Men de kan aldrig konkurrera med tåg. Tekniken måste
            vara säker och ekonomisk innan vi inför den.
          </note>
          <note>
            När det gäller 74 ton efterlevs tyvärr inte regelverket kring
            yrkestrafiken i dag. Det lastas för stora övervikter, 40 procent
            kör för fort och 20 procent har en otillfredsställande lastning
            och säkring. Detta förekommer framför allt inom bygg- och stålindustrin.
            Därför behövs bättre kontroll av dessa fordon, särskilt om 74
            ton ska gälla.
          </note>
          <note>
            Jag vill därför påpeka att det är viktigt att ge Trafikverket
            i uppdrag att införa digital registrering, så kallad ITK, på de
            nya lastbilarna för att också kunna studera hur de påverkar broar
            och infrastruktur. På så sätt kan vi ha bättre framförhållning.
          </note>
          <note>
            En viktig sak i frågan är att vi skulle vilja att Trafikverket
            går efter en strategi när man inför 74 ton som innebär att man
            gynnar omlastningen till sjöfart och järnväg och gör det så effektivt
            som möjligt. Forskare inom det statliga HCT-projektet har tittat
            på detta. Det är en särskild forskargrupp som man inte har talat
            speciellt mycket om, och man har inte lyft fram deras forskning
            i någon högre grad. Men den är oerhört viktig.
          </note>
          <note>
            Varje gång vi har infört tyngre och längre lastbilar har vi nämligen
            sett en kraftig överflyttning från järnväg till väg. Detta är
            alltså en forskargrupp som har tittat på hur vi kan motverka detta.
            Det kan göras genom att helt enkelt stärka noder och vägar som
            går mot sjöfart och järnväg för omlastning. Man ska ha en strategi
            där man prioriterar dessa förstärkningar i stället för att, som
            Alliansen nu vill, även satsa på Europavägarna som går längs med
            järnvägen och vår kust och sjöfarten. Det är precis detta som
            hotar och som innebär en större överflyttning igen från järnväg
            till väg.
          </note>
          <note>
            Precis som vi har hört här tidigare är det 70–80 procent av våra
            godstransporter i dag som går på lastbil. Det är helt orimligt.
            Det är inte energieffektivt, det är egentligen dyrare resursmässigt
            och det är inte miljövänligt. Det är klart att det är bra att
            själva lastbilarna i sig är energieffektiva. Det är därför Vänsterpartiet
            har kommit fram till en balanserad hållning till detta med 74
            ton: Vi vill tillåta det i de delar av landet där det behövs för
            till exempel skogsindustrin. Men man ska lyssna på forskargruppen
            och stärka de vägar som går till omlastning till sjöfart och järnväg
            så fort som möjligt. Vi ska använda lastbilen där den är lämplig
            men använda järnväg och sjöfart där det är lämpligt.
          </note>
          <note>
            Många tunga instanser som FN:s klimatpanel, VTI, många forskare
            på KTH och en lång rad andra instanser pekar dessutom tydligt
            på att det inte kommer att vara teknikutvecklingen som gör att
            vi når klimatmålen i tid eftersom det är så pass bråttom. Vi behöver
            samhällsplanering, och vi behöver mer järnväg och mer kollektivtrafik
            för hela transportsystemet. Det är viktigt att komma ihåg.
          </note>
          <note>
            Jag ska nu komma in lite på bilbesiktningen. Vi var tillsammans
            med Socialdemokraterna och Miljöpartiet emot en avreglering av
            bilbesiktningen från början. Dock stöder vi inte motionen i betänkandet
            om en översyn av detta eftersom det nyligen har gjorts en sådan.
            Vi tycker däremot inte att avregleringen är en bra modell.
          </note>
          <note>
            Översynen visar att priset för bilbesiktning har gått upp, precis
            som för så många andra avreglerade verksamheter såsom post, it
            med mera. I de länder som avreglerat fordonsbesiktningen har priserna
            för att besiktiga sin bil stigit med 50–100 procent. I Finland
            har avregleringen lett till att priserna har stigit från 17 euro
            utan moms 1994 till ca 46 euro inklusive moms 2007. Det är en
            ökning med 270 procent. Det finns bara två aktörer, som nu har
            80 procent av marknaden i Finland. Det är alltså dyrare och ändå
            ingen ökad konkurrens efter avregleringen. Detta tycker inte Vänster
            ­ partiet är klok politik.
          </note>
          <note>
            Vi lämnar ingen särskild reservation i det här betänkandet, men
            det här är någonting som vi kommer att diskutera i omgångar framöver.
          </note>
          <note>
            Vad gäller enskilda vägar var jag precis uppe i Dorotea och diskuterade
            kilometerskatt. Där fick jag höra om hur de har satsat på att
            bygga ut vägsträckor som ingen använder. Det är tråkigt när vi
            lägger skattemedel och våra gemensamma medel på vägsträckor som
            ingen använder, särskilt i områden där framför allt järnvägarna
            skulle behöva byggas ut och vägarna göras trafiksäkra.
          </note>
          <note>
            Det är viktigt att vi har markkontakt i samhällsbygget även uppe
            i Norrland som ligger långt från Stockholm. Det är sorgligt att
            infrastrukturen i Norrland är så undermålig. Jag är klimatvän
            och vill helst inte flyga, men det var nästan omöjligt att åka
            till Dorotea utan att ta flyget.
          </note>
          <note>
            Det är en annan debatt, men att transportnätverket i Sverige
            är jämlikt över hela landet är något som vi verkligen behöver
            prioritera.
          </note>
          <note>
            Vi står bakom betänkandet, men jag vill ändå belysa när det gäller
            vägplaneringen, som också tas upp i det här betänkandet, att det
            är sorgligt att Trafikverket har blivit mer centraliserat än vad
            Vägverket var. Det gör att vi får mindre markkontakt.
          </note>
          <note>
            När det gäller beslutet kring just den här vägen i Dorotea var
            det troligen länsstyrelsen som det hängde på. Men jag vill lyfta
            upp frågan att det är viktigt att vi strävar efter modeller när
            vi lägger ut satsningar på vägarna som gör att vi verkligen har
            kontakt med behoven hos den lokala befolkningen och att vi inte
            slösar med skattemedel.
          </note>
          <note>
            Trafikplanering av såväl cykelväg och bilväg som kollektivtrafik
            måste vara ändamålsenlig och utgå från lokala resenärers behov.
            Det är bra att ett arbete nu kommer att göras med att se över
            Trafikverkets ansvar för statsbidragen när det gäller vägar. Prioriteringen
            i länsplanerna bör dock utgå mer från en mer decentraliserad modell
            med ytterligare lokala samråd för prioriteringarna, enligt min
            åsikt.
          </note>
          <note>
            I övrigt står jag bakom betänkandet förutom att jag vill lyfta
            reserva ­ tion 1 som Vänsterpartiet står bakom.
          </note>
          <note type="speaker">
            Anf. 156 ANDERS ÅKESSON (C) replik:
          </note>
          <note>
            Fru talman! Tack för inlägget, Emma Wallrup! Varje morgon, mina
            vänner, går miljontals tekniker, ingenjörer och forskare runt
            om i världen till arbetet i den fasta ambitionen att utveckla,
            förbättra, trimma, fila, slipa och göra sin del av världen lite,
            lite bättre och lite, lite smartare. Detta gör de oavsett vem
            som är president i USA och så vidare.
          </note>
          <note>
            Emma Wallrup ställde i sitt inlägg inget som helst hopp till
            teknikutveckling för att nå klimatmålen. Emma Wallrup menar att
            det fordras reglering i stället.
          </note>
          <note>
            Då blir min fråga till Emma Wallrup: Är det en officiell hållning
            hos Vänsterpartiet att forskning saknar betydelse för till exempel
            klimatvinster? Jag vill i så fall passa på att korrigera den uppfattningen
            med exemplen Volvo Lastvagnar och Scania Lastvagnar som är världsledande
            fordonstillverkare dit ingenjörer, tekniker, beteendevetare och
            ekonomer varje morgon går till jobbet i syfte att göra tekniken
            i just de här fordonen mer energismart, mer klimatsmart, mer förarvänlig
            och så vidare.
          </note>
          <note>
            Ska vi helt bortse från den drivkraft som marknadsekonomin står
            för som har skapat två av världens främsta fordonstillverkare
            i vårt lilla land? Ska vi helt bortse från den drivkraften enligt
            Vänsterpartiets syn på forskning och utveckling för att nå klimatvinster?
          </note>
          <note type="speaker">
            Anf. 157 EMMA WALLRUP (V) replik:
          </note>
          <note>
            Fru talman! Nej, vi är absolut inte emot teknikutveckling. Tvärtom!
            Forskning ska vi lyssna på mycket noga just nu eftersom vi står
            inför en farlig utveckling. Vi står och tippar precis på gränsen
            för om vi ska ha en civilisation eller inte. Teknikutvecklingen
            är otroligt viktig, och den behövs så fort som möjligt.
          </note>
          <note>
            Jag tycker att politik, företag, näringsliv och forskare ska
            samarbeta så mycket som möjligt och sitta runt borden och prata
            om hur vi kan stödja näringslivet att ställa om så fort som möjligt
            och om hur vi kan stödja den forskning som behövs. Det är kanske
            inte rymdraketer, rymdturism och sådana saker som behövs just
            nu, utan det handlar om att stödja den viktiga forskning som behövs
            för civilisationens överlevnad. Det är fruktansvärt viktigt.
          </note>
          <note>
            Det är bara det att FN:s klimatpanel, VTI, forskare på KTH och
            en lång rad instanser har sagt att teknikutvecklingen inte kommer
            att räcka. Det är så pass bråttom att vi även behöver effektivisera
            transporterna. Där talar man om samhällsplanering, och det man
            framför allt menar är vägsatsning ­ ar kontra järnväg.
          </note>
          <note>
            När vi beslutade att bygga Förbifart Stockholm gick vi emot Sveriges
            klimatmål bara med en enda infrastruktursatsning. Forskarna talar
            om inducerad trafik, vilket innebär att ju mer vägar man bygger
            desto mer bilar blir det på de vägarna. Det finns forskning som
            visar att det fungerar så. Just därför är det viktigt med samhällsplanering.
            Vi behöver bygga ut järnvägen, vi behöver bygga ut kollektivtrafiken
            och vi behöver energieffektivisera bilflottan, både framöver och
            den bilflotta som finns här och nu, på alla sätt som är möjliga.
          </note>
          <note>
            Jag vill verkligen att vi ska samarbeta så mycket som möjligt
            över alla instanser, men vi behöver också regleringar.
          </note>
          <note type="speaker">
            Anf. 158 ANDERS ÅKESSON (C) replik:
          </note>
          <note>
            Fru talman! Mitt intryck är inte att rymdturism är det främsta
            forskningsområdet i Göteborg eller Södertälje där två av världens
            främsta tillverkare av tunga fordon dagligen sliter och utvecklar
            inom de lagar och bestämmelser som finns för att göra den här
            tekniken bättre och smartare och fordonen teknikvänliga, miljövänliga
            och förarvänliga.
          </note>
          <note>
            Det är bra att Emma Wallrup tog avstånd från sin teknikfientliga
            ton som jag faktiskt uppfattade i hennes anförande.
          </note>
          <note>
            När det gäller skogen och biosamhället, Emma Wallrup, har Sverige
            som nation en uppenbar fördel gentemot andra länder som också
            kämpar för att ställa om till en bioekonomi, alltså en ekonomi
            och en välfärd som inte är beroende av fossila drivmedel. I vårt
            land har vi den uppenbara fördelen av att kunna använda ytan,
            framför allt skogen – det som växer och gror och kan skördas och
            brukas utan att förbrukas.
          </note>
          <note>
            I den ekonomin och med den tekniken utgör lastbilen, gummihjulsfordonet,
            en helt uppenbar del och fördel. Det vimlar inte av järnvägsspår
            eller hamnar i inlandet, vare sig hos mig nere i Småland eller
            i Norrland eller Uppland.
          </note>
          <note>
            Fru talman! Då ställer jag frågan: Varför denna fientliga hållning
            just till gummihjulsfordon? Det är något slags hittepåpolitik.
            Centerpartiet och Alliansen driver på för transporteffektivitet
            oavsett transportslag. De ska arbeta tillsammans för en bättre
            värld och ett bättre land. Varför har man denna avoghet just mot
            gummihjulstrafiken?
          </note>
          <note type="speaker">
            Anf. 159 EMMA WALLRUP (V) replik:
          </note>
          <note>
            Fru talman! Jag tycker att Anders Åkesson inte lyssnar på vad
            jag säger. Du hörde fel ända från början, Anders Åkesson, när
            det gäller att jag skulle vara teknikfientlig. Det är helt tvärtom.
            Jag sa att vi behöver samhällsplanering jämte tekniken. Jag sa
            att vi är med på 74 ton om man tar det på skogsbilvägar och så
            fort som möjligt går mot omlastning till järnväg och sjöfart när
            det är möjligt. Det är alltså precis tvärtom.
          </note>
          <note>
            Vi lyssnar mycket noga på forskningen som säger att det är oerhört
            bråttom. Som jag sa tidigare är det oerhört viktigt att vi sätter
            oss ned med industrin – fordonsindustrin och alla industrier –
            och verkligen talar konstruktivt utan några misstankar och faktiskt
            diskuterar hur vi ska rädda den här planeten eller snarare vår
            civilisation så fort som möjligt, för det är fruktansvärt bråttom.
          </note>
          <note>
            Varenda civilisation, som vi hittills har studerat, som inte
            har reglerat girigheten har gått under. Vi har sett det i Rom,
            vi har sett det på Påskön och vi har sett olika urbefolkningar
            som överexploaterade sina resurser och gick under.
          </note>
          <note>
            Jag tror att ett barn kan förstå att om man gör slut på alla
            resurser man ska leva av, då kommer man inte att överleva. Om
            man släpper ut så myck ­ et koldioxid i atmosfären att man tar
            bort förutsättningarna för att över huvud taget bedriva jordbruk
            och ha infrastruktur för att stormar och så vidare förstör infrastrukturen,
            då kommer man inte att överleva som civili ­ sation.
          </note>
          <note>
            Vi måste skapa lagar och regler på ett rimligt sätt så att vi
            gynnar omställning och gör det lätt att göra rätt, lätt att få
            inkomster och bygga samhället på rätt sätt, men svårare att göra
            fel eftersom det är farligt.
          </note>
          <note type="speaker">
            Anf. 160 LARS TYSKLIND (L):
          </note>
          <note>
            Fru talman! Det har blivit lite tomt i salongen. Det kanske är
            ett tecken på att vi ska fatta oss kort; jag vet inte.
          </note>
          <note>
            Icke förty yrkar jag bifall till förslaget i betänkandet, utom
            på de punkter där Liberalerna har en reservation. Vi står naturligtvis
            bakom samtliga reservationer där Liberalerna står själva eller
            är med i någon konstellation, men jag nöjer mig med att yrka bifall
            till reservation nr 13 om vinterdäck – jag återkommer till detta
            – och reservation nr 6, som är en alliansreservation om strategi
            och försöksverksamhet för självkörande bilar.
          </note>
          <note>
            Vi är, tycker jag, förbluffande eniga om att det är bra att vi
            ska införa en ny bärighetsklass, BK4, för 74-tonslastbilar som
            gör det möjligt att använda tyngre fordon och fordonskombinationer
            än i dag. Det är både klimatsmart och transporteffektivt. Det
            ökar konkurrenskraften och minskar utsläppen.
          </note>
          <note>
            Så långt är allt bra. Mindre bra är de uttalanden som finns i
            proposi ­ tio ­ nen om begränsningar för att kunna använda sig
            av fördelen med tyngre fordon. Det får inte innebära att man flyttar
            gods från järnväg och sjöfart till lastbil.
          </note>
          <note>
            För Liberalerna måste den bärande principen vara vägens kvalitet.
            Det har talats mycket här om att vägarna är för dåliga, att broar
            inte tål trycket, att trummor inte fungerar och så vidare. Men
            det är egentligen ingen politisk fråga. Det är ju självklart att
            om man tillåter 74-tonslastbilar att köra där det går ska de inte
            köra där det inte går. Det är en teknisk fråga, så jag tycker
            att den diskussionen är ganska ointressant ur riksdagsperspektiv.
            Vi har bara att ta ställning till att 74-tonslastbilar är tillåtna
            i Sverige och att man får köra på de vägar där det går. Det vill
            säga att bärigheten blir den princip som styr detta.
          </note>
          <note>
            Från Liberalernas sida förväntar vi oss att regeringen noterar
            de uttalanden som utskottet har gjort om detta och att de finns
            med i det fortsatta arbetet när man inför regelverket för 74-tonsfordon.
          </note>
          <note>
            Fru talman! För Liberalerna – och, antar jag, en del andra också
            – är det viktigt att tänka trafikslagsövergripande. Det innebär
            att varje transportslag ska användas optimalt vid varje givet
            tillfälle, och då pratar vi både om transporteffektivitet och
            om miljö- och klimathänsyn när det gäller utsläppen. Men det ska
            inte bygga på att man förhindrar utvecklingen av ett transportslag
            bara för att det skulle kunna konkurrera med ett annat. Det finns
            inget motsatsförhållande i detta.
          </note>
          <note>
            Från Liberalernas sida tycker vi att det är viktigt att utnyttja
            även sjöfarten och järnvägen så mycket som möjligt och att det
            sker en överflyttning till sjöfart och järnväg. Vi ser att det
            är en stor del av den framtida potentialen med långväga transporter.
            Den överflyttningen måste dock bygga på att man utvecklar järnvägstrafikens
            och sjöfartens konkurrenskraft och tillgänglighet, inte bara försämrar
            vägtrafikens konkurrenskraft.
          </note>
          <note>
            Det handlar om det arbete och de kraftiga höjningar som gjordes
            på drift och underhåll av järnvägen redan på alliansregeringens
            tid. Det är en väldigt viktig faktor.
          </note>
          <note>
            Sjöfarten har också en miljöläxa att göra. Man utvecklas nu snabbt
            inom sjöfarten när det gäller både utsläpp och miljömässighet,
            men historiskt sett har inte heller sjöfarten varit miljömässig.
            Miljömässigheten har legat i att man har kunnat transportera stora
            mängder samtidigt.
          </note>
          <note>
            Det finns även andra saker inom sjöfarten som vi måste arbeta
            vidare med och ytterligare utveckla. Det handlar om regelverken,
            inte minst de som är kopplade till den inre sjöfarten.
          </note>
          <note>
            Vi har också det man kallar intermodalitet, som har lyfts fram
            här tidigare. Det är alltså kopplingen mellan transportslagen,
            det här med noderna och att man tänker i stråk. Det tror jag kommer
            att vara den stora saken i framtiden för att vi ska få effektiva
            transporter.
          </note>
          <note>
            Jag vill påstå att det här med att börja begränsa ett transportslag
            kommer att motverka den processen. Vi har ju hört exempel här
            där det visar sig att kopplingen mellan sjöfart, järnväg och lastbilstrafik
            blir bättre när man börjar köra med tyngre fordon och längre fordon.
          </note>
          <note>
            Det här med intermodalitet har också nämnts i samband med hamnar
            i Norrlands inland och sådant. Det blir nästan lite fånigt att
            föra den diskus ­ sionen. Det handlar inte om det, utan det handlar
            om att transporter startar någonstans. Transporterna inne i landet
            startar ju med sjöfarten. Göteborgs hamn är duktig på att köra
            vidare med järnväg ut i Sverige. Det avslutas oftast med en lastbilstransport.
            I det sammanhanget är det väl bra att också lastbilstransporten
            är effektiv. Sedan rullar det naturligtvis åt motsatt håll också.
            Intermodaliteten är alltså något oerhört viktigt.
          </note>
          <note>
            Fru talman! Regeringspartierna och Vänsterpartiet skriver i sin
            motivreservation: ”Skälet för vårt ställningstagande på denna
            punkt är att vi ser en uppenbar risk för att lastbilstransporternas
            attraktivitet kommer att öka på bekostnad av järnvägens och sjöfartens
            och att detta bidrar till ökade utsläpp från vägtrafiken.”
          </note>
          <note>
            Här är det angeläget att lyfta fram och påminna om att det har
            visat sig finnas stora miljövinster med både längre och tyngre
            fordon vad gäller såväl konkurrenskraft och transporteffektivitet
            som utsläpp.
          </note>
          <note>
            ETT-projektet har pågått länge nu – det måste vara över tio sedan
            det påbörjades. ETT står för en trave till – man körde långtradare
            på ända upp till 90 ton, långa fordon med fyra virkestravar. Bränsleförbrukningen
            sjönk med 15 procent, och det blev mycket kostnadseffektivare
            att använda dessa. Det är också ett argument.
          </note>
          <note>
            Det finns ett tillkännagivande i betänkandet som även Liberalerna
            står bakom. Det är en uppmaning till regeringen att jobba vidare
            med att skyndsamt införa regler för längre fordon. Nu har vi en
            dispensgivning, och det är väl bra, men man bör göra detta till
            mer regel än undantag och utse vägar där det är lämpligt med längre
            fordon.
          </note>
          <note>
            Fru talman! Jag ska tala om något helt annat. Det handlar om
            vinterdäck. Där har Liberalerna en reservation. Den handlar inte
            alls om vilka axlar man ska ha dubbdäck på och sådant, utan den
            handlar om balansen mellan att använda dubbdäck eller inte. Det
            är viktigt att vi har en balans mellan trafiksäkerhet och miljöhänsyn.
          </note>
          <note>
            Det här har man löst – jag tror att det bara är i Stockholm och
            Göteborg – genom att stänga av gator. Det har hänt att luftkvaliteten
            varit så dålig att det har blivit nödvändigt. Men i många andra
            delar av landet skulle det vara oansvarigt ur trafiksäkerhetssynpunkt
            att inte köra med dubbdäck, så det ser väldigt olika ut över landet.
          </note>
          <note>
            Därför vill vi lyfta idén att i stället för att gå förbudsvägen
            göra som i bland annat Norge, i Oslo. Där heter det piggeavgift,
            ett fint ord. Man tar ut en dubbdäcksavgift för den som kör in
            i dessa områden. Den kan vara ganska stor. Om man kommer från
            ett område där man har dubbdäck på bilen är det ändå rimligt att
            man får köra in i dessa zoner men att det kostar pengar. Då får
            man göra det valet. Detta har visat sig väldigt effektivt.
          </note>
          <note>
            En sådan avgift kan man differentiera utifrån klimatförhållanden,
            naturligtvis, och även utifrån miljömässiga förhållanden – vad
            man har för problem med luftkvaliteten och så vidare. Detta är
            en modell som vi gärna ser att man tittar på och utvecklar.
          </note>
          <note>
            Vidare har vi tänkt att de pengar som kommer in från detta används
            inom regionen just för luftvårdsinsatser. Det handlar om dammbindningsmetoder,
            för ett av de stora problemen på vårarna är ju det damm som dubbdäcken
            har rivit upp. Det handlar om att sopa sand och om lagning av
            vägbanor och så vidare. Detta behandlas i reservation nr 13, som
            jag yrkade bifall till i inledningen.
          </note>
          <note>
            I detta anförande instämde Sten Bergheden (M), Anders Åkesson
            (C) och Robert Halef (KD).
          </note>
          <note type="speaker">
            Anf. 161 EMMA WALLRUP (V) replik:
          </note>
          <note>
            Fru talman! Jag ställer mig faktiskt frågan hur Lars Tysklind
            tänker sig att järnvägen ska gynnas. Nu går 70–80 procent av godset
            med lastbil, och du menar att vi inte ska begränsa något transportslag
            utan gynna alla. Men hur mycket ska vi då gynna järnvägen för
            att effektivt få se en överflytt ­ ning, så att inte 70–80 procent
            av godset går på våra vägar med trafik ­ olyckor, trängsel och
            en massa andra problem som följd?
          </note>
          <note>
            Sjöfarten jobbar också väldigt mycket med miljöfrågorna i dag.
            Vi är världsledande på ny teknik när det gäller vår sjöfartsflotta
            och olika forskningsprojekt kring ny teknik och så vidare. Även
            svaveldirektivet har drivit fram en miljövänligare sjöfart.
          </note>
          <note>
            Jag håller med om att det fortfarande finns saker att göra, men
            det är också mycket som är på gång och som är gjort. Man prövar
            biobränslen i stor skala, köper in elfärjor och börjar med rotorsegel.
            Så det finns väldigt mycket spännande på gång där.
          </note>
          <note>
            Min fråga är framför allt: Hur tänker sig Lars Tysklind att vi
            får den här överflyttningen? Rent ekonomiskt bär det sig ju inte
            för de godsföretag som kör på järnväg i dag på grund av höga banavgifter
            och så vidare. Jag har inte från Alliansens sida sett de stora
            satsningar som skulle behöva komma till för att stärka järnvägen.
            Jag är väldigt nyfiken!
          </note>
          <note type="speaker">
            Anf. 162 LARS TYSKLIND (L) replik:
          </note>
          <note>
            Fru talman! Som svar på den sista frågan kan det ibland på den
            nuvarande regeringen, och även Vänsterpartiet, verka som att detta
            med att öka drift och underhåll av järnväg är något man har hittat
            på de senaste åren. På något vis tycker jag att detta är lite
            irrelevant. Man får aldrig glömma bort att alliansregeringen tog
            över låg drift och underhåll av järnväg på under 4 miljarder per
            år. När den frånträdde var det uppe i omkring 9 miljarder. Sedan
            har ytterligare 1 miljard lagts till, och det är säkert också
            nödvändigt.
          </note>
          <note>
            När det gäller sjöfarten kanske jag blev lite otydlig kring att
            man skulle göra sin miljöläxa. Man har gjort väldigt mycket. Varje
            gång man byter ut ett fartyg har det, tror jag, 20 procent bättre
            bränsleeffektivitet. Så det är klart att det sker i väldigt stora
            språng. Problemet är att man måste ha fasta och långsiktiga regler
            eftersom man ju har fartygen under 20–30 år. Det är det viktiga
            när det gäller regelverket och vad vi kräver.
          </note>
          <note>
            När vi talar om biobränsle är det klart att sjöfarten kan använda
            det, men det blir också ett motsatsförhållande. När vi sedan diskuterar
            lastbilstrafikens effektivitet talar vi bara om fossila bränslen.
            Precis samma utveckling måste ju ske inom den tunga trafiken –
            där måste man också gå över till biobränslen, och vi har också
            elektrifieringen. Den utvecklingen kommer naturligtvis också att
            kosta kapital och krävas för att vi ska nå klimatmålen, som vi
            väl är överens om att vi ska.
          </note>
          <note>
            Det handlar alltså om att transportslagen måste utvecklas på
            sina egna meriter. Det gäller både konkurrenskraft och optimering
            med avseende på miljöskador och klimatutsläpp.
          </note>
          <note type="speaker">
            Anf. 163 EMMA WALLRUP (V) replik:
          </note>
          <note>
            Fru talman! Jag tycker också att man ska lägga styrmedlen så
            att man gynnar en övergång och så att de inte blir felriktade
            och man inte har riktig insikt i hur verksamheten fungerar. Då
            riskerar man att lägga dem fel så att det bara blir pålagor. Men
            vi behöver styreffekt, och det är lite märkligt att ni är emot
            kilometerskatten samtidigt som du här talar om att vi ska gynna
            järnvägen helt på egna meriter och att ni vill införa 74 ton även
            på Europavägarna, som kommer att konkurrera med järnväg och sjöfart.
          </note>
          <note>
            Jag ser inte framför mig hur din omställningsplan ser ut. Det
            är väldigt viktigt att vi har en noggrann omställningsplan som
            faktiskt ger styreffekt i verkligheten – att det inte bara är
            ord. Jag tror att du har ett engagemang, men jag tycker inte att
            det är genomtänkt. Vi måste ju agera fort och få en hävarmseffekt
            så att vi verkligen styr om. Det är verkligen svårt för mig att
            förstå hur det ska gå till om vi inte använder styrmedel.
          </note>
          <note>
            Ni låg på 9 miljarder, och det är bra att ni höjde järnvägsunderhållet.
            Klimatdebatten hade nog inte kommit igång så mycket tidigare,
            så det berodde lite grann på det. Det är väldigt bra att ni gjorde
            det, men för hela järnvägsnätet behövs minst 10 miljarder bara
            för att hålla det i befintligt skick.
          </note>
          <note>
            Det var bara Vänsterpartiet och, på ett populistiskt sätt, Sverigedemokraterna
            som låg på 10 miljarder; Sverigedemokraterna hade glömt många
            andra satsningar som måste till. Det var bar a vi som inför valet
            låg på 10 miljarder i vår budget. Nu har vi kommit över den summan,
            vilket är väldigt bra.
          </note>
          <note>
            Men jag håller med dig: långsiktiga regler och så mycket samverkan
            över blockgränserna som möjligt. På så sätt tror jag att vi kan
            komma närmare den omställning som behöver ske, och det är otroligt
            viktigt.
          </note>
          <note type="speaker">
            Anf. 164 LARS TYSKLIND (L) replik:
          </note>
          <note>
            Fru talman! Om vi nu talar om hur man ska kunna få ett hållbart
            transportsystem och att transportslagen ska kunna utvecklas för
            att göra sin optimala del i detta måste vi vara helt överens om
            att vi inte bara kan ha antingen sjöfart, järnväg eller vägtrafik
            – de måste samspela.
          </note>
          <note>
            Nu fokuserar vi väldigt mycket på 74 ton och längre fordon, och
            det gör vi för att det är en del i att få till stånd mindre utsläpp
            och mer kostnadseffektiva transporter på vägsidan.
          </note>
          <note>
            Men jag tror att både Emma Wallrup och jag nämnde detta med intermodalitet.
            Man måste se till att hamnar och järnvägsnoder passar in i systemet.
            Det är det som kommer att vara den svaga punkten. Om det är lätt
            att lasta om och få kostnadseffektiva transporter kommer det att
            hända.
          </note>
          <note>
            Vi fick ett exempel med Jula i Västergötland. På grund av att
            man fått dispens för att köra ett antal containrar i ett fordonståg
            på väg blir det plötsligt lönsamt att ta dem med järnväg till
            Falköping och ta dem därifrån. Det är det jag menar i mitt anförande:
            Jag tror snarare att det kommer att vara kontraproduktivt om man
            för att främja ett transportslag stryper ett annat. Man måste
            skapa ett system där man optimerar alla transportslag; de måste
            leva på sina egna meriter.
          </note>
          <note>
            När det gäller järnvägen höjdes ju drifts- och underhållspengarna
            successivt, och det handlar naturligtvis om tillgänglighet. Vi
            kan prata kostnader, men på järnvägssidan tror jag att det handlar
            mycket om tillgänglighet och driftssäkerhet också – det är väldigt
            viktigt.
          </note>
          <note type="speaker">
            Anf. 165 LEIF PETTERSSON (S) replik:
          </note>
          <note>
            Fru ålderspresident! Jag vänder mig lite mot det resonemang som
            alla de borgerliga debattörerna har haft, där de talar om att
            vi vill begränsa ett transportslag till förmån för andra. Det
            är ju egentligen inte detta det handlar om. Att införa 74-tonslastbilar
            är ju inte att begränsa ett transportslag. I stället handlar det
            om att använda ett transportslag på ett mer effektivt sätt. Detta
            har Lars Tysklind talat en hel del om, och jag kan hålla med om
            en del i resonemangen om intermodalitet, stråk och sådant. Det
            är helt rätt; så måste vi jobba framöver. Men då måste vi också
            se till att marknaden får styra.
          </note>
          <note>
            Jag kan se det hela ur Norrbottens perspektiv. Där är det fler
            företag som vill än som kan frakta sitt gods på järnväg ned till
            sin marknad i Mellansverige eller längre bort. Men kapaciteten
            finns inte. Hela vårt järnvägssystem har i dag problem med kapaciteten
            nästan överallt. Det gör ju att man måste välja något annat sätt
            för att godset ska fram. Då är det ofta lastbilstransporter man
            får välja.
          </note>
          <note>
            Då kan man inte vidta åtgärder som ytte rligare förstärker problemen.
            I stället måste man vidta åtgärder för att stärka järnvägens konkurrenskraft.
            Detta var Lars Tysklind inne på, men det är inte ett resonemang
            som man kan föra om man samtidigt menar att det står i motsatsställning
            till att föra över gods mellan järnväg och väg.
          </note>
          <note type="speaker">
            Anf. 166 LARS TYSKLIND (L) replik:
          </note>
          <note>
            Fru ålderspresident! Jag tycker nog att Leif Pettersson gjorde
            en logisk kullerbytta där.
          </note>
          <note>
            Det är förstås lite positivt att Leif Pettersson säger att han
            ”vänder sig lite mot” vårt resonemang. Att det bara är lite han
            vänder sig mot kan kanske vara bra.
          </note>
          <note>
            Att marknaden styr och att det finns kapacitetsbrist inom järnvägsnätet
            är vi helt överens om. Det finns de som inte kan transportera
            på järnväg på grund av kapacitetsbrist. Det är ju detta vi pratar
            om när vi talar om tillgänglighet. Det måste vi avhjälpa.
          </note>
          <note>
            Vi behöver underhålla den järnväg vi har, så att den fungerar.
            Vi vet att detta gäller lite varstans i Sverige. Dessutom måste
            järnvägsnätet byggas ut. Det är vi väl helt överens om.
          </note>
          <note>
            Men sedan kommer den logiska kullerbyttan: På grund av att järnvägen
            inte fungerar tvingas man ta godset på lastbil, men varför ska
            man då inte utnyttja lastbilen optimalt och köra 74-tonsekipage
            och längre lastbilar? Det blir något slags moment 22 i detta.
            När sedan järnvägskapaciteten byggs ut och man får till detta
            med intermodaliteten och omlastningsnoderna torde vi väl få ett
            annat system.
          </note>
          <note>
            Leif Pettersson säger att marknaden ska styra, men det gör den
            ju inte om vi begränsar möjligheten att använda 74-tonsbilar så
            att systemet inte går att utnyttja så bra som möjligt bara för
            att det finns brister någonstans i det. Det är klart att de bristerna
            ska avhjälpas och att sjöfarten ska få bättre möjligheter. Jag
            tror framför allt att det handlar om regler. I dag talar man mycket
            om regelverket för sjöfarten.
          </note>
          <note type="speaker">
            Anf. 167 LEIF PETTERSSON (S) replik:
          </note>
          <note>
            Fru ålderspresident! Det blir lite märkligt, det där: Om vi inte
            tillåter 74 ton på alla vägar, överallt och hela tiden, kan vi
            alltså inte transportera något på lastbil alls. Ja, riktigt så
            är det kanske ingen som har sagt.
          </note>
          <note>
            Huvuddelen av transporterna går i dag på lastbil, precis som
            Emma Wallrup sa. Vi vet alla att det är på det viset. Det handlar
            inte om att gynna eller missgynna något visst transportslag, utan
            det handlar om hur marknaden vill transportera sina varor.
          </note>
          <note>
            I dag finns det en medvetenhet om att vi inte kan leva på den
            här jorden flera gånger om, utan vi måste begränsa resursanvändningen.
            Då måste vi vara överens om att vi inte kan vidta åtgärder som
            bara förstärker detta rätt av.
          </note>
          <note>
            Jag tror att det fortfarande finns många fler vägar som vi framöver
            ska öppna för 74 ton. Så är det.
          </note>
          <note>
            I det här sammanhanget kan det också vara bra att diskutera lite
            om biobränslen, som ju Lars Tysklind var inne på. Det är utmärkt,
            men det finns en begränsning i det. Det finns inte hur mycket
            biobränsle som helst. Det ska användas till flyg, till tunga lastbilar,
            till personbilar och till vad sjutton som helst. Samtidigt kan
            samma skogsråvara också användas till en massa andra bra saker.
            Där finns en begränsning. Vi måste diskutera vilket behov som
            ska gå först när det gäller biobränslen. För mig är det tunga
            fordon.
          </note>
          <note type="speaker">
            Anf. 168 LARS TYSKLIND (L) replik:
          </note>
          <note>
            Fru ålderspresident! Det var ju bra att Leif Pettersson kom in
            på skogen här. Ni kan ju sitta kvar och lyssna på nästa debatt
            och diskutera skogens användningsområden. Ni är välkomna att vara
            med!
          </note>
          <note>
            Jag tog upp sjöfartens regelverk, men jag hann inte prata färdigt
            om det. Den utveckling som pågår när det gäller regelverket är
            positiv. Man går från detaljstyrning till en styrning av funktioner
            och att man uppfyller vissa villkor. Man kan uppfylla villkoren
            på lite olika sätt, men man ska kunna visa att man uppfyller dem.
            Detta är något som rimligtvis gör sjöfarten mer konkurrenskraftig.
          </note>
          <note>
            Leif Pettersson talar om biobränslen och var gränsen ska gå.
            Om jag får ha en personlig vision om detta ska jag säga att jag
            är ganska övertygad om att personbilsflottan kommer att elektrifieras.
            Det kommer att vara den stora delen. En del av den tunga trafiken
            kommer också att elektrifieras i stora stråk. Men biobränslena
            kommer ändå att krävas både inom vägtrafiken och inom sjöfarten
            och flyget.
          </note>
          <note>
            Det måste ju fungera i praktiken också. V i kan inte bara införa
            74 ‑ tonsekipage och längre lastbilar samtidigt som vi begränsar
            vägnätet. Nå ­ gon ska ju investera i dessa fordon, och då måste
            de kunna användas i rimlig omfattning; annars finns ju ingen lönsamhet.
            Precis som Leif Pet ­ tersson sa: Till syvende och sist är det
            marknaden som styr. Det måste vara lönsamt, kostnadseffektivt
            och konkurrenskraftigt. Då är det bra om man kan kombinera det
            med miljömässiga hänsyn och minskade utsläpp. Det är precis detta
            som den här diskussionen handlar om.
          </note>
          <note type="speaker">
            Anf. 169 ROBERT HALEF (KD):
          </note>
          <note>
            Fru ålderspresident! En väl fungerande infrastruktur utgör en
            grundläggande förutsättning för ett levande samhälle och en levande
            landsbygd. Den gemensamma uppfattningen inom Alliansen är att
            de enskilda vägar ­ na är en viktig del i detta eftersom de gör
            det möjligt för ca 1 miljon människor att varje dag ta sig till
            och från bostaden och jobbet.
          </note>
          <note>
            De enskilda vägarna underlättar också för allmänhetens möjlighet
            till friluftsliv och för besöksnäringen i landet. De utgör även
            en viktig förutsättning för godstransporter. Detta viktiga vägnät
            måste vara hållbart och ha en bra standard för bärighet och belastning.
            En viktig förutsättning för att upprätthålla och utveckla de enskilda
            vägar som har statsbidrag är att det finns ett anpassat regelverk,
            men även bra tillämpning och bemötande från ansvariga myndigheters
            sida.
          </note>
          <note>
            Fru ålderspresident! Det har gått mer än tre år sedan den nya
            bestäm ­ melsen om vinterdäckskrav för tunga fordon trädde i kraft.
            Det är nu dags att utvärdera effekterna av de nya reglerna för
            att se om antalet trafikolyck ­ or med tunga fordon minskat som
            en följd av kravet på vinterdäck.
          </note>
          <note>
            Kristdemokraterna föreslår även att krav på vinterdäck ska införas
            för släpvagnar över 3,5 ton. Det är ett viktigt krav för att minimera
            risken för att tillkopplade släpfordon viker sig vid inbromsning
            och därmed förorsakar olyckor. Kravet på vinterdäck gäller i dag
            endast fordonets drivaxel och inte tillhörande släps hjul. En
            släpvagn på över 3,5 ton omfattas med andra ord inte av kravet.
            Tunga fordon med ekipage utan vinterdäck kan utgöra en fara i
            trafiken. Detta vill vi ändra på för att öka trafiksäkerheten.
          </note>
          <note>
            Fru ålderspresident! Teknikutvecklingen får ofta konsekvenser
            för transportsystemet. Det är viktigt att politiken och lagstiftningen
            håller jäm ­ na steg med tekniken. Inom allianspartierna är vi
            eniga om att utveck ­ lingen av autonoma fordon kan få en genomgripande
            effekt på hela vägtrafiksystemet. Såväl persontransporter som
            godstransporter skulle gynnas av fler självstyrande fordon. Den
            pågående testverksamheten med självkörande fordon i Göteborg visar
            att Sverige ligger i framkant i fråga om teknikutvecklingen, vilket
            är glädjande.
          </note>
          <note>
            Framtidens teknik för med sig såväl möjligheter som utmaningar
            när det gäller hur vi planerar transportinfrastrukturen. Samtidigt
            finns en rad juridiska och trafiksäkerhetsmässiga aspekter som
            måste beaktas.
          </note>
          <note>
            Både persontrafik och godstransporter skulle gynnas av fler självstyrande
            fordon. I framtiden skulle fler godstransporter kunna automatiseras.
            Precis som med elfordon har Sverige alla möjligheter att vara
            ett föregångsland när det gäller självstyrande fordon. Vi har
            bil- och lastbilstillverkare i världsklass och ett gott utgångsläge.
            Redan i dag kör självstyrande fordon på våra vägar på försök.
            Dessa försök behöver utökas. Därför behöver Sverige en heltäckande
            strategi för självstyrande fordon som bejakar utvecklingen för
            autonoma fordon.
          </note>
          <note>
            Fru ålderspresident! Kristdemokraterna har under en längre tid
            föreslagit längre och tyngre lastbilar för att effektivisera godstransporterna.
            Det blir billigare för näringslivet att få godset transporterat.
            Det blir mer miljövänligt, eftersom färre lastbilar transporterar
            mer gods åt gången. Dessutom har näringslivet, främst skogsindustrin
            och malmindustrin, efterfrågat detta. På initiativ av allianspartierna
            har riksdagen tidigare gett ett tillkännagivande till regeringen
            om att göra detta möjligt.
          </note>
          <note>
            I propositionen om godstrafikfrågor föreslår regeringen ändringar
            i lagen om vägtrafikdefinitioner. Det innebär att en ny bärighetsklass
            införs, BK4, som ska möjliggöra färd med tyngre fordon, upp till
            74 ton, i enlighet med allianspartiernas och riksdagsmajoritetens
            tillkännagivande.
          </note>
          <note>
            Men regeringen indikerar i propositionen att upplåtandet av ett
            vägnät för BK4 ska begränsas till att omfatta endast ca 8 procent
            av det statliga vägnätet. Det ska dessutom vägledas av principen
            att detta inte får åsidosätta regeringens ambition att flytta
            över gods från väg till järnväg och sjöfart.
          </note>
          <note>
            Kristdemokraterna anser att regeringens förslag är mycket begränsande.
            Med denna begränsning stryper man effekten av reformen.
          </note>
          <note>
            För att näringslivet ska kunna dra nytta av de tyngre lastbilarna
            måste sammanhängande stråk upplåtas. Blir vägnätet för avgränsat
            saknar många näringar incitament att investera i nya större och
            miljövänligare fordon. Därför föreslår Kristdemokraterna tillsammans
            med övriga allianspartier att tyngre lastbilar, upp till 74 ton,
            ska tillåtas på alla vägar där bärigheten är tillräcklig.
          </note>
          <note>
            Kristdemokraterna instämmer självklart i målet att mer gods ska
            transporteras via järnväg och sjöfart för att minimera koldioxidutsläpp
            från transportsektorn. Det är självklart att vi jobba r åt det
            hållet. Att tillåta 74 tons lastbilar endast på korta vägstumpar
            är emellertid ingen bra åtgärd. Regeringens begränsning av vägnätet
            gör transporterna mindre kostnadseffektiva. Det missgynnar vår
            exportnäring, och de potentiella positiva miljöeffekterna kommer
            att utebli.
          </note>
          <note>
            Kristdemokraterna anser att alla trafikslag är viktiga. De kompletterar
            varandra, och en smart samverkan mellan olika trafikslag ger störst
            samhällsnytta.
          </note>
          <note>
            Allianspartierna och en majoritet i utskottet anser att vägarnas
            bärighet ska vara avgörande för vilket vägnät som ska upplåtas
            för lastbilar med en högsta bruttovikt på 74 ton. Detta bör genomföras
            skyndsamt. Det kommer att sänka kostnader och minska utsläpp av
            koldioxid per transporterat ton gods. Därmed bidrar förslaget
            till en minskad miljö- och klimatpåverkan. Det bidrar även till
            att stärka svenskt näringslivs internationella konkurrenskraft.
          </note>
          <note>
            Fru ålderspresident! Riksdagen har tidigare i ett tillkännagivande
            uppmanat regeringen att fortsätta utreda frågan om att tillå ta
            fordon upp till 30 meter. Kristdemokraterna har föreslagit detta
            tidigare. Vi anser att regeringen skyndsamt bör hantera tillkännagivandet
            och göra det möjligt att tillåta längre fordon.
          </note>
          <note>
            Fru ålderspresident! Jag yrkar bifall till Kristdemokraternas
            reserva ­ tion nr 14 samt den alliansgemensamma reservationen
            nr 6.
          </note>
          <note>
            I detta anförande instämde Sten Bergheden (M), Anders Åkesson
            (C) och Lars Tysklind (L).
          </note>
          <note type="speaker">
            Anf. 170 BIRGER LAHTI (V):
          </note>
          <note>
            Fru ålderspresident! Jag har aldrig fått så många frågor från
            mina egna som inför den här debatten: Vad tänker du säga? Det
            känns spännande. Det hade varit tjänstefel av mig om jag inte
            hade ställt upp i denna debatt, måste jag säga.
          </note>
          <note>
            Jag måste berätta lite om bakgrunden. Det är ingen hemlighet
            att när jag valdes in i riksdagen och förstod att mitt parti hade
            varit emot detta med 74 ton försökte jag bearbeta de andra och
            säga: Ni har landat fel. Det här måste vi inse.
          </note>
          <note>
            Jag är jätteglad för mitt parti och för att vi har tagit ställning.
            Det blir lite galet om vi skulle säga: Nej, när sex timmerbilar
            har passerat behöver inte den sjunde passera. Det vore fel. Så
            är det.
          </note>
          <note>
            Av naturliga skäl kommer jag givetvis inte att göra en obalans.
            Det kan jag inte göra. Men jag tänker ta upp några reflektioner
            och några fakta som jag tycker att det är hälsosamt att ha med.
          </note>
          <note>
            Jag vill sticka ut hakan och säga: Jag tror att jag har sett
            mer timmer och massabitar än vad ni alla tillsammans har gjort,
            eller än vad ni har sett makaroner. Det har varit mitt levebröd
            i 30 år. Skogstransporterna skulle ha gynnats av mer vägar. Men
            jag håller med om mycket av det som Leif har sagt. Det är klart
            att politiken inte kan peka ut detta. Vi har en myndighet som
            ska göra det. Och de har gjort det. Men jag har också förstått
            att de i sin tur hade ett staket. Det var kanske synd i några
            bemärkelser.
          </note>
          <note>
            Jag kommer från östra Norrbotten. Den närmsta järnvägsbiten finns
            österut, åt fel håll. Då hamnar jag hos Malmbanan. Skogsindustrin
            behöver transporter på gummihjul. Jag är glad över att vi har
            kommit så här långt, och jag håller med Leif. Jag hoppas att östra
            Norrbotten är nästa steg. Men det är klart att det är lite om
            det bara är 2–6 procent som skogsindustrin kan använda sig av.
          </note>
          <note>
            Jag måste ge beröm åt alla som har varit med i debatten. Jag
            tycker att alla har sagt kloka saker. Men skulle någon investera
            i utrustning om man bara kan använda den korta bitar? Nej, den
            kommer nog inte att användas på de här stumparna, som man hade
            kunnat tänka sig. Så är det.
          </note>
          <note>
            Det är synd att ordföranden i trafikutskottet har lämnat kammaren,
            för visst är det fel att de här husmodulerna från Lindbäcks Bygg
            hamnar på väg. Men det har ingenting att göra med 74 ton, utan
            det har med lätta men skrymmande moduler att göra. Vi saknar en
            järnväg till. Kanske Norrbotniabanan med dubbelspår skulle kanske
            ha löst den biten, men den finns inte på plats.
          </note>
          <note>
            Man har även diskuterat längre transporter. Det var 2009 som
            ETT-transporten, En trave till, började gå från Överkalix till
            Piteå. Det är en framgångssaga; det måste man medge. Man har utrett
            det, och man har rapporter om vad det har bidragit till. Men jag
            håller ju med om, vilket Leif var inne på, att det kanske är så
            att vi ska titta på dispenser för några transporter och var vi
            kan använda det.
          </note>
          <note>
            När det gäller ETT-transporten mellan Överkalix och Piteå är
            det i alla fall en framgångssaga. Finnarna kom och tittade på
            detta två tre år efter, och de har plankat av en transport på
            30 meter med 90 ton som de kör på flera ställen. Sedan är det
            så, precis som några har varit inne på, att inte heller Finland
            kunde öppna hela vägnätet. Det var vägbroar som man inte fick
            köra på, men de har givetvis öppnat vägnätet betydligt mer än
            vi. Av naturliga skäl, på grund av investeringskostnader, kör
            de mest på 68 ton, även om det är möjligt med 76 ton.
          </note>
          <note>
            Vad gäller framtiden hoppas jag givetvis att kloka politiker
            i regering ­ en försöker se till att vi får i alla fall de bitarna.
          </note>
          <note>
            När det gäller farhågorna om att flytta över transporter, som
            man målar upp som ett scenario, behöver man inte vara raketforskare
            eller ha hittat på stubinen för att veta att det finns jättemånga
            vägar för vilka man inte behöver ha dessa farhågor, och det är
            klart att de borde ingå.
          </note>
          <note>
            Jag ska inte förlänga debatten, men det hade varit tjänstefel
            av mig att inte tala om fakta när det gäller de här bitarna. För
            min del är det viktigt med skogsnäringen.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 3 maj.)
          </note>
          <note>
            § 16 Skogspolitik
          </note>
          <note>
            Miljö- och jordbruksutskottets betänkande 2016/17:MJU13
          </note>
          <note>
            Skogspolitik
          </note>
          <note>
            föredrogs.
          </note>
          <note type="speaker">
            Anf. 171 JOHAN HULTBERG (M):
          </note>
          <note>
            Fru ålderspresident! Jag har förmånen att få inleda denna debatt
            om skogen – vårt gröna guld.
          </note>
          <note>
            Skogen har såväl bokstavligt som bildligt betytt oerhört mycket
            för Sverige och byggt Sverige. Vårt välstånd och vår rikedom har
            i mycket stor utsträckning vuxit i skogen, och tack vare entreprenörer
            och duktiga företag samt inte minst mycket hårt arbete av generationer
            svenskar har vi kunnat skörda vad skogen har att ge och ständigt
            blivit bättre på att utnyttja biomassan. Förädlingsgraden har
            höjts inom industrin. Nya användningsområden har upptäckts och
            nya produkter utvecklats.
          </note>
          <note>
            Skogens historiska betydelse för vårt land kan knappast överdrivas,
            men skogen är inte bara vår historia utan lika mycket vår framtid.
          </note>
          <note>
            I tisdags gästade jag Skogsnäringsveckan och Bioekonomiskt Forum,
            ett årligt återkommande arrangemang som samlar skogsbranschen
            och andra skogligt intresserade aktörer och personer.
          </note>
          <note>
            Rubriken för årets forum var ”Sveriges framtid byggs av skogen”,
            och forumet fokuserade på träbyggande och innovation. Forumets
            olika talare framhävde de många möjliga användningsområdena för
            skogsråvaran. Hållbara textilier, fordonsbränslen, gröna kemikalier,
            storskaligt träbygg ­ ande och nya förpackningsmaterial var bara
            några exempel på användningsområden som lyftes fram.
          </note>
          <note>
            Skogsnäringen har alltså en alldeles enorm potential att bidra
            till fortsatt ekonomisk tillväxt med framväxt av nya företag och
            jobb och samtidigt bidra till, ja, rent av driva den nödvändiga
            omställningen till ett mer hållbart samhälle. Vi måste fasa ut
            det fossila och skapa en mer biobaserad och cirkulär ekonomi.
          </note>
          <note>
            Fru ålderspresident! Låt mig vara väldigt tydlig med vad som
            krävs för att den fantastiska potential som jag nu har försökt
            beskriva ska kunna tas till vara: Det kräver ett aktivt skogsbruk.
            Det kräver ett brukande av skogen.
          </note>
          <note>
            Ibland tycks detta, märkligt nog, glömmas bort i den allmänna
            debatten, och när jag lyssnar till en del ledamöter av denna kammare
            och tar del av en del andra partiers politiska förslag är det
            som om man inte inser eller vill inse faktum. Den grundläggande
            förutsättningen för att vi ska kunna få fram byggmaterial, drivmedel,
            textilmassa, gröna kemikalier och allt annat vi vill och kan få
            ut av skogen är att den växer och brukas – att skog avverkas och
            förädlas till färdiga produkter och material.
          </note>
          <note>
            Bara så kan skogen på allvar bidra till att möta klimatutmaningen
            och hjälpa oss att fasa ut fossil energi och icke förnybara material.
            Att värna och stärka äganderätten är bland annat därför en för
            oss moderater mycket viktig fråga och prioritering när vi utformar
            vår skogspolitik.
          </note>
          <note>
            Fru ålderspresident! Detta för mig vidare till att skogens potential
            förutsätter en politik som hänger ihop, en politik som är balanserad
            och som klarar av att göra avvägningar när olika intressen ibland
            kommer i konflikt med varandra. Jag är bekymrad över att vi har
            en regering som tycks ha väldigt svårt att klara av den här balansen
            och som internt verkar ha väldigt olika uppfattning om vart svensk
            skogspolitik är på väg.
          </note>
          <note>
            Vi har en regering som inte tar tag i de utmaningar och reella
            problem som svenskt skogsbruk står inför. Vi har en regering som
            i EU-sammanhang är passiv och som inte tycks förstå allvaret i
            de förslag som nu är uppe till förhandling på EU-nivå om bland
            annat klimat och markanvändning. Det är förslag som i väldigt
            hög utsträckning kan komma att påverka eller rent av begränsa
            svenskt skogsbruk och vårt nationella självbestämmande över skogen.
          </note>
          <note>
            Fru ålderspresident! I detta sammanhang vill jag därför dels
            påminna regeringen och regeringspartierna om det tillkännagivande
            som riksdagen redan har gjort om att just slå vakt om det nationella
            självbestämmandet, dels uppmana regeringen att med kraft agera
            för att säkerställa att bland annat det så kallade LULUCF-direktivet,
            som rör markanvändning, förändrad markanvändning och skogsbruk,
            inte utformas på ett sådant sätt att svenskt skogsbruk, direkt
            eller indirekt, begränsas.
          </note>
          <note>
            Regeringen säger sig vara av i princip samma uppfattning som
            Moderaterna och Alliansen i den här frågan. Det är bra, men det
            räcker inte. Regeringen måste också agera. Tyvärr har regeringens
            agerande i frågan hittills präglats av inaktivitet, vilket dessutom
            ger mig anledning att vara orolig för arbetet med det så kallade
            förnybarhetsdirektivet, som även det har stor bäring på skogen.
          </note>
          <note>
            Regeringen måste slåss med näbbar och klor för att ge svenskt
            skogsbruk goda förutsättningar och för vårt nationella självbestämmande
            över skogspolitiken. Risken är annars att vi sätter käppar i hjulet
            på den svenska skogsnäringen när vi avhänder oss viktiga verktyg
            i kampen mot klimatförändringarna.
          </note>
          <note>
            Fru ålderspresident! Jag underströk alldeles nyss vikten av en
            balanserad skogspolitik. Utgångspunkten för Moderaterna är skogsvårdslagens
            två jämställda mål om miljö och produktion. Det behövs åtgärder
            för att höja tillväxten i skogen, och det behövs åtgärder för
            att ytterligare utveckla naturhänsynen i skogsbruket och arbetet
            för den biologiska mångfalden.
          </note>
          <note>
            Ofta reduceras debatten om naturvårdsarbetet till en debatt om
            hektar – hektar skyddad natur och skog. Det är olyckligt dels
            eftersom det viktig ­ aste för skogen och den biologiska mångfalden
            inte är hur mycket skog som skyddas utan att skogsbruket bedrivs
            på ett hållbart sätt, dels eftersom strävan efter att ständigt
            undanta mer skog tenderar att göra att arbetet för att sköta och
            förvalta redan avsatt skog och mark glöms bort eller inte prio
            ­ riteras.
          </note>
          <note>
            Det är allvarligt att en stor del av Sverige omkring 4 500 naturreservat
            har förvaltningsplaner som inte följs eller som har blivit inaktuella.
            Därför, fru ålderspresident, yrkar jag bifall till reservation
            3, som handlar om just detta.
          </note>
          <note>
            Vi moderater anser att mer värdefull skog och natur behöver skyddas,
            men minst lika viktigt är alltså att förvalta redan skyddad natur
            på ett bra sätt. Annars går inte bara värdefulla naturvärden om
            intet utan också legitimiteten för politiken.
          </note>
          <note>
            Fru ålderspresident! Låt mig återvända till naturhänsynen i själva
            brukandet av skogen – till det som brukas kallas för generell
            hänsyn. Skogsbrukets naturvårdsarbete har tagit sjumilakliv framåt
            sedan den nuvarande skogsvårdslagen trädde i kraft 1994, och denna
            utveckling har skett på frivillig grund och bland annat drivits
            fram av miljöcertifieringarna inom skogsbruket.
          </note>
          <note>
            I dag när en avverkning görs tas i regel en lång rad olika hänsyn
            och en mängd åtgärder vidtas för att skydda värdefull natur eller
            för att skapa miljöer och strukturer som gynnar den biologiska
            mångfalden. Konkret handlar detta bland annat om att spara värdefulla
            träd, att skapa död ved, förebygga körskador, lämna kantzoner
            intill vatten och mycket mer.
          </note>
          <note>
            Vid sidan av den generella hänsynen, som kan beskrivas som en
            vardagshänsyn som ständigt tas i samband med att olika åtgärder
            i skogen genomförs, gör också Sveriges skogsägare mycket stora
            frivilliga avsättningar av mark. Hittills har Sveriges skogsägare
            avsatt 1,3–1,4 miljoner hektar produktiv skogsmark, helt frivilligt,
            i syfte att skydda värdekärnor och andra områden med höga naturvärden.
          </note>
          <note>
            Fru ålderspresident! Fungerar då miljöhänsynen i skogen? Ger
            den resultat? Svaret på båda frågorna är ja. Forskning från bland
            annat Skogforsk och SLU visar att de åtgärder som vidtas i skogsbruket,
            till exempel skapande av högstubbar och lämnande av så kallade
            hänsynsytor, ger effekt. Tittar man på viktiga indikatorer för
            att följa upp miljökvalitetsmålet Levande skogar ser man att utvecklingen
            går åt rätt håll. Det finns alltmer hård död ved och mer äldre
            lövrik skog. Andra indikatorer pekar också åt helt rätt håll.
          </note>
          <note>
            Vi moderater tycker att det är viktigt att fortsätta att utveckla
            och följa upp miljöhänsynen i skogsbruket för att säkerställa
            att man vidtar rätt åtgärder. Resultat och effektivitet behöver
            även inom detta område stå i centrum, tycker vi.
          </note>
          <note>
            Fru ålderspresident! Jag vill också lyfta upp behovet av att
            regeringen ser över tillämpningen och utformningen av artskyddsförordningen
            liksom hanteringen av nyckelbiotoper. Om delvis detta har redan
            en riksdagsmajoritet gjort ett tillkännagivande till regeringen,
            och alldeles nyligen uppmanade LRF Skogsägarna tillsammans med
            de fem stora skogsägarföre ­ ningarna detsamma i ett öppet brev
            till statsministern. I brevet beskrivs en växande oro över rättslöshet
            och oförutsägbarhet i myndighetsutövningen. Detta måste regeringen
            ta på allvar och åtgärda.
          </note>
          <note>
            Avslutningsvis, fru ålderspresident, vill jag komma tillbaka
            till vilken enorm potential skogen och skogsnäringen har. Skogen
            är en av våra absolut viktigaste nycklar till ett mer klimatsmart
            och hållbart samhälle. Låt oss använda den nyckeln och öppna för
            en växande biobaserad ekonomi.
          </note>
          <note>
            (Applåder)
          </note>
          <note>
            I detta anförande instämde Jesper Skalberg Karlsson (M), Lars
            Tysklind (L) och Lars-Axel Nordell (KD).
          </note>
          <note type="speaker">
            Anf. 172 RUNAR FILPER (SD):
          </note>
          <note>
            Fru ålderspresident! För betänkande MJU13 Skogspolitik vill jag
            först och främst yrka bifall till reservation 5, En kompletterande
            arbetsmetod för skydd av värdefull skog, samt till reservation
            10, Skogsbruk och skogsskötsel . Men vi står givetvis bakom samtliga
            av Sverigedemokraternas reservationer.
          </note>
          <note>
            Fru ålderspresident! En skogsindustri i absolut världsklass utgör
            en hörnsten för svensk ekonomi. Sverige har världsledande kunskap
            vad gäller både förädling och miljövänlig produktion av skogsråvara.
          </note>
          <note>
            Skogen täcker mer än halva Sveriges yta och är också betydelsefull
            för friluftsliv, turism och vårt gemensamma kulturarv. Sverigedemokraterna
            vill i enlighet med förvaltarskapstanken bevara ett varierande
            skogslandskap med biologisk mångfald där både brukad och obrukad
            skog har sin givna plats.
          </note>
          <note>
            Det finns en potential för ökat utnyttjande av skogen som resurs,
            vilket skulle generera ytterligare exportintäkter och tiotusentals
            nya jobb, inte minst i skogslänen. Sverige har kunniga och seriösa
            skogsägare, men det är också värt att påpeka att branschen pressas
            hårt av låga marginaler, bland annat till följd av höga skatter
            och byråkrati.
          </note>
          <note>
            Sverige har aldrig haft så mycket skog som i dag. Det är ett
            resultat av en aktiv skogspolitik sedan många år tillbaka. Ungefär
            en tredjedel av skogsmarkerna är undantagna från aktivt skogsbruk,
            vilket inkluderar formellt skyddad skog, frivilliga avsättningar
            och improduktiva arealer. Vi anser att det är korrekt att skyddsvärda
            biotoper värnas och att betydande arealer undantas från avverkning,
            men vi prioriterar inte fler och större naturreservat. Det är
            delvis en kostnadsfråga för samhället, och dessutom uppstår en
            indirekt kostnad för hela näringen när produktiva områden tas
            ur bruk.
          </note>
          <note>
            Vi börjar nu se effekterna av EU:s regler, som ofta är utformade
            utifrån förhållanden på kontinenten men har begränsad relevans
            för svenska förhållanden. Man vidtar till exempel genom det så
            kallade art- och habitatdirektivet alltför långtgående åtgärder
            för att skydda arter som inte är hotade i Sverige, vilket är en
            orimlig ordning.
          </note>
          <note>
            Sverige har stora arealer ungskog – 1,3 miljoner hektar – som
            behöver röjas för att ge de träd som blir kvar de bästa förutsättningarna
            för tillväxt och kvalitet. Sverigedemokraterna anser att en väl
            utformad rådgivningsinstans i samarbete med skogsnäringen skulle
            kunna öka skogsägarnas incitament för att röja rätt och i tid.
            Det handlar om att lära sig när, var och hur man röjer. Vi vill
            också se en ökad behovsanpassad forskning för att öka tillväxten,
            ta fram nya avverkningsmetoder och minska körskador efter avverkning.
          </note>
          <note>
            Fru ålderspresident! Sämre beten, kalhyggen och andra marker
            som en gång i tiden inte hyste skog eller hyste dålig skog kan
            en generation längre fram i tiden anses ha blivit så värdefulla
            att de har fått skyddsstämpel. En viktig lärdom är att vi på mycket
            kort tid kan skapa värdefulla naturmiljöer. Naturen jobbar liksom
            på. En avverkad skog kan mycket väl hysa stora naturvärden.
          </note>
          <note>
            Nyckelbiotopernas tillkomst har blivit till stor del nackdel
            för många markägare. De hamnar ofta i en exproprieringsliknande
            situation utan möjlighet till rimlig kompensation. Men den vackra
            skogen har liksom inte kommit till av en slump, av en naturens
            nyck, utan det ligger ofta genera ­ tioners omsorg och långsiktighet
            bakom.
          </note>
          <note>
            Det är ett hot mot äganderätten när en skogsmiljö där ägaren
            själv har skapat de höga naturvärdena tas ifrån ägaren just på
            grund av sina höga naturvärden. Äganderätten urholkas med den
            nuvarande hanteringen av nyckelbiotoper. Industrin kan inte utifrån
            certifieringsorganens krav köpa in virke från skogar som klassas
            som möjliga nyckelbiotoper. För att det ska bli en ekonomisk uppgörelse
            för markägaren måste ett område som pekats ut som möjlig nyckelbiotop
            skyddas i ett formellt avtal.
          </note>
          <note>
            Det ursprungliga syftet med Skogsstyrelsens uppdrag att inventera
            nyckelbiotoper var att skaffa sig kunskap om hur skogsområden
            skulle prioriteras i fråga om officiellt skydd. Och även om Skogsstyrelsen
            beslu ­ tar att inte skapa ett formellt skydd för en möjlig nyckelbiotop
            kvarstår den likafullt i förteckningar över nyckelbiotoper och
            kan alltså i praktiken inte avverkas.
          </note>
          <note>
            Nya ställningstaganden kring möjliga nyckelbiotoper görs mycket
            sällan, och rutiner för avförande av möjliga nyckelbiotoper som
            inte leder fram till formellt skydd saknas i dag.
          </note>
          <note>
            Det har vidare visat sig att nyckelbiotoperna inom en och samma
            re ­ gion ofta innehåller samma biologiska mångfald avseende rödlistade
            arter. Detta indikerar dels att många arter som legat till grund
            för skapandet av nyckelbiotoper på sikt kan komma att avföras
            från rödlistan, eftersom de är betydligt vanligare förekommande
            än vi hittills har känt till, dels att onödigt många biotoper
            som skyddats har liknande artsammansättning av sällsynta arter
            inom regionen.
          </note>
          <note>
            Skogsstyrelsen har nyligen fattat ett framsynt beslut genom att
            frysa nyckelbiotopsinventeringen i nordvästra Sverige, från Torsby
            kommun i Värmland och uppöver landet. De svårigheter som finns
            kring tillämpningen av nyckelbiotopsbegreppet tydliggörs här genom
            att detta område präglas av stora sammanhängande områden av gammal
            skog, där gränsen för enskilda nyckelbiotoper ofta är flytande
            och diffus.
          </note>
          <note>
            Skogsstyrelsens beslut fick utstå en hel del onyanserad kritik.
            Miljöengagerade forskare skrev på upprop, och ett antal tjänstemän
            på Skogsstyrelsen valde att bedriva politisk miljöaktivism genom
            att offentligt ta avstånd från ledningens beslut.
          </note>
          <note>
            Den mesta kritiken har utgått från den i vårt tycke felaktiga
            uppfattningen att stora områden med skyddsvärd skog nu riskerar
            att avverkas eftersom Skogsstyrelsen under pausen inte skulle
            identifiera och avgränsa nya nyckelbiotoper. Medvetet eller inte
            blandas korten bort genom att begreppet nyckelbiotop framställs
            som en skyddsform.
          </note>
          <note>
            I tisdags valde Skogsstyrelsen att fastställa ett nytt åtgärdspaket
            för nyckelbiotoper i nordvästra Sverige. I syfte att säkerställa
            kunskapsinhäm ­ tande fortsätter nu Skogsstyrelsen inventering
            av områden med nyckelbio ­ topskvalitet och andra skogar med höga
            naturvärden i området.
          </note>
          <note>
            Parallellt förstärks arbetet med metodutveckling för målet att
            slutföra processen redan 2017. Värt att notera är att under denna
            tid avgränsas inte några nya områden som nyckelbiotoper. Jag skulle
            benämna detta som ett försiktigt och i vårt tycke fegt steg tillbaka
            av Skogsstyrelsen.
          </note>
          <note>
            Skogsstyrelsens uppdrag har aldrig varit att avgränsa nyckelbiotoper
            och heller inte att nyttja nyckelbiotoperna för att förhindra
            att skogen avverkas. För sådana åtgärder har Skogsstyrelsen tillgång
            till andra verktyg.
          </note>
          <note>
            Fru ålderspresident! Slutligen anser Sverigedemokraterna att
            en av de bärande principerna för samhällets välstånd är respekten
            för den enskildes egendom. Den svenska skogsmodellen med två övergripande
            och jämställ ­ da skogspolitiska mål, miljömålet och produktionsmålet,
            ska bevaras och utvecklas vidare i samråd med skogsnäringen.
          </note>
          <note>
            Vi anser att den mest framgångsrika skogspolitiken uppnås genom
            frivillighet och information snarare än genom detaljstyrande lagar
            och regleringar.
          </note>
          <note type="speaker">
            Anf. 173 ESKIL ERLANDSSON (C):
          </note>
          <note>
            Fru ålderspresident! I denna debatt vill jag i linje med Johan
            Hultberg yrka bifall till reservation 3.
          </note>
          <note>
            Därefter vill jag konstatera att den svenska skogen ger oss jobb.
            Den ger oss en levande landsbygd, och den ger oss exportinkomster
            en masse. Därtill ger den oss en unik möjlighet att gå mot det
            bioekonomiska samhället, det cirkulära samhället med den cirkulära
            ekonomi där vi använder oss av förnybara ämnen och resurser i
            stället för ändliga resurser.
          </note>
          <note>
            Till detta ska läggas något som jag tror att vi alla tycker är
            viktigt, nämligen att alla som bor i vårt land på något sätt har
            en relation till skogen. Vi beundrar den, vi vandrar i den och
            vi utnyttjar den på allehanda sätt därför att vi känner glädje
            i den.
          </note>
          <note>
            Fru ålderspresident! Som jag ser finns ett antal hot mot jobben
            och exportinkomsterna. Vad kan detta vara? Jo, det finns ett antal
            hot i form av skatter och avgifter som gör att vi inte kan behålla
            alla de jobb som ger utveckling i skilda delar av landet. Det
            finns hot kring att vi inte själva kan bestämma över hur vi ska
            förvalta myckenheten av skog i vårt land, det vill säga att Brysselsystemet
            tar över det som jag hoppas att vi alla tycker att vi ska besluta
            om i denna kammare, bland annat.
          </note>
          <note>
            Det finns också hot kring något jag tycker är väldigt viktigt,
            nämligen äganderätten. Den inskränks i form av att förfogandet
            över det som någon äger begränsas i takt med att tiden går. Jag
            vill här, fru ålderspresident, kungöra att för Centerpartiets
            del är det ingen tvekan om att vi står upp för det privata ägandet,
            som innebär att det finns ett förfogande över det man äger och
            att man får nyttja det man äger. Detta har lett till att vi genom
            århundradena har förvaltat vår skog på ett klokt sätt.
          </note>
          <note>
            Som flera talare har sagt här tidigare har vi en myckenhet av
            skog i vårt land i dag som vi förmodligen aldrig har haft tidigare.
            Detta påstår jag, rätt upp och ned, beror på det privata ägandet,
            som också har inneburit att man har kunnat förfoga över det man
            äger. Vi har i dag mycket välbevarade skogar i en myckenhet som
            säkert aldrig funnits tidigare. Dessa skogar innehåller dessutom,
            bland annat beroende på att det är många ägare, en diversitet
            när det gäller den biologiska mångfalden.
          </note>
          <note>
            Under alliansregeringen lanserade vi något som döptes till Komet.
            Det var ett sätt att engagera dem som äger något i att delta i
            arbetet med att skydda det som vi kanske alla anser måste bevaras
            inför framtiden, till exempel orörda skogar. Den nuvarande regeringen
            har förnyat programmet, och det tycker jag är jättebra. Problemet
            är emellertid att man inte har tillfört några nya resurser i sammanhanget.
          </note>
          <note>
            Jag tror att vi alla är överens om sättet att skydda det som
            vi måste skydda för framtiden, till exempel något som är orört
            eller som innehåller något specifikt som vi vill bevara. Detta
            är nödvändigt, men då fordras att vi tillför resurser på området,
            speciellt det som bygger på frivillighet.
          </note>
          <note>
            Jag säger detta mot bakgrund av att jag värnar den äganderätt
            som sedan ett antal år tillbaka är skyddad i vår egen grundlag
            men också i de konventioner som vi lyder under, alltifrån FN-stadgan
            till EU-konven ­ tio ­ ner som vi har skrivit under – för övrigt
            är vi , som alla känner till, med ­ lemmar i EU .
          </note>
          <note>
            I denna sena timme ska jag inte förlänga debatten, fru ålderspresident.
            Jag yrkar återigen bifall till reservation 3. Jag står självfallet
            bakom alla ytterligare reservationer, men för tids vinnande nöjer
            jag mig med det.
          </note>
          <note>
            (Applåder)
          </note>
          <note>
            I detta anförande instämde Jesper Skalberg Karlsson (M), Lars
            Tysklind (L) och Lars-Axel Nordell (KD).
          </note>
          <note type="speaker">
            Anf. 174 JENS HOLM (V):
          </note>
          <note>
            Fru ålderspresident! Den största delen av Sveriges yta är täckt
            av skog. Det möjliggör för de vilda djuren att leva fritt i naturen.
            Det öppnar för spännande upplevelser för oss människor, till exempel
            att jogga, att plocka svamp och att gå ut med hunden. Ja, skogen
            är en av få platser i vårt samhälle där vi skyddas från vardagens
            stress och puls.
          </note>
          <note>
            Skogen skapar också fantastiska möjligheter för så kallad ekoturism,
            att människor från andra länder och även från Sverige kan njuta
            av den svenska vildmarken.
          </note>
          <note>
            Men det är också från skogen som man får träråvara som kan användas
            till i stort sett allting från plankor för att bygga hus till
            textilier, kartonger och papper. Restprodukterna kan bli biobränsle
            som kan driva våra fordon.
          </note>
          <note>
            Skogen ska räcka till mycket. Här är det viktigt att hitta rätt
            balans. Jag är mycket oroad över tillståndet i dag i de svenska
            skogarna. Vi oroas med rätta över skövling av så kallad tropisk
            skog i fjärran länder. Men hur är det egentligen ställt här på
            hemmaplan?
          </note>
          <note>
            Skogen växer visserligen så att det knakar. Men är det skogar
            med stor biologisk mångfald, eller är det timmeråkrar? Det är
            en relevant fråga att ställa sig, tycker jag.
          </note>
          <note>
            Enligt ett av våra 16 miljömål ska vi ha levande skogar i Sverige.
            Med det menar vi skogar med en stor variation och biologisk mångfald.
            Merparten av skogarna ser dock inte ut på det sättet. Just miljömålet
            om levande skogar är ett av de totalt 16 miljökvalitetsmålen som
            inte kommer att uppnås med i dag fattade beslut om styrmedel.
            Här finns det med andra ord mycket att göra.
          </note>
          <note>
            Några av de förslag som Vänsterpartiet tar upp i betänkandet
            är att man ska fortsätta att skydda mer skog. Vi välkomnar att
            det i den budget som klubbades i fjol och som Vänsterpartiet stöder
            finns en historiskt stor satsning på att skydda mer skog. Det
            är bra, men man måste också se till att det blir ekologiskt representativa
            miljöer. Det är inte bara storleken som räknas utan också innehållet.
          </note>
          <note>
            Det behöver ställas högre krav på de så kallade frivilliga avsättningarna,
            så att även de blir miljöer av stort värde och hög kvalitet.
          </note>
          <note>
            Vi behöver inte b a ra skydda mer skog, utan vi behöver också
            ett bättre brukande av skogen. Det behövs större mångfald i skogsbruket.
            Merparten av skogsbruket i Sverige är så kallat trakthyggesbruk.
            Man slutavverkar och hugger ned hela skogsarealen. Därför vill
            vi i Vänsterpartiet stödja så kallat hyggesfritt skogsbruk eller
            plockvis skogsbruk, där man inte hugger ned hela skogen utan tar
            de träd som är störst och mest mogna för stunden.
          </note>
          <note>
            När man pratar om ett mer varierat skogsbruk kan det också handla
            om att det behövs större mångfald i så måtto att det är mer än
            barrträd som ska växa i Sverige. Det behövs mer lövskog, och det
            behöver stimuleras.
          </note>
          <note>
            Vi i Vänsterpartiet vill att man ser över hela skogsvårdslagstiftningen.
            En sådan översyn pågår delvis. Jag är lite orolig för att man
            inte tar det helhetsgrepp som vi i Vänsterpartiet vill se. Det
            bästa vore om skogsvårdslagen skulle kunna ingå i miljöbalken.
          </note>
          <note>
            Tanken om frihet under ansvar måste överges. På vilka andra viktiga
            politikområden säger man att aktörerna har frihet att bestämma
            själva?
          </note>
          <note>
            Vi anser också att det behöver införas sanktionsmöjligheter inom
            ramen för skogsvårdslagstiftningen. Det ska helt enkelt löna sig
            att göra rätt. Men det ska också få konsekvenser om man gör fel.
            Så sker inte i dag i den utsträckning som skulle behövas.
          </note>
          <note>
            Miljöhänsyn och allmän hänsyn måste väga tyngre. Här delar jag
            inte den bild av skogsbruket som har getts av tidigare borgerliga
            talare.
          </note>
          <note>
            I dag ska produktion och miljö väga lika tungt, enligt skogsvårdslagen.
            Jag hävdar att det inte fungerar på det sättet. Jag ska ta upp
            ett exempel.
          </note>
          <note>
            Innan en slutavverkning ska göras i Sverige har Skogsstyrelsen
            möjlighet att ställa krav. Det ska skickas in en avverkningsanmälan
            till myndigheten. Skogsstyrelsen har sedan sex veckor på sig för
            att ställa krav på avverkningen. Om så inte sker kan avverkningen
            genomföras. Då är det en relevant fråga: Hur ofta ställer Skogsstyrelsen
            sociala eller miljömässiga krav på en avverkning i Sverige?
          </note>
          <note>
            Journalisten Maciej Zaremba skrev en uppmärksammad artikelserie
            i Dagens Nyheter för några år sedan. Detta var just en de frågor
            som han tog upp. Han gick igenom de 67 000 avverkningsanmälningar
            som lämnades in under 2011. Av dessa 67 000 anmälningar var det
            endast åtta där Skogsstyrelsen ställde krav på hänsyn till människa
            eller landskap. Det kan inte vara rimligt.
          </note>
          <note>
            Avverkning av skog med höga naturvärden måste stoppas. Här är
            arbetet med så kallade nyckelbiotoper – alltså områden med väldigt
            höga naturvärden – helt avgörande. Vi i Vänsterpartiet välkomnar
            att Skogsstyrelsen just meddelat att man nu ska återuppta inventeringen
            av nyckelbiotoper. Men vi ställer oss frågande till vad man ska
            göra med inventeringsarbetet, eftersom man säger att man samtidigt
            inte ska registrera och märka ut de områden som har inventerats.
            Här måste regeringen agera.
          </note>
          <note>
            Vi i Vänsterpartiet vill också stärka samrådsförfarandet vid
            slutavverkning av skog. Det ska inte vara så att när man kommer
            hem från semestern är skogen där man kanske under årtionden brukade
            promenera med hunden plötsligt förvandlad till en stubbåker. Berörda
            ska alltid kunna säga sitt inför en planerad avverkning. Därför
            behöver samrådsförfarandet i miljöbalken stärkas. Därmed vill
            jag yrka bifall till reservation 7, som handlar om just dessa
            frågor.
          </note>
          <note>
            Så kallade produktionshöjande åtgärder, som främmande trädslag
            som kanske växer snabbare i Sverige, stubbrytning, gödsling för
            att öka skogstillväxten eller dikning, behöver regleras tydligare
            i miljöbalken. Det är inte okej med de stora ingrepp som i dag
            inte är tydligt reglerade.
          </note>
          <note>
            Fru ålderspresident! I grunden handlar den här debatten mycket
            om hur man ser på skogen och ägandet. Som vi har hört här tidigare
            från de borgerliga partierna och Sverigedemokraterna kan man tycka
            att ägande ger rätt och därmed en väldigt stor frihet att själv
            bestämma över skogen, oavsett hur det påverkar oss andra.
          </note>
          <note>
            Men man kan också resonera som vi gör i Vänsterpartiet. Skogen
            är en kollektiv nyttighet som vi alla ska ha rätt till. Kort och
            gott handlar det om: Är det skogsbolagens vinstintresse som ska
            styra, eller är det allmänhetens rätt till marken som ska väga
            tyngst? Där tycker vi att allmänheten ska få ett mycket större
            inflytande än vad man har i dag.
          </note>
          <note>
            För oss blir det fullt logiskt att kritisera dogmen om frihet
            under ansvar, att kräva större insyn i skogsbruket, att verka
            för mer skonsamma och varierade skogsbruksmetoder, att skydda
            mer skogsmark och att verka för större biologisk mångfald och
            ökad social hänsyn. Kort och gott: att verka för ett hållbarare
            skogsbruk och för ett ökat skydd av skogen.
          </note>
          <note type="speaker">
            Anf. 175 JOHAN HULTBERG (M) replik:
          </note>
          <note>
            Fru ålderspresident! Det är alltid spännande med skogsdebatt
            där Jens Holm deltar, för det ger möjlighet till en ideologisk
            debatt, en debatt om synen på äganderätt, en debatt om synen på
            brukanderätt och på gränsen mellan vad staten ska göra och inte
            ska göra, gränsen för hur mycket vi i den här kammaren ska lägga
            oss i vad andra människor gör med sin mark.
          </note>
          <note>
            Det är dock väldigt deprimerande, fru ålderspresident, att lyssna
            till Jens Holms beskrivning av svenskt skogsbruk och hans syn
            på detta och höra om hans enorma misstro mot svenska skogsägare.
            Jag försökte beskriva en bild som är sann, en bild som stöds av
            myndigheterna. Det är bara att titta på den statistik som Skogsstyrelsen
            årligen presenterar. Där ser vi att utvecklingen i skogen går
            åt rätt håll. Vi ser att de privata skogsägarna gör stora frivilliga
            insatser. Vi ser att dagens modell med frivillighet fungerar.
          </note>
          <note>
            Men enligt Vänsterpartiet och Jens Holm är det så att Jens Holm
            och Vänsterpartiet vet bäst. Svenskt skogsbruk utformas bäst här
            i Sveriges riksdag. Jag är av en annan uppfattning, fru ålderspresident.
            Jag tror att det är Sveriges skogsägare som bäst vet hur svenskt
            skogsbruk ska utformas. Vår uppgift är att utforma en ramlagstiftning.
            Utifrån den ska skogsägarna utforma sitt brukande.
          </note>
          <note>
            Fru ålderspresident! Jag vill ställa en fråga till Jens Holm.
            Tycker Jens Holm att vi också ska införa samrådsplikt för alla
            lantbrukare? Ska en lantbrukare vara tvungen att samråda med sina
            grannar innan han eller hon ska få tröska sin havreåker?
          </note>
          <note type="speaker">
            Anf. 176 JENS HOLM (V) replik:
          </note>
          <note>
            Fru ålderspresident! Jag instämmer fullt ut med Johan Hultberg
            om att det här blir en tydlig debatt i så måtto att vi på den
            ena sidan har dem som hyllar den privata äganderätten och anser
            att den ska ge näst intill oinskränkt rätt att göra som man vill
            och på den andra har sådana som jag, som tycker att samhällsintresset
            måste få väga betydligt tyngre än vad det får göra i dag.
          </note>
          <note>
            Jag förstår inte, fru ålderspresident, vad problemet är med att
            utvidga samrådsförfarandet. I dag är det väldigt olika hur samråd
            fungerar. En del skogsbolag sköter det på ett bra sätt. Andra
            struntar i praktiken i det. Bara för att man äger skogen tycker
            jag inte att man kan göra precis som man vill med den. Man behöver
            höra de människor som berörs av en slutavverkning innan den sker.
          </note>
          <note>
            Ett samrådsförfarande inom jordbruket har vi inga förslag om.
            Jag tycker inte att den parallellen är riktigt relevant i detta
            sammanhang.
          </note>
          <note>
            Fru ålderspresident! Jag vill passa på att fråga Johan Hultberg
            om reservation nr 3 om frivilliga avsättningar, vilka jag tycker
            kan vara ett viktigt komplement till exempelvis naturreservat
            som drivs av staten. Jag tycker att det är lite märkligt när man
            i den reservationen också säger att naturvårdsavtal och biotopskydd
            kan vara väldigt viktiga. Ifall man vill ha mer av naturvårdsavtal
            och biotopskydd måste man också avsätta pengar till skogsägarna.
            Men ni har avsatt otroligt mycket mindre än vad vi har gjort i
            budgeten. Varför avsätter ni inte pengar för det?
          </note>
          <note type="speaker">
            Anf. 177 JOHAN HULTBERG (M) replik:
          </note>
          <note>
            Fru ålderspresident! Vi har medel avsatta för detta. Det handlar
            om att prioritera de mest värdefulla naturområdena när man skyddar
            skog. Men för mig som moderat är det också väldigt viktigt att
            vi tar hand om den skog vi avsätter. Jag hörde inte ett ord, fru
            ålderspresident, i Jens Holms anförande om statens ansvar och
            om att staten många gånger faktiskt brister i sitt ansvar. Vi
            har enormt stora redan avsatta områden, formellt skyddade områden,
            där staten inte tar sitt ansvar för skötseln. Det är ett väldigt
            ensidigt fokus från Jens Holm och Vänsterpartiet på skogsägarnas
            eventuella misslyckanden eller övertramp. Men man tycks vara helt
            blind inför det faktum att staten många gånger inte har tagit
            sitt ansvar och att staten inte alla gånger är bäst skickad att
            förvalta och sköta skogen.
          </note>
          <note>
            Jag läste en intressant rapport från Skogsstyrelsen, Skogliga
            konsekvensanalyser 2015 – SKA 15 , som visade att andelen äldre
            lövrik skog kommer att öka i Sverige tack vare att arealerna ökar
            på den privat brukade marken. På de avsatta områdena, i naturreservaten,
            var prognosen att mängden kommer att minskas på grund av att staten
            inte genomför förvaltningsåtgärder och röjer undan till exempel
            en del gran för att gynna lövträden. Staten brister i sitt ansvarstagande,
            men de privata markägarna levererar resultat.
          </note>
          <note>
            Fru ordförande! Liknelsen om jordbruket handlar om att detta
            är pågående markanvändning. Jens Holm tycker inte att det är rimligt
            att lantbrukaren ska behöva samråda med grannarna för att få skörda
            höstvetet, men han tycker att skogsbrukaren ska behöva göra det
            för att få skörda gran och tall. I grunden är det ingen skillnad.
            Det handlar om att få skörda det som man har brukat och det värde
            som man har skapat.
          </note>
          <note>
            Jag beklagar, fru ålderspresident, att Jens Holm har en enorm
            övertro till politikens förmåga att reglera fram en önskvärd utveckling.
            Det plan ­ ekonomiska tänkandet tycks leva kvar i Vänsterpartiet,
            trots att man har övergett ”kommunisterna” i sitt partinamn.
          </note>
          <note type="speaker">
            Anf. 178 JENS HOLM (V) replik:
          </note>
          <note>
            Fru ålderspresident! Det enda som Johan Hultberg glömde i den
            där uppräkningen var Sovjetunionen. Ingenting av detta finns i
            vår politik. Johan Hultberg tillskriver mig en mängd ståndpunkter
            som jag inte står för och som inte finns i vår reservation eller
            vår motion i det här betänkandet. Icke desto mindre tycker jag
            att det här är en viktig debatt.
          </note>
          <note>
            Johan Hultberg ger inget svar på den fråga som faktiskt är fullt
            relevant för människor som bor nära skogar, nämligen den om att
            man inte har någon rådighet över vad som kan vara framtiden för
            skogen. Man kan resa bort på semester och sedan komma hem för
            att se att all skog är borta. Det är det som vi vill göra någonting
            åt. Det är därför vi vill stärka samrådsförfarandet. Det betyder
            inte att den enskilde individen får ett veto eller liknande för
            att stoppa något, men vi behöver ett samrådsförfarande för att
            man ska kunna hitta de bästa tänkbara lösningarna vid en slutavverkning.
          </note>
          <note>
            Johan Hultberg tog upp något väldigt intressant vad gäller det
            statliga bruket av skog och överlag skyddet av skog. Jag håller
            med dig, Johan, om att det länge har varit illa ställt med skyddet
            av skog i Sverige. Vi har haft åtta år av borgerlig politik då
            man totalt har nedprioriterat detta. Nu gör vi en historisk satsning
            på skydd av skog i Sverige, bland annat för att vi inte bara ska
            få ett skydd i arealer, utan ett skydd som också är representativt
            rent ekologiskt, så att vi till exempel kan få mer av lövskog.
          </note>
          <note>
            På min konkreta fråga svarar Johan Hultberg att man har pengar
            till att skydda skog. Ja, men vi tillför mer än 1 miljard till
            detta område för att vi ska kunna göra den här historiska satsningen.
            Moderaterna avfärdar den satsningen. Det är bara att beklaga.
          </note>
          <note type="speaker">
            Anf. 179 ISAK FROM (S):
          </note>
          <note>
            Fru ålderspresident! Vi debatterar miljö– och jordbruksutskottets
            betänkande MJU13, som handlar om skogen och behandlar motioner
            från den allmänna motionstiden. Vi har som vanligt engagerade
            ledamöter här i riksdagen. De har skrivit motioner om de nationella
            miljömålen, skogar med höga naturvärden, frivilliga avsättningar
            av skog, en kompletterande arbetsmetod för skydd av värdefull
            skog, skogens betydelse för klimat samt bioekonomi, skogens sociala
            värden, markägarens rättsliga ansvar, skogsbruk och skogsskötsel,
            markavvattning och dikning av skogsmark, avverkningsanmälningar,
            certifiering av skogsbruk, användning av främmande trädslag samt
            mål för andelen träbyggande. Jag yrkar avslag på samtliga motioner
            och bifall till förslaget i betänkandet.
          </note>
          <note>
            Fru ålderspresident! Det går väldigt bra för skogen och för skogsindustrin.
            Det råder en väldigt stor efterfrågan på produkter från skogen.
            Skogspriserna stiger. Stora Enso, Södra med flera har nyligen
            höjt priserna på massa och sågade trävaror. Intresset för att
            vistas i skog och mark är fortsatt högt. Besöksnäringsföretag
            relaterade till skogen växer och lockar nya besökare.
          </note>
          <note>
            Det finns ett starkt stöd här i kammaren för att fler naturskogar
            ska skyddas och att miljöhänsynen ska öka i den brukade skogen,
            i alla fall retoriskt. Men hur det ska gå till?
          </note>
          <note>
            Vi socialdemokrater i regeringsställning satsar mer pengar, därför
            att vi tycker att det är rimligt att enskilda skogsägare ska ha
            ersättning för avsättningar. Att tro, som de borg er liga partierna,
            att allt går att göra på frivillig väg är att luras och sätta
            skogsägaren i kläm.
          </note>
          <note>
            Arealen skog som frivilligt undantas från skogsbruk ökar inte.
            En viktig anledning är att stora arealer frivilliga avsättningar
            har övergått till att bli formellt skyddade, konstaterade Skogsstyrelsen
            nyligen i en rapport.
          </note>
          <note>
            Skogsstyrelsen redovisar nu i en rapport omfattningen av frivilliga
            avsättningar i skogsbruket. Rapporten har tagits fram på uppdrag
            av den regering som jag företräder. Arealen frivilliga avsättningar
            under 2016 uppskattas till 1,2 miljoner hektar. Det innebär varken
            någon ökning eller någon minskning jämfört med den senaste uppföljningen
            2010.
          </note>
          <note>
            Det har dock skett förändringar inom respektive ägarkategori.
            Inom storskogsbruket har stora arealer frivilliga avsättningar
            övergått till formellt skydd i form av till exempel naturreservat
            och biotopskydd. Det har bytts mark från statliga Sveaskog till
            andra skogsbolag. Det har lett till att arealen frivilliga avsättningar
            minskat inom storskogsbruket. Inom de små och mellanstora skogsbruken
            har arealen frivilliga avsättningar däremot ökat, vilket beror
            på att fler små och mellanstora skogsägare certifierat sitt skogsbruk.
            Vi ser en stor skillnad mellan certifierad och icke certifierad
            mark när det gäller andelen frivilliga avsättningar, konstaterar
            Skogsstyrelsen i samma rapport. Slutsatsen är att certifieringen
            är starkt drivande för frivilliga avsättningar.
          </note>
          <note>
            Arbetet med miljöhänsyn i det praktiska skogsbruket är av grundläggande
            betydelse för oss.
          </note>
          <note>
            Frågan om huruvida en översyn av artskyddsförordning och dess
            tillämpning ska genomföras bereds i Regeringskansliet. Den så
            kallade bombmurkledomen ger här en viktig vägledning i just rätten
            till ersättning för den enskilde skogsägaren. Det är inte rimligt
            att myndigheter, eller för den delen borgerliga partier, lägger
            krokben för den enskilde skogsägaren. Avsätter man mark eller
            får sin mark inlöst har man rimligtvis rätt till ersättning som
            staten ska betala. Det är därför vi i regeringsställning satsar
            så mycket pengar.
          </note>
          <note>
            Vi socialdemokrater värnar tydligt det grundläggande nationella
            självbestämmandet i skogsfrågor. Nya EU-initiativ, såsom förslag
            om genomförande av EU:s klimat- och energiramverk för 2030, följs
            noggrant ur detta perspektiv. Men jag tycker att LULUCF, som vi
            har diskuterat i utskottet, ska handla just om vad det handlar
            om, nämligen bokföringsregler.
          </note>
          <note>
            Vi klarar både historiska och framtida referensnivåer, och jag
            tycker att det är bra att vi kom fram till en acceptabel gemensam
            skrivning i utskottet. Men vi måste vara vaksamma så att vi inte
            tillåter andra länders siffertrixande. Det kan skada svenskt skogsbruk.
          </note>
          <note>
            Fru ålderspresident! Klimatavtalet i Paris är en väckarklocka
            för världens alla länder likväl som för oss. Det är dags att gå
            från ord till handling och snabbt ersätta fossila råvaror med
            förnybara alternativ. Råvaror som inte reproduceras i naturen
            skadar klimatet och kommer förr eller senare att ta slut. Fru
            ålderspresident! Vi lever på en ändlig planet.
          </note>
          <note>
            Skogen och skogsbruket spelar här en mycket viktig roll, eftersom
            förnybara produkter från skogen kan vara en viktig del i Sveriges
            globala bidrag till att dämpa klimatförändringen. Lösningen består
            inte i att elda upp skogen i stället för oljan.
          </note>
          <note>
            Vi behöver lyfta blicken och inse att det inte bara är energin
            som ska ersättas.
          </note>
          <note>
            För att leva behöver vi människor goda livsbetingelser som mat,
            rent vatten och ren luft. Skogen kan bidra med allt detta.
          </note>
          <note>
            Träd kan primärt användas till att substituera sådana saker som
            i dag görs av olja, stål och betong.
          </note>
          <note>
            Det finns viktiga motioner i betänkandet om träbyggande. Alla
            vet nog att trä är det mest klimatsmarta byggmaterialet av alla,
            förutom de traditio ­ nella byggföretagen. Det vill vi ändra på.
            I dag byggs 10 procent av alla flerbostadshus i trä. Redan 2025
            kan Sverige ha kapacitet att bygga hälften av alla flerbostadshus
            i trä. Det skulle bidra till att möta byggbehovet och ge stora
            positiva effekter i form av kraftigt minskade koldioxidutsläpp
            från byggbranschen samt ge arbetstillfällen utanför storstäderna
            och nya bo ­ städer i hela Sverige. Det konstaterar professor
            Staffan Brege, Linköpings universitet, i en framtidsprognos för
            svenskt industriellt träbyggande som han presenterade i tisdags
            på Bioekonomiskt forum. Det är baserat på en pågående och planerad
            kapacitetsökning bland träbyggindustrins ledande aktörer, som
            Derome, Lindbäcks Bygg, Moelven, Stora Enso, Martinssons trä och
            så vidare. Jag håller verkligen med Staffan Brege.
          </note>
          <note>
            Sverige brottas i dag med stora samhällsutmaningar inom byggandet
            och klimatet, och det finns en stor obalans mellan stad och land.
          </note>
          <note>
            För att klara det stora behovet av bostäder och lokaler i Sverige
            måste vi utan tvekan öka byggtakten. För att göra det behöver
            vi effektivare byggprocesser för att komma bort från långa ledtider,
            kvalitetsbrister, stig ­ ande kostnader och brist på kompetens.
          </note>
          <note>
            Samtidigt är klimatfrågan akut. Sverige har en nollvision för
            utsläpp av koldioxid till 2045. Byggsektorn stod 2012 för lika
            stora utsläpp som alla transporter. Sedan dess har byggandet ökat
            dramatiskt. En koncentra ­ tion till urbana centrum ökar den regionala
            obalansen.
          </note>
          <note>
            Jag citerar Susanne Rudenstam, chef för Sveriges Träbyggnadskansli:
            ”Det finns en medvind för svensk träbyggindustri just nu. Vi står
            mitt i genombrottet för industriellt träbyggande. Om 1800-talet
            tillhörde stålet och 1900-talet betongen så tyder mycket på att
            2000-talet blir träets århundrade.”
          </note>
          <note>
            Fru ålderspresident! Förra debatten handlade mycket om 74 tons
            bruttovikt. Regeringen lägger fram förslag om att öppna drygt
            700 mil väg i Sverige för längre och tyngre transporter. Beklagligt
            nog verkar det som att Moderaterna har kohandlat med Sverigedemokraterna
            om att alla vägar genast ska öppnas för längre och tyngre transporter.
            Det är fullständigt huvudlöst och föga hållbart. En utbyggnad
            måste ske i den takt som vi orkar investera i nytt vägnät.
          </note>
          <note>
            Jag skulle gärna höra var Centern, som säger sig vara borg er
            lighetens gröna röst, står i den här frågan. Vad är det egentligen
            som är viktigt? Är det någon form av klimatpolitik som Centern
            har kvar eller är det bara aggression mot samtliga skatter?
          </note>
          <note>
            Dessutom har jag noterat att Centerpartiet i sin motion om den
            nya raminfrastrukturplanen tar bort pengar från nya signalsystem
            för järnvägen och lägger dem på enskilda vägar. Det är populistiskt
            och kortsiktigt. Vi behöver nya signalsystem så att järnvägen
            börjar fungera, så att skogsindustrin kan transportera hus på
            järnväg och så vidare.
          </note>
          <note>
            Skog kan dessutom via förädling i bioraffinaderier ersätta allt
            vi i dag gör av olja, till exempel kläder och färg. Det är ett
            stort intresse just nu, inte minst från Kina, för etablering av
            bioraffinaderier i norra Skandinavien. Den kinesiska bioenergikoncernen
            Kaidi vill göra miljardinvesteringar i tillverkning av förnybara
            biodrivmedel från skogsavfall i Sverige.
          </note>
          <note>
            Det här gör man för att Sverige är på gång att ta klivet från
            fossilberoende till helt fossilfritt. Det beror på att Sverige
            ligger i framkant. Det är därför internationella koncerner vill
            investera i Sverige. Det gynnar svenskt skogsbruk. Det är framtiden.
            Det skapar arbetstillfällen i hela landet, fru ålderspresident.
            Det är med en S-ledd röd politik som vi går mot en grönare framtid.
          </note>
          <note>
            (Applåder)
          </note>
          <note type="speaker">
            Anf. 180 JENS HOLM (V) replik:
          </note>
          <note>
            Fru ålderspresident! Röd politik för grön omställning – det var
            Vänsterpartiets slogan. Men en bra slogan ska kopieras och spridas,
            så vi bjuder på den.
          </note>
          <note>
            Jag har två frågor till Isak From. Den första är kort. Du talar
            mycket om att bygga mer i trä. Jag håller helt med. Det är hoppfullt
            när man hör om ett antal byggföretag som nu börjar bygga i trä.
            Men det är trots allt ett byggande som fortfarande är på marginalen;
            det är betong och det gammalmodiga som fortfarande är normen.
          </note>
          <note>
            Jag undrar helt enkelt: Vad har Socialdemokraterna för slags
            förslag för att vi ska stimulera ett ökat byggande i trä och kanske
            göra det lite dyrare att bygga i betong? I betänkandet föreslås
            ingenting konkret.
          </note>
          <note>
            Jag skulle också vilja fråga Isak From om nyckelbiotopsinventeringen,
            som avbröts av Skogsstyrelsen men som nu ska ha återupptagits.
            Man ska inventera nyckelbiotoper. Det är ett begrepp som kanske
            inte är helt superdefinierat i vissa lägen, men man ska ta reda
            på var det finns områden med höga biologiska värden. Denna inventering
            är helt avgörande för att vi ska veta var det finns skog som borde
            vara prioriterad att skydda.
          </note>
          <note>
            Nu säger Skogsstyrelsen att man ska börja att inventera igen.
            Men det man inventerar ska man sedan inte registrera. Man ska
            alltså inte göra någonting av det. Vi i Vänsterpartiet har tagit
            upp att man bör återgå till det tidigare arbete som man hade fram
            till dess att man hittar en kompletterande metod som fungerar
            ännu bättre.
          </note>
          <note>
            Vad anser egentligen Socialdemokraterna om detta? Jag tycker
            att ni har varit väldigt tysta i debatten, där så gott som alla
            andra har haft en åsikt.
          </note>
          <note type="speaker">
            Anf. 181 ISAK FROM (S) replik:
          </note>
          <note>
            Fru ålderspresident! Utbildning, utbildning och utbildning –
            det råder en katastrofal brist på stadsarkitekter. Det råder en
            stor brist på arkitekter som inte är av den gamla stammen, upplärda
            i betongindustrins fotspår. Vi behöver utbilda nya kompetenser
            för att klara av träbyggandet.
          </note>
          <note>
            Sedan måste fler städer göra som Skellefteå och Växjö och ta
            fram träbyggnadsstrategier. Jag tror att trä har framtiden för
            sig, inte minst när det handlar om att korta byggtiderna. Det
            tror jag också är ett starkt konsumentperspektiv tillsammans med
            att det är mycket trevligare att bo i ett nybyggt trähus. Det
            är bara att gå in i ett sådant hus så känner man att här är det
            mycket mysigare att bo. Vi måste politiskt besluta om en livscykeldeklaration
            på byggande. Det tror jag vore väldigt viktigt, och det skulle
            gynna träbyggandet mycket.
          </note>
          <note>
            Det har varit mycket diskussioner om nyckelbiotopsinventeringar.
            Nyckelbiotoper är inget nytt begrepp. Nyckelbiotoperna är ett
            myndighetsverktyg som inte är beslutade om i Sveriges riksdag,
            utan det är någonting som Skogsstyrelsen har tagit fram. Jag träffade
            under föregående mandatperiod och även under mandatperioden dessförinnan
            många skogsägare som tyckte att inventeringarna var felaktiga,
            att de hade gått för långt och att de hade medfört inskränkningar
            i den privata äganderätten. Det var bland annat därför vi drev
            hårt att det måste tas fram pengar till ersättning till de skogsägare
            som blir drabbade av detta.
          </note>
          <note>
            I västra Sverige finns en speciell omständighet, som jag kan
            återkom ­ ma till i min slutreplik.
          </note>
          <note type="speaker">
            Anf. 182 JENS HOLM (V) replik:
          </note>
          <note>
            Fru ålderspresident! Jag instämmer vad gäller att bygga mer i
            trä. Jag tror att det behövs mer än bara utbildning och vad det
            nu var Isak From mer talade om – någon form av strategi eller
            handledning. Det behövs lite skarpare förslag än så, men allt
            är steg i rätt riktning. Jag hoppas dock att vi kan komma överens
            om fler åtgärder så att man kommer att börja bygga storskaligt
            i trä i Sverige.
          </note>
          <note>
            Man kan beskriva nyckelbiotopsinventeringen bara som ett problem
            för skogsägaren. Men det är framför allt ett viktigt verktyg för
            att identifie ­ ra områden med höga naturvärden. Detta är någonting
            man har sysslat med sedan början av 1990-talet. Jag är den förste
            att hålla med om att man kanske behöver uppdatera metoderna och
            göra dem bättre, se till att ha bättre samarbete med skogsägare
            och så vidare.
          </note>
          <note>
            Det jag tycker är märkligt är dock att man kastar en metod över
            bord utan att ha någon annan. Man säger: Nu slutar vi med det
            här – puts väck! Sedan har man ingenting nytt att ersätta eller
            på något vis komplettera det med. Jag tror att det var därför
            det blev ett sådant ramaskri i frågan. Om man inte vet vad som
            finns att skydda ute i skogen är det stor risk för att vi går
            miste om det också i framtiden.
          </note>
          <note>
            Nu hoppas jag att man tar fram nya och ännu bättre metoder än
            man hade tidigare och att man gör det fort. Men fram till dess
            borde man fortsätta att inventera och registrera som tidigare.
            Det blir lite märkligt annars. Tycker inte Socialdemokraterna
            det?
          </note>
          <note type="speaker">
            Anf. 183 ISAK FROM (S) replik:
          </note>
          <note>
            Fru ålderspresident! Jag brukar förklara det så här: Mellan Kiruna
            och Torsby går Inlandsbanan. Väster om Inlandsbanan finns det
            område som man talar om som det man har pausat inventeringen av.
            Det är ett ganska stort område. Drygt en fjärdedel av de svenska
            skogarna ligger inom detta område.
          </note>
          <note>
            Jag tycker att det är beklagligt att man inte har gjort inventeringen
            där. Men vad som har skett de senaste åren är att det har varit
            många ägarskiften inom området, och det gör att det är många nya
            skogsägare som har köpt eller ärvt marken. De kanske inte har
            någon tidigare erfarenhet, och de vill avverka och bruka sin skog.
            Då sätter Skogsstyrelsen in inventering av stora delar av detta
            område och konstaterar att det är skyddsvärd skog överallt. Det
            finns skyddsvärda arter i hela detta område, säger man. Det hela
            pausades utifrån att vi inte kan göra avgränsningen, som vi nu
            ser det. Det var alltså skälet.
          </note>
          <note>
            Jag kan förstå den upprördhet som har lyfts fram, inte minst
            från anställda på Skogsstyrelsen som tycker att man klarar detta.
            Nu säger man att man ska fortsätta med detta, och det är också
            viktigt att man fortsätter med certifieringen i området. Certifieringsansvaret
            och hanteringen av detta ligger fortfarande på den enskilde skogsägaren.
          </note>
          <note>
            Vi följer frågan. Men vi ska inte tro att det är lätt som en
            plätt, som Jens Holm säger. Detta är ett väldigt stort område,
            och där finns många skyddsvärda arter. Vi kan inte klassa hela
            detta område som nyckelbiotop. Det var aldrig meningen med nyckelbiotopbegreppets
            användning. Det var att hitta små områden med jämna mellanrum
            och med många arter med högt skyddsvärde som man skulle avsätta.
            Det var inte en fjärdedel av Sveriges skog som vi skulle avsätta
            i en nyckelbiotop.
          </note>
          <note type="speaker">
            Anf. 184 JOHAN HULTBERG (M) replik:
          </note>
          <note>
            Fru ålderspresident! Det var intressant att lyssna på Isak From
            både i hans anförande och i det senaste replikskiftet med Jens
            Holm. Jag konstaterar att Isak From uppenbarligen vill bredda
            debatten ganska rejält och återigen kretsa kring infrastrukturfrågor
            och annat som debatterades här i ett par timmar alldeles innan
            vår debatt började. Nu senast fick han den också att handla rätt
            mycket om bostadsbyggande och annat.
          </note>
          <note>
            Fru ålderspresident! Jag tar det någonstans till intäkt för att
            Isak From inte är lika glad i att debattera regeringens skogspolitik.
            Han kanske tycker att det är ganska besvärande att den är så spretig
            och att det är otydligt vad regeringen faktiskt vill. Det finns
            uppenbarligen en stor diskrepans i åsikter och måhända en vilja
            att föra en politik åt lite olika håll beroende på om man är socialdemokrat
            eller miljöpartist.
          </note>
          <note>
            Fru ålderspresident! Jag konstaterade också att Isak From tonade
            ned farhågorna med de diskussioner som nu pågår på EU-nivå om
            till exempel LULUCF-direktivet. Det gör mig bekymrad, och det
            bekräftar den oro som vi har känt från Alliansens sida om att
            regeringen inte riktigt tar de här frågorna på allvar. Man tror
            att de där reglerna inte kommer att få någon större påverkan på
            svensk skogspolitik, men risken är att det kommer att stå Sverige
            dyrt om vi låter Bryssel och EU, de andra medlemsländerna i någon
            mening, sätta villkoren för svenskt skogsbruk. Det kommer att
            kräva att vi köper oss rättigheter att avverka den skog som vi
            har i vårt land. Ser inte Isak From de riskerna?
          </note>
          <note>
            Avslutningsvis skulle jag vilja fråga Isak From om han delar
            den uppfattning som jag har om att vi behöver producera mer virke
            i Sverige.
          </note>
          <note type="speaker">
            Anf. 185 ISAK FROM (S) replik:
          </note>
          <note>
            Fru ålderspresident! Tack för frågorna, Johan Hultberg! Jag oroar
            mig faktiskt över att man lyfter frågan om LULUCF till att bli
            populistisk. Det är mycket viktigt att vi är överens om det nationella
            självbestämmandet. Jag ser den största risken i att man blir populistisk
            åt olika håll. Det har varit en styrka för Sverige att vi har
            haft en enad front.
          </note>
          <note>
            Jag sa i mitt anförande att vi i Sverige hade klarat bägge bokföringsmetoderna
            även med ett högre skogsuttag. Det som är bekymmersamt är att
            om vi driver frågan så hårt att vi låter andra länder siffertrixa
            riskerar det på sikt att skada svenskt skogsbruk och svensk skogsnäring.
            Det ser jag som allvarligt.
          </note>
          <note>
            Jag ser nog att det finns goda möjligheter att plocka ut mer
            av tillväxten ur skogen. Det är bland annat med anledning av de
            möjligheterna som den här regeringen nu har fattat beslut om att
            vi höjer skatterna för fossila bränslen i värmeverken. Vi sänker
            och kommer att sänka skatterna på ett antal biodrivmedel. Vi vill
            ha in mer flis i värmeverken. Vi vill öka andelen produkter som
            skogsägarna kan avsätta, sälja, och få inkomster för. Det är det
            som är skillnaden. Det är det som vi gör. Vi ser på de innovations
            ­ möjligheter som finns i skogen: nya material, nya kemiska produkter
            och nya drivmedel som kan komma ut på marknaden och skapa jobb,
            framtid och tillväxt. Det är den vägen vi vill gå. Populistiskt
            trams hör hemma någon annanstans.
          </note>
          <note type="speaker">
            Anf. 186 JOHAN HULTBERG (M) replik:
          </note>
          <note>
            Fru ålderspresident! Jag tycker att det här var ett ganska märkligt
            påhopp. Jag tycker att det är lite märkligt om det är populism
            att stå upp för svenskt nationellt självbestämmande över skogspolitiken
            och att varna för att inte ta EU-direktiv och diskussionerna om
            det på allvar.
          </note>
          <note>
            Jag är uppriktigt sagt, Isak From, bekymrad över den lite raljanta
            attityden från Socialdemokraterna i den här frågan. Jag har upplevt
            att det finns en stor samsyn mellan moderater och socialdemokrater
            när det gäller skogsbruket, skogsnäringen och skogsindustrins
            potential. Men här upplever jag att man ärligt talat inte tar
            de här frågorna på riktigt stort allvar. Det gäller inte bara
            LULUCF-direktivet utan också det så kallade förnybarhetsdirektivet
            där det nu diskuteras att man kraftigt ska begränsa till exempel
            möjligheterna att använda sig av biodrivmedel från den första
            generationen. Det kanske kommer att gynna de mer avancerade biodrivmedlen
            från skogen, det är möjligt, men vi måste slå vakt om alla biodrivmedel
            om vi ska klara de ambitiösa klimatmål som vi gemensamt har kommit
            överens om i Miljömålsberedningen.
          </note>
          <note>
            Fru ålderspresident! Apropå klimatpolitiken lyfte Isak From fram
            den i sitt replikskifte här och slog sig för bröstet när det gäller
            regeringens politik. Men vi kan tyvärr konstatera att just nu
            stiger de svenska utsläppen. De stiger. Men kostnaderna för klimatpolitiken
            stiger också.
          </note>
          <note>
            Uppenbart, Isak From, är det så att den socialdemokratiska och
            den miljöpartistiska klimatpolitiken inte är särskilt effektiv.
            Den leder till högre kostnader men dessvärre också till högre
            utsläpp, så det är uppenbart ett rejält misslyckande.
          </note>
          <note>
            Det är bra om vi är överens om att vi ska främja innovationer
            inom skogsbruket och produktutveckling inom industrin, och därför
            hoppas jag innerligt att regeringen nu driver på och får fram
            det nationella skogsprogrammet och fortsatt prioriterar de skogliga
            frågorna inom forskningspolitiken på samma sätt som Alliansen
            gjorde.
          </note>
          <note type="speaker">
            Anf. 187 ISAK FROM (S) replik:
          </note>
          <note>
            Fru ålderspresident! Skogen, skogsindustrin och inkomsterna från
            skogen är naturligtvis ofantligt viktiga för Sverige. De har varit
            det och kommer att vara det.
          </note>
          <note>
            Jag är lite orolig för kompetensförsörjningen i skogsindustrin.
            Vi behöver locka fler att jobba i skogen, både vid röjningen och
            som jägmästare, och vi måste locka fler att läsa till arkitekt
            och stadsarkitekt och så vidare så att vi kan få igång ett träbyggande.
          </note>
          <note>
            Efterfrågan på skogen är bra. Som jag sa i mitt anförande är
            det flera stora internationella kinesiska bolag som vill göra
            investeringar i norra Skandinavien. Man har redan beslutat om
            en investering i norra Finland, och nu tittar man på Sverige.
            Varför? Jo, för att Sverige ligger i framkant och tar beslut mot
            en biobaserad ekonomi och bort från fossilberoende. Det är därför
            man gör investeringar i Sverige.
          </note>
          <note>
            Jag tycker att vi fortsättningsvis ska vara överens. Jag är glad
            att vi kom fram till en förhandlingsposition som vi är överens
            om när det gäller LULUCF och som vi båda två kan stå upp för.
            Därför säger jag också som det är: Sluta spela det där kortet!
            Vi är överens. Sluta tramsa om det här. Svensk skogspolitik beslutas
            om här i Sverige, och någonting annat är inte aktuellt. Det ska
            vi tala om för alla, och det tror jag att alla förstår. Alla välkomnar
            också den satsning som vi gör mot ett biobaserat samhälle. Det
            är den vägen vi måste gå, och det är det som är framtiden.
          </note>
          <note type="speaker">
            Anf. 188 STINA BERGSTRÖM (MP):
          </note>
          <note>
            Fru ålderspresident! Vi debatterar i dag skogspolitik. Det är
            ett viktigt politikområde, för skogen är viktig för oss alla.
            En del av oss älskar att plocka svamp och bär. Andra gillar att
            ta en löprunda eller att promenera med hunden i skogen. En del
            gillar att jaga. Många hämtar kraft och återhämtar sig i skogen.
          </note>
          <note>
            Skogen ger också förnybart material som behövs i det hållbara
            samhällsbygget. Många viktiga samhällsintressen finns i skogen,
            men samtidigt ägs all svensk skog av någon. Skogsägare kan vara
            allt från en privatperson som äger några hektar till ett storbolag
            med gigantiska skogsarealer. Och en femtedel av skogen är statlig
            eller kommunal, så den är vi alla ägare till.
          </note>
          <note>
            Skogen ger viktiga ekosystemtjänster, naturens gratistjänster.
            Till de centrala ekosystemtjänsterna hör de redan nämnda – hälsa
            och förnybara råvaror – men också rening av luft och vatten. Skogen
            stabiliserar även klimatet och har en utjämnande effekt på temperatur,
            nederbörd och avrinning. Den rymmer också en rik biologisk mångfald
            och har stora skönhetsvärden.
          </note>
          <note>
            Samhällsintressen och privata intressen i skogen måste hanteras
            på ett hållbart och systematiskt sätt med respekt för olika syn
            på skogens värden. Avgörande för hur skogen måste förvaltas och
            användas är dock att skog ­ ens ekosystem bibehåller sin ekologiska
            funktion, sin biologiska mångfald och sin produktionsförmåga.
            Det är en förutsättning för långsiktigt uthålliga, motståndskraftiga
            och produktiva ekosystem. Dagens brukande av skogen får inte försämra
            morgondagens.
          </note>
          <note>
            Fru ålderspresident! Att samhället reglerar nyttjandet av en
            resurs som skogen är nödvändigt och motiverat eftersom nyttjandet
            som sagt har en mycket stor påverkan på hela samhället både nu
            och i framtiden. Naturresurser som mark, vatten och skog är mänsklighetens
            gemensamma arv från tidigare generationer, som vi lånar och ska
            lämna tillbaka till de kommande generationerna. Den som äger en
            naturresurs förvaltar den under en tid och har ett ansvar för
            att den brukas hållbart. Samhället skapar regler för detta, och
            dessa regler måste säkerställa att brukandet är långsiktigt hållbart.
          </note>
          <note>
            Men dagens regelverk och metoder vid nyttjande av skogen leder
            inte till detta. Det syns i myndigheternas uppföljning av miljömålen
            och i vetenskapliga studier av tillståndet för den biologiska
            mångfalden i skogslandskapet. En rad förbättringar krävs därför
            inom skogsbruket, både vad gäller skogsbruksmetoder och vad gäller
            skydd av skogsmiljöer med höga naturvärden.
          </note>
          <note>
            Fru ålderspresident! Skogsråvaran är, som många redan har sagt,
            central i ett hållbart samhälle. Miljöpartiet vill värna ett långsiktigt
            lönsamt och hållbart brukande av skogen. De regelsystem som styr
            brukandet måste vara begripliga och rättssäkra för markägare och
            möjliga för samhället att följa upp och utvärdera.
          </note>
          <note>
            Skogsvårdslagen är ett viktigt styrmedel för att miljömålen ska
            nås. Enligt Naturvårdsverkets fördjupade utvärdering är en av
            de absolut vik tigaste åtgärderna för att uppfylla miljömålen
            att ”förändra de skogspolitiska styrmedlen i syfte att få kostnadseffektiva
            styrmedel för ett långsiktigt ekologiskt hållbart skogsbruk”.
          </note>
          <note>
            Miljöpartiet vill ha ett system som ger ökad lönsamhet för den
            som sköter sina skogar med extra stor hänsyn till biologiska och
            sociala värden. Där är vi inte i dag.
          </note>
          <note>
            Fru ålderspresident! Miljöpartiet har en skogspolitik med höga
            ambi ­ tioner för skydd av områden för att bevara djur ‑ och växtarter
            och värdefull natur. Som miniminivå behöver vi följa den strategiska
            plan, Nagoya ­ protokollet, som antogs 2010 inom ramen för FN:s
            konvention om bio ­ logisk mångfald. Det innebär att Sverige långsiktigt
            ska skydda 17 procent av alla land ‑ och sötvattensområden till
            2020. Dessa områden ska vara bio ­ logiskt värdefulla.
          </note>
          <note>
            I dagsläget omfattas endast ca 5 procent av den produktiva skogsmark
            ­ en av lagstadgat skydd. Skyddet är dessutom ojämnt fördelat
            – stora area ­ ler av barrskogar är skyddade nära fjällkedjan
            medan ca 2 procent är skyddade i övriga Sverige.
          </note>
          <note>
            Miljöpartiet ansåg 2014 och anser fortfarande att etappmålen
            måste höjas och att ytterligare medel måste anslås för att vi
            ska uppnå Nagoyaprotokollets mål. Vi vill också att statlig skogsmark
            ska kunna användas som bytesmark för de skogsägare som vill ha
            annan mark hellre än pengar.
          </note>
          <note>
            Men, fru ålderspresident, att skydda skog räcker inte för att
            uppfylla nationella och internationella miljömål. En omställning
            till ett hållbart brukande av skogsmarken är också nödvändig.
            Genom Nagoyaprotokollet har Sverige förbundit sig att senast 2020
            – det är inte långt kvar – förvalta områden som används till skogsbruk
            hållbart så att bevarandet av biologisk mångfald garanteras. Det
            handlar alltså inte bara om att lämna orörda områden utan också
            om att sköta den skog som brukas på andra sätt.
          </note>
          <note>
            Trakthyggesbruket har tillämpats i stor skala sedan 1950-talet
            och har inneburit omvälvande förändringar av det svenska skogslandskapet.
            Skogar med olika slags träd i olika åldrar har ersatts med planteringar
            av likåldriga träd.
          </note>
          <note>
            Miljöpartiet vill se brukningsmetoder som skapar skogar med olikåldriga
            träd, lövinslag och kvarlämnad död ved. Hyggesfria skogsbruksmetoder
            bör främjas, då de har stora fördelar för biologisk mångfald,
            friluftsliv, turism, rennäring och kulturmiljövärden.
          </note>
          <note>
            Intresset för hyggesfritt skogsbruk växer. Det är glädjande.
            Men samtidigt är det fortfarande en mycket liten del, bara några
            få procent, av den produktiva skogsmarken som sköts med någon
            sorts hyggesfri skogsbruksmetod.
          </note>
          <note>
            I Naturvårdsverkets fördjupade uppföljning 2015, som jag tidigare
            nämnde, konstateras att ”arealer som brukas med hyggesfria metoder
            behöver öka väsentligt”. Det konstateras vidare att det behövs
            nya och förstärkta åtgärder för detta.
          </note>
          <note>
            Miljöpartiet anser därför att Skogsstyrelsens anslag för rådgivning
            om hyggesfria brukningsmetoder är viktigt och borde utökas. Vi
            tycker också att de skogsägare som vill ställa om från trakthyggesbruk
            till hyggesfritt skogsbruk borde kunna få ett omställningsstöd
            precis som det i dag går att få stöd till omställning från konventionellt
            till ekologiskt jordbruk.
          </note>
          <note>
            Vi anser också att staten bör vara ett föredöme i sitt skogsbruk.
            Svea ­ skog, Fortifikationsverket och Statens Fastighetsverk bör
            därför prioritera hyggesfria metoder. Vi tycker att mål för hyggesfritt
            bör sättas för det statliga skogsinnehavet.
          </note>
          <note>
            Fru ålderspresident! Nyckelbiotoper, det vill säga skogsområden
            med mycket höga naturvärden, har en viktig roll för att bevara
            skogens hotade växter och djur. Dessa områden har inventerats
            med en gemensam metod nationellt sedan 1990-talet.
          </note>
          <note>
            Undersökningar visar att det finns många områden som har nyckelbio
            ­ topskvalitet som ännu inte har registrerats. Takten i nyckelbiotopsinven
            ­ teringen bör därför ökas för att minska risken att värdefulla
            områden av ­ verkas av misstag.
          </note>
          <note>
            Att Skogsstyrelsens gd i stället går ut och pausar inventeringen
            i stora delar av Sverige är helt barockt och har väckt stor kritik
            från miljöorganisationer, forskare och Skogsstyrelsens egna tjänstemän.
            I den samverkansgrupp som tillsattes för att utveckla metoderna
            för nyckelbiotopsinventeringen har både miljöorganisationerna
            och forskarna lämnat samtalen. Skogsstyrelsens styrelse har försökt
            ta sin gd i örat och bestämde i tisdags på sitt styrelsemöte att
            inventeringen ska återupptas, dock utan att några registreringar
            ska göras.
          </note>
          <note>
            Det märkliga utspelet från Skogsstyrelsens gd har spätt på den
            redan polariserade skogsdebatten. Det är väldigt bekymmersamt,
            tycker jag. Den ansvarige ministern Sven-Erik Bucht har nu en
            tuff uppgift, både för att få ett bättre samtalsklimat och för
            att undvika att pausen – eller om vi ska kalla det halvpausen
            – leder till att skyddsvärda skogar avverkas.
          </note>
          <note>
            Avslutningsvis, fru ålderspresident, vill jag yrka bifall till
            förslaget i betänkandet och avslag på samtliga reservationer.
          </note>
          <note type="speaker">
            Anf. 189 JOHAN HULTBERG (M) replik:
          </note>
          <note>
            Fru ålderspresident! Det var intressant att lyssna även på Stina
            Bergström.
          </note>
          <note>
            För åhörarna i den här debatten vill jag komma med en liten upplysning:
            Stina Bergström är inte i opposition, utan hon företräder ett
            reger ­ ingsparti. Det lät nämligen på Stina Bergström som om
            Miljöpartiet inte sitter i regeringen. Det var en väldigt lång
            lista på allt som Miljöpartiet vill och driver.
          </note>
          <note>
            Stina Bergström! Varför händer då inte detta när ni nu sitter
            i reger ­ ingen? Är det kanske så att ni är oense med Socialdemokraterna?
            Varför inför ni inte till exempel mål för hur mycket hyggesfritt
            som ska bedrivas av Sveaskog? Ni har möjligheten när ni sitter
            i regeringsställning att till exempel utforma ägardirektiv till
            ett statligt bolag.
          </note>
          <note>
            Fru ålderspresident! Jag blev uppriktigt glad när jag hörde Stina
            Bergström säga att Miljöpartiet vill försöka höja lönsamheten
            för den som sköter sin skog med stor miljöhänsyn. Jag tänkte att
            Stina Bergström och Miljöpartiet kanske äntligen har insett att
            dagens hantering av artskyddsförordningen och nyckelbiotopsinventeringen
            och det begreppet tyvärr får negativa konsekvenser. Många gånger
            leder det till en helt omvänd incitamentsstruktur, där den skogsägare
            som i sitt brukande har tagit stort ansvar för och stor hänsyn
            till miljön och den biologiska mångfalden får ta en väldigt stor
            ekonomisk risk. Men senare lät det som att Stina Bergström inte
            såg några problem alls med nyckelbiotopsinventeringen utan tyckte
            att tempot skulle höjas och så vidare.
          </note>
          <note>
            Jag skulle vilja fråga Stina Bergström om Miljöpartiet inte ser
            några som helst problem med dagens hantering av artskyddsförordningen
            och nyckelbiotopbegreppet.
          </note>
          <note type="speaker">
            Anf. 190 STINA BERGSTRÖM (MP) replik:
          </note>
          <note>
            Fru ålderspresident! Tack, Johan Hultberg!
          </note>
          <note>
            Jag vill bara säga till Johan Hultberg att mitt anförande från
            början var ungefär dubbelt så långt. Jag har plockat bort allt
            bra som regeringen har gjort, för det har jag tänkt att jag kan
            använda i mina repliker.
          </note>
          <note>
            Jag är väldigt stolt över den extra naturvårdsmiljard varje år
            som vår regering har anslagit för att skydda och sköta värdefull
            natur. Den gör faktiskt att vi skulle kunna närma oss det mål
            för hur mycket natur som ska skyddas som er regering satte upp
            2014. Det skulle ni inte ha möjlighet att göra med den budget
            ni har.
          </note>
          <note>
            Det tycker jag är väldigt bekymmersamt, för när vi tillträdde
            som regering var det faktiskt många skogsägare som stod i kö och
            inte fick sina pengar fast länsstyrelsen hade pekat ut områden
            som måste skyddas och göras till naturreservat. Nu har man kunnat
            beta av den kön, och det tycker jag är väldigt glädjande.
          </note>
          <note>
            När det gäller nyckelbiotopsinventeringen tycker jag att det
            är lite märkligt. Den startade på 90-talet i samband med att vi
            fick den nya skogsvårdslagen, där det talas om ett handslag mellan
            skogsbrukarna och miljöintressena och frihet under ansvar. Man
            startade också certifieringen, för det hör ihop med detta.
          </note>
          <note>
            En certifierad skogsägare får inte avverka nyckelbiotoper. Man
            ska också skydda 5 procent av den produktiva skogsmarken. Men
            som skogsägare måste man också veta var man har nyckelbiotoper.
            Det bestämdes då att Skogsstyrelsen hjälper de privata skogsägarna
            att inventera så att de vet vad de har för nyckelbiotoper. De
            stora bolagen kan göra detta själva.
          </note>
          <note>
            Detta har man gjort, men man behöver göra mer av det så att jag
            som skogsägare vet att jag inte bryter mot en certifiering.
          </note>
          <note type="speaker">
            Anf. 191 JOHAN HULTBERG (M) replik:
          </note>
          <note>
            Fru ålderspresident! När det gäller nyckelbiotopsinventeringen
            delar jag historiebeskrivningen. Den inrättades som ett sätt att
            försöka identifiera och hitta värdefulla naturområden. Men vi
            måste också se att den, så som den har kommit att tillämpas, har
            fått helt andra konsekvenser än de avsedda; det pekar till och
            med myndigheterna själva på.
          </note>
          <note>
            Min fråga handlade också om artskyddsförordningen. Där har implementeringen
            och tillämpningen i Sverige av regler som handlar om att man ska
            försöka skydda miljöer och arter snarare blivit sådan att man
            försöker skydda enskilda individer av en viss art. Detta är problematiskt,
            och det är bekymmersamt om Miljöpartiet inte ser det.
          </note>
          <note>
            Faktum är att det många gånger är de skogsägare som har tagit
            ett stort ansvar , bedrivit ett sk ogsbruk med stor hänsyn och
            försökt få mer löv, spara äldre skog och så vidare som har skapat
            dessa höga naturvärden och gjort att man fått de arter som finns
            på rödlistan till exempel. Det är inte rimligt att det är dessa
            skogsägare som ska straffas ekonomiskt och betala ett extra pris
            för det. Därför tycker jag att det är väldigt viktigt att man
            ser över tillämpningen av dessa regler.
          </note>
          <note>
            Fru ålderspresident! Jag är inte så naiv att jag tror att regeringen
            lyssnar alltför mycket på vad jag säger. Men jag hoppas ändå att
            regeringen ska lyssna på LRF Skogsägarnas och de stora skogsägarföreningarnas
            200 000 medlemmar, som har vädjat till regeringen att se över
            dessa regler och skapa ett mer rättssäkert och förutsägbart system.
            Rättssäkerhet var något som Stina Bergström lyfte i sitt anförande
            – jag hoppas att det kan omsättas i praktiken.
          </note>
          <note type="speaker">
            Anf. 192 STINA BERGSTRÖM (MP) replik:
          </note>
          <note>
            Fru ålderspresident! Jag håller fullständigt med Johan Hultberg:
            Jag tycker inte att det är skogsägarna som ska betala om de har
            en värdefull skog som bör skyddas. Just därför är det så viktigt
            att vi nu har satsat mer på att kunna ersätta skogsägarna. Det
            handlar om att ersätta skogsägare när man inrättar naturreservat
            men också när det gäller biotop- och naturvårdsavtal.
          </note>
          <note>
            När det gäller dessa båda sätt ser jag när jag tittar i budgeten
            att Moderaterna har tagit bort de pengarna i sin skuggbudget.
            Så min fråga kan vara: Hur tänker Moderaterna när man tar bort
            ännu mer pengar från skogsskydd? Ja, jag vet att Johan Hultberg
            inte kan svara på det, men jag kan ändå få fundera över hur man
            tänker sig.
          </note>
          <note>
            När det gäller EU:s art- och habitatdirektiv ska vi, ända sedan
            1995, när vi gick med i EU, följa det. Vi har varit lite sega
            och dåliga på att implementera detta i lagstiftningen, och jag
            tycker att det är viktigt att man gör det på ett rättssäkert sätt.
          </note>
          <note>
            Jag tycker också att det är bra att vi nu får rättsfall som visar
            hur vi ska tolka detta. Nu har vi haft ett rättsfall gällande
            bombmurklan, där det ju egentligen handlar om en nationell fridlysning
            som nu har kommit tillbaka till länsstyrelsen i mitt eget län,
            Värmland.
          </note>
          <note>
            Nu sitter länsstyrelsen och funderar på hur man ska göra. Ska
            man ge dispens i detta fall så att man kan göra avverkningen,
            ska man skydda området eller ska man ge dispens med villkor? Om
            man till exempel i detta fall gör en hyggesfri skogsavverkning
            skulle vi kunna skydda bombmurklan och ändå ha ett skogsbruk i
            den skogen. Detta är ju ett sådant fall där skogsägaren borde
            få ersättning för att kunna göra den hyggesfria skogsavverkningen.
          </note>
          <note type="speaker">
            Anf. 193 JENS HOLM (V) replik:
          </note>
          <note>
            Fru ålderspresident! Jag håller med Stina Bergström om det hon
            anförde gällande vikten av att vi får mer av hyggesfritt skogsbruk.
            Det ligger helt i linje med att vi måste ha mer variation i skogsbruket.
            Jag tycker också att det låter som en bra idé med ett omställningsstöd
            för dem som vill gå över till det och att Skogsstyrelsen behöver
            få ökade anslag för rådgivning.
          </note>
          <note>
            Man skulle också kunna tänka sig att vi sätter upp ett etappmål
            för hur stora arealer hyggesfritt skogsbruk vi vill ha i framtiden.
            Tycker Miljöpartiet att det skulle vara ett bra förslag?
          </note>
          <note>
            Sedan skulle jag vilja fråga Stina Bergström om målet för skydd
            av skog. Vi i Vänsterpartiet tar ju, precis som Bergström också
            anförde från talarstolen, upp att det egentligen är Nagoyaöverenskommelsen
            som ska gälla. Där talas det om 17 procents skydd av skogsmarken.
            Precis som Bergström sa skyddar vi i dag 5–7 procent, så det är
            ganska långt därifrån.
          </note>
          <note>
            Vi i Vänsterpartiet föreslår att vi ska ha ett mål som är i linje
            med Nagoyaöverenskommelsen – ungefär det som Bergström precis
            anförde. Men det kommer Stina Bergström att rösta emot när vi
            sedan går till beslut om detta betänkande.
          </note>
          <note>
            Därför vill jag fråga om Miljöpartiet anser att den målsättning
            som finns nu för levande skogar är tillräcklig. Enligt den ska
            man skydda 150 000 hektar till, plus att man, om jag förstått
            den rätt, räknar med 200 000 hektar i frivilliga avsättningar.
            Där skulle jag också vilja veta vad Miljöpartiet anser. Kan man
            räkna med dessa frivilliga avsättningar i det formella målet för
            hur mycket skog som ska skyddas i Sverige?
          </note>
          <note type="speaker">
            Anf. 194 STINA BERGSTRÖM (MP) replik:
          </note>
          <note>
            Fru ålderspresident! Tack så mycket för frågorna, Jens Holm!
          </note>
          <note>
            För att börja med målen för hyggesfritt tycker Miljöpartiet att
            det är bra med mål. Vi tycker att det skulle vara en bra idé att
            börja med att sätta mål för det statliga skogsinnehavet. Jag tänker
            också att man i framtiden skulle kunna ha ett mål för hela skogsarealen,
            men jag tror att det just nu är rätt svårt att säga vad det målet
            skulle ligga på. Jag tycker att det vore lite tråkigt om vi skulle
            hamna i en diskussion om hur stort målet ska vara och hamna på
            olika sidor.
          </note>
          <note>
            När det gäller det statliga skogsinnehavet, däremot, tror jag
            att man skulle kunna ha ett väldigt högt mål för hur mycket som
            ska vara hyggesfritt. Jag och Miljöpartiet tycker nämligen att
            de statliga skogsbolagen skulle vara ett riktigt föredöme och
            en föregångare i ett hållbart skogsbruk.
          </note>
          <note>
            När det gäller målen hade Miljöpartiet, som jag sa i mitt anförande,
            precis som Vänsterpartiet högre ambitioner när vi behandlade frågan
            2014 och målet på 150 000 hektar formellt skyddad skogsmark och
            200 000 hektar i frivilliga avsättningar fa stställdes av alliansregeringen
            – vi tyckte att etappmålet borde sättas högre.
          </note>
          <note>
            Vad vi ser nu är att detta är målet till 2020, och regeringen
            har gjort stora avsättningar; det tickar på. Men enligt en färsk
            rapport från Naturvårdsverket och Skogsstyrelsen behöver vi avsätta
            ytterligare 900 miljoner till 2020 för att uppnå detta mål. Så
            visst, vi kan sätta ett högre etappmål, men vi måste också se
            till att vi uppnår det mål vi har. Jag tycker att det är viktigare
            med arbetet och de ytterligare medlen för att uppnå att vi verkligen
            skyddar skogen.
          </note>
          <note type="speaker">
            Anf. 195 JENS HOLM (V) replik:
          </note>
          <note>
            Fru ålderspresident! Det kanske är så beskaffat att saker och
            ting hänger ihop. Om man har ett högre mål blir det också större
            tryck på att vi måste ha medel, alltså pengar, för att uppnå det
            målet. Därför tycker jag att Miljöpartiet ska fundera på vår reservation
            1 till dess vi ska rösta nästa vecka. Vår reservation 1 handlar
            om att vi ska ha ett mål i linje med Nagoyaöverenskommelsen. Jag
            tycker att det är fullt logiskt utifrån det här resonemanget.
            Att skydda 150 000 hektar räcker ju inte, precis som Stina Bergström
            säger.
          </note>
          <note>
            Jag fick inget svar på frågan om frivilliga avsättningar. Jag
            tycker att det är en viktig fråga. I svaret på Vänsterpartiets
            motion, på s. 8 i betänkandet, hänvisar man till ett svar från
            Sven-Erik Bucht, där han talar just om de 150 000 hektaren i formellt
            skydd, men sedan räknar han också in 200 000 hektar i frivilliga
            avsättningar. Om man ska räkna in frivilliga avsättningar måste
            vi ha någon form av offentlig definition av hur skyddet ska se
            ut där. Man ska exempelvis inte kunna flytta en avsättning från
            en dag till en annan, och man får inte kringgå att det ska vara
            ekologiskt representativa områden som hänger samman. Detta är
            ofta problemet med avsättningarna, med all respekt för dem som
            gör dem. Det är viktigt att de görs, men de kanske inte ska räknas
            in i det formella skyddet. Eller anser Miljöpartiet, som jag tolkar
            Sven-Erik Bucht i betänkandet, att man kan räkna in de frivilliga
            avsättningarna i det offentliga målet för skydd av värdefull natur?
          </note>
          <note type="speaker">
            Anf. 196 STINA BERGSTRÖM (MP) replik:
          </note>
          <note>
            Fru ålderspresident! Jag är fullt övertygad om att vi också måste
            ha frivilliga avsättningar för att kunna nå Nagoyamålet. Vi kommer
            inte att kunna göra det med bara formellt skydd. I dag är det
            som sagt 5 procent som är skyddat.
          </note>
          <note>
            Det är väldigt viktigt att ta vara på det stora intresse och
            engagemang för att skydda skogen som finns hos många skogsägare,
            både inom certifie ­ ringen och hos skogsägare som inte är certifierade
            men som ändå sparar stora områden. Men självklart måste man ha
            en registrering, och man måste veta att det är ett långsiktigt
            skydd på något sätt.
          </note>
          <note>
            Det håller inte riktigt som det är i dag, där vi inte vet om
            många av de frivilliga avsättningarna kommer att finnas kvar när
            man byter ägare på skogen. Det är väldigt svårt att få ordning
            på det. Naturvårdsavtal och bio ­ topskydd ingår i det formella
            skyddet. Där har man skrivit det på ett antal år. Man skulle kanske
            kunna tänka sig att också detta skydd skulle kunna registreras
            av skogsägaren på ett antal år.
          </note>
          <note type="speaker">
            Anf. 197 LARS TYSKLIND (L):
          </note>
          <note>
            Fru ålderspresident! Det har sagts mycket klokt om skogen här,
            så det kanske inte finns så mycket att tillägga.
          </note>
          <note>
            Vi är väl överens om att vi utan att överdriva kan säga att skogen
            gör oss rika. De flesta svenskar har ett förhållande till skogen
            på olika sätt. Vi är ett folk som gärna befinner sig i skogen
            och plockar svamp och bär, idkar friluftsliv och så vidare. I
            det sammanhanget stärker den biologiska mångfalden det sociala
            värdet av skogen.
          </note>
          <note>
            Men skogen är så mycket mer. Det vi diskuterar är egentligen
            balansen mellan brukande, bevarande och skyddande av skogen.
          </note>
          <note>
            Som sagt: Skogen gör oss rika. Den ger oss avsevärda exportintäkter.
            Jag har en siffra här: Drygt 10 procent av Sveriges exportintäkter
            kommer från skogen.
          </note>
          <note>
            Sedan har skogen också fått en alltmer framträdande roll när
            vi diskuterar klimatet. Det är kanske något relativt nytt, trots
            allt. Tidigare var det mycket diskussion om skövling av regnskogar
            och sådant, och vi kände kanske inte att det berörde oss själva.
            Men våra egna skogar är också oerhört viktiga i det här sammanhanget.
            Det märker vi också i diskussionen om markanvändning och så vidare.
            Det handlar både om skogen som kolsänkande – träden står i skogen
            – och om möjligheten att utnyttja skogen för att ersätta det som
            i dag kommer från fossila råvaror. Det är väl detta vi brukar
            kalla för substitution. Det ordet används ju till och från. Detta
            måste vi lära oss att utnyttja på ett långsiktigt och hållbart
            sätt.
          </note>
          <note>
            Det handlar om träbyggande, som har nämnts. Det handlar också
            om biobränsle, kemikalier och textilier. Det är något som blir
            alltmer aktuellt igen. Här har Sverige verkligt stora möjligheter.
          </note>
          <note>
            I den tidigare debatten, där vi diskuterade 74-tonslastbilar,
            handlade en del om hur vi transporterar skogen. Kritiken mot lastbilstransporterna
            gällde att bilarna drivs med fossila bränslen. Men varför skulle
            lastbilarna inte kunna gå på biobränslen? Detta hänger ihop: Skogen
            ska räcka till mycket saker här i världen.
          </note>
          <note>
            Förra året när vi diskuterade skogen hade vi två tillkännagivanden.
            Det ena gällde just inriktningen av skogsprogramsarbetet, att
            vi hade två jämställda mål: produktionsmålet och miljömålet. Jag
            uppfattar ändå att det inte är någon som har lämnat det. Sedan
            kan vi diskutera vad vi menar med att de ska vara jämställda,
            men det ligger ändå fast att de ska vara det. Detta står Liberalerna
            också helt bakom. När vi talar om detta handlar det om ekonomiska,
            sociala och miljömässiga värden i skogen. Skogen har en väldigt
            central roll i framväxten av den biobaserade samhällsekonomin.
          </note>
          <note>
            Nu vet jag inte riktigt hur det går med Skogsprogrammet, men
            vi fick ett lite vagt svar av landsbygdsministern på Bioekonomiskt
            forum häromdagen. Han svävade lite på målet, men han landade väl
            i att det var 2018 som var det realistiska. Det fanns vissa svårigheter,
            sa ministern.
          </note>
          <note>
            Det andra tillkännagivande vi gjorde förra året handlade om skogen
            i förhållande till EU. Johan Hultberg tog upp LULUCF-direktivet
            och svårigheterna kring det. Milt uttryckt kan vi väl säga att
            vi hade lite diskussion om detta i miljö- och jordbruksutskottet,
            men vi kom ändå fram till en gemensam ståndpunkt, nämligen att
            Sverige måste ha rådighet över sin egen skog och att vi måste
            bestämma avverkningen utifrån våra egna premisser, naturligtvis
            med en hållbarhetsaspekt på det hela.
          </note>
          <note>
            Fru ålderspresident! När det gäller skogen och ekosystemtjänsterna
            har vi ingen annan synpunkt än att både staten och skogsägarna
            har ett centralt ansvar i detta för att slå vakt om naturvården
            och miljöhänsynen i brukan ­ det. Det blir något av ett uppifrånperspektiv
            när vi diskuterar hur skogs ­ ägarna ska bruka sin skog, om man
            ska ha trakthyggesbruk eller om man ska ha kontinuitetsskogsbruk,
            och så diskuterar vi procentsatser hit och dit. Men det gäller
            att också ha ett underifrånperspektiv, så att man får med sig
            dem som äger och brukar skogen.
          </note>
          <note>
            Jag har tagit del av vad Skogforsk har skrivit om detta. Ett
            problem i forskningen om kontinuitetsskogsbruk är att trakthyggesbruk
            har varit normen. Utifrån det har man forskat för att förbättra
            den metoden, med allmänna hänsynsregler och sådant. Det har forskats
            mycket mindre kring de alternativa brukningsmetoderna. Det är
            säkert så att det också krävs myck ­ et kunskap.
          </note>
          <note>
            Vi tog upp trähusbyggandet. Det är samma sak där. Jag tror inte
            att man är övertygad om att det bästa sättet är att bygga i betong,
            utan det handlar om okunskap och om bristande tradition. Där finns
            det också en väldigt stor potential.
          </note>
          <note>
            Till sist vill jag, fru ålderspresident, lyfta fram skogsägarna
            som nyckelpersoner, om man får säga på det viset här. Det är väldigt
            viktigt att vi i debatten inte framställer skogsägarna som personer
            som vi måste ta i hampan för att de inte tar ansvar. Mitt intryck
            är att i stort sett alla skogsägare tar ett väldigt stort ansvar
            för sin skog och att det finns ett brett samförstånd om att vi
            behöver generell hänsyn. Det gäller bara att se hur den ska se
            ut. Men även skog behöver skyddas. Det räcker inte med generella
            hänsynsregler, utan även skogen måste skyddas om vi ska klara
            den biologiska mångfalden.
          </note>
          <note>
            När vi pratar om nyckelbiotopsbegreppet är det viktigt att vi
            har stor respekt för äganderätten och att det långsiktigt ska
            löna sig att bygga upp en skog med biologisk mångfald. Jag hörde
            något som jag tyckte var lite tänkvärt när jag var på Bioekonomiskt
            forum i förrgår. Jag fick höra från en person att skogsägare avverkar
            sin skog för tidigt. De vågar inte chansa. Den skulle kunna växa
            15 år till, men de vågar inte chansa. Det skulle kunna utvecklas
            en sådan biologisk mångfald att de till slut inte råder över skogen.
            Då är hela systemet kontraproduktivt.
          </note>
          <note>
            Det är väldigt viktigt att vi inventerar nyckelbiotoperna, men
            det är också viktigt att vi har ett system där det verkligen lönar
            sig att ha den typ av skogsbruk som skapar dessa nyckelbiotoper.
          </note>
          <note>
            I detta anförande instämde Lars-Axel Nordell (KD).
          </note>
          <note type="speaker">
            Anf. 198 LARS-AXEL NORDELL (KD):
          </note>
          <note>
            Fru ålderspresident! Den svenska skogen, som brukar kallas för
            det gröna guldet, är en mycket viktig resurs med många olika användningsområden.
            Det tycker vi alla i den här debatten, och det vill vi framföra.
          </note>
          <note>
            Först och främst svarar skogen för en viktig del i vår planets
            ekosystem. Träden tar upp koldioxid och avger syre, som vi alla
            behöver för att kunna andas. Därmed fungerar skogen som naturens
            egen lunga. Skogen är också ett hem för ett stort antal arter
            och skyddar därmed den biologiska mångfalden.
          </note>
          <note>
            Som vi har hört flera nämna är skogen viktig för rekreation.
            Den ger också ro och stillhet till oss människor. Den är inte
            minst en outsinlig inspirationskälla för många skapare av konst,
            musik och sång. Den är även en inspirationskälla till sagor och
            sägner.
          </note>
          <note>
            Skogen har sedan urminnes tider tillhört de viktigaste basindustrierna
            i vårt land och är ännu i dag en av Sveriges främsta källor till
            exportinkomster. Exportvärdet uppgick år 2016 till 125 miljarder
            kronor. Skogsindustrin ger dessutom sysselsättning till ungefär
            100 000 personer i Sverige.
          </note>
          <note>
            Skogen utgör redan i dag en viktig förnybar energikälla, och
            dess be ­ tydelse för en klimatneutral energiförsörjn ing väntas
            öka i framtiden. I Miljömålsberedningens betänkande lyfter man
            också fram den svenska skogens potential ur ett klimatpolitiskt
            perspektiv.
          </note>
          <note>
            Sverige måste tydligt säga nej till att EU sätter ett tak för
            skogsavverk ­ ning i medlemsländerna. Självklart måste skogspolitiken
            förbli en natio ­ nell angelägenhet.
          </note>
          <note>
            Ska vi lyckas klara klimatmålen måste vi kunna fasa ut den fossila
            ekonomin till förmån för den biobaserade och den cirkulära. Då
            måste vi få EU att acceptera att vi kan behålla skattebefrielsen
            för biodrivmedel också efter 2018. Det finns hur mycket grenar,
            trädtoppar och bark som helst i skogen, som med fördel kan användas
            till biobränsle.
          </note>
          <note>
            Fru ålderspresident! Kristdemokraterna står bakom en skogspolitik
            som bygger på balans mellan produktionsmål och miljömål. Det är
            en rimlig hållning.
          </note>
          <note>
            Nyligen arrangerade Kristdemokraterna, genom min riksdagskollega
            Magnus Oscarsson, i samarbete med Föreningen Skogen det som kallas
            Skogens dag här i riksdagen. Det var andra året i rad som detta
            gjordes. Det var ett mycket välbesökt och uppska ttat seminarium
            med omkring 140 deltagare från hela landet. Den fråga som tilldrog
            sig störst engagemang rörde äganderätten. Flera trender tyder
            i dag på ett växande hot mot just äganderätten.
          </note>
          <note>
            Fru ålderspresident! Sedan början av 2016 lägger Skogsstyrelsen
            ut avverkningsanmälningar på nätet. Dessa publiceringar innebär
            att många skogsägare känner sig uthängda och oroliga. Dessutom
            ökar antalet överklaganden, vilket orsaker merarbete för skogsbrukaren.
            Det berättar många om.
          </note>
          <note>
            Det är dessutom allvarligt om förtroendeklyftan mellan skogsägare
            och myndigheter riskerar att vidgas när engagerade och kunniga
            tjänstemän vid statliga myndigheter ibland agerar närmast som
            aktivister snarare än som opartiska ämbetsmän. Detta innebär att
            tillämpningen av lagar kan glida iväg utan föregående politiska
            beslut. Detta är en hotbild inte bara mot äganderätten utan också
            mot demokratin.
          </note>
          <note>
            Mark- och miljööverdomstolen har nyligen dömt till äganderättens
            fördel i det uppmärksammade fallet om bombmurklan i Värmland,
            medan särskilda skyddsregler gäller för fåglar och däggdjur. Därför
            väntar nu många på Mark- och miljööverdomstolens utslag i fallet
            med kråkfågeln lavskrikan.
          </note>
          <note>
            För att skapa tydlighet och trygghet för skogsägare bör regeringen
            genomföra förändringar i artskyddsförordningen så att misstolkningar
            kan undvikas.
          </note>
          <note>
            Fru ålderspresident! Jag antar att jag inte är den enda riksdagsledamoten
            som blivit kontaktad av förtvivlade skogsägare som i praktiken
            blivit stoppade från att bedriva skogsbruk på grund av nyckelbiotoper
            i området.
          </note>
          <note>
            Det var ett välkommet besked att Skogsstyrelsen beslutat att
            göra en paus, som vi har hört tidigare, även om man nu fortsätter
            med inventeringen. Samtidigt kvarstår problematiken kring att
            nyckelbiotoper inte är tänkta att vara ett instrument för att
            stoppa avverkning, även om det ofta upplevs så. Här behövs en
            fortsatt dialog mellan skogens olika aktörer.
          </note>
          <note>
            Skogen är en viktig resurs, som behöver brukas ansvarsfullt.
            Historien visar att det är just äganderätten som kunnat leverera
            ett sådant ansvarsfullt brukande.
          </note>
          <note>
            Sammantaget finns det all anledning till samling kring skogen,
            det enskilda skogsägandet och det ansvarsfulla skogsbruket. Jag
            och Kristdemokraterna kommer att fortsätta att vara en röst i
            riksdagen för skogsägare och skogsbrukare som vill arbeta ansvarsfullt.
          </note>
          <note>
            Fru ålderspresident! Jag yrkar bifall till utskottets förslag
            i betänkandet.
          </note>
          <note>
            (Applåder)
          </note>
          <note type="speaker">
            Anf. 199 STINA BERGSTRÖM (MP) replik:
          </note>
          <note>
            Fru ålderspresident! Arbetet med skydd av skog styrs i hög grad
            av etappmålen inom miljömålssystemet. Det etappmål som nu gäller
            besluta ­ de den förra regeringen om 2014. Det innebär bland annat
            att skogsmark som ska ges formellt skydd ska öka med ca 150 000
            hektar till 2020.
          </note>
          <note>
            För att nå målet med formellt skydd behövs det pengar för att
            ersätta skogsägare, om man tycker att skogsägarna ska bli ersatta.
            Vår samarbetsregering har därför gjort den största satsningen
            någonsin och dubblerat anslaget till skydd av värdefull natur
            från 600 miljoner till 1,2 miljarder om året. Man har dessutom
            förstärkt anslaget till biotopskydd och naturvårdsavtal med 100
            miljoner om året.
          </note>
          <note>
            Trots att de här etappmålen i miljömålssystemet antogs av alliansreger
            ­ ingen, där Lars-Axel Nordells parti Kristdemokraterna ingick,
            vill Krist ­ demokraterna skära bort hela denna satsning som regeringen
            gör. Därför vill jag fråga Lars-Axel Nordell hur ni tänker. Tycker
            inte Kristdemo ­ kra ­ terna att skogsägare bör få ersättning
            när de avstår från att avverka sina skogar?
          </note>
          <note type="speaker">
            Anf. 200 LARS-AXEL NORDELL (KD) replik:
          </note>
          <note>
            Fru ålderspresident! Tack för frågan, Stina Bergström! Absolut
            är det riktigt att man ska få ersättning. Sedan är naturligtvis
            frågan hur hårt man ska gå fram, och det jag har beskrivit här
            när det gäller nyckelbiotoperna var att det egentligen inte är
            ett instrument för att stoppa avverkning. Många gånger kan man
            ju komma överens, vilket även ledamoten nämnde, om utbyten och
            så vidare.
          </note>
          <note>
            Visst ska man kunna få ersättning av staten, och det får man
            ju i dag. Däremot ger våra budgetar olika förutsättningar, vilket
            inte är helt okänt för Stina Bergström. Vi tar inte alls ut så
            mycket skatt som den nuvarande regeringen gör i sin budget, och
            därför har vi helt olika möjligheter att spendera på just detta.
          </note>
          <note>
            Så ser det ut, och det är den krassa verkligheten.
          </note>
          <note type="speaker">
            Anf. 201 STINA BERGSTRÖM (MP) replik:
          </note>
          <note>
            Fru ålderspresident! Tack för i alla fall en del av ett svar!
          </note>
          <note>
            Jag funderar ändå: Om man nu, som alliansregeringen gjorde, antar
            ett mål – vilket jag tycker är bra, även om Miljöpartiet i och
            för sig tycker att man borde ha antagit ett ännu högre etappmål
            för att i sin tur uppnå det mål som vi internationellt har sagt
            att vi ska göra i Nagoyaprotokollet – på 150 000 hektar skogsmark
            och någonstans tänker att man ska skydda det fram till 2020 så
            måste man ju ha haft en plan för hur man ska göra det och huruvida
            skogsägarna skulle få betalt för att skydda den här marken.
          </note>
          <note>
            Lars-Axel Nordell pratar om att vi har olika budgetar. Ja, men
            det måste ju ha funnits en plan, och jag är fortfarande lite nyfiken.
            Vad var planen 2014 när ni antog det här målet för hur mycket
            skydd vi skulle ha av skogen i Sverige?
          </note>
          <note type="speaker">
            Anf. 202 LARS-AXEL NORDELL (KD) replik:
          </note>
          <note>
            Fru ålderspresident! Jag fanns inte i det här utskottet på den
            tiden, och jag har ingen aning om hur planen såg ut. Jag känner
            inte till den.
          </note>
          <note>
            Däremot måste vi naturligtvis försöka uppnå det som lades fast
            då ; det är helt klart. Exakt i vilken takt det ska göras och
            hur mycket man satsa r beror på vilka resurser som finns.
          </note>
          <note>
            Där är det så, som Stina Bergström mycket riktigt säger, att
            vi har olika budgetar och inte samma möjligheter att gå in och
            satsa mer pengar som ni kan göra, eftersom ni tar ut mer skatt
            av skattebetalarna. Så ser det ut.
          </note>
          <note type="speaker">
            Anf. 203 BIRGER LAHTI (V):
          </note>
          <note>
            Fru ålderspresident och l edamöter som finns kvar! Det börjar
            bli glest, men där kommer det några till – tacknämligt!
          </note>
          <note>
            Jag säger lite grann som i debatten om tunga transporter att
            det vore tjänstefel av mig att inte säga någonting om det här.
            Mitt levebröd har varit skogen i 30 år innan jag blev riksdagsledamot.
            Jag har vuxit upp i skogen och har jobbat där i hela mitt liv.
            Den här biten kan jag, och jag ska rätta några saker som har framförts
            här i dag.
          </note>
          <note>
            När man började med nyckelbiotopsinventeringen var det ett verktyg,
            en klassning, för naturvärdesbedömningar, och underlaget gjordes
            i södra Sverige. Att det ser annorlunda i nordvästra Sverige beror
            på att bruknings- och avverkningsmetoderna har sett annorlunda
            ut. Man har plockhuggit betydligt mer. Industrin har varit längre
            bort.
          </note>
          <note>
            När man så började inventera i nordvästra Sverige, precis som
            Isak From var inne på, blev det därför jättemycket nyckelbiotoper.
            En fjärdedel av skogen skulle klassas som nyckelbiotop. Det var
            inte det som var tanken. Då är det någonting som inte stämmer.
            Verktyget är trubbigt och dåligt. Det var inte trovärdigt.
          </note>
          <note>
            Jag stannar där när det gäller detta.
          </note>
          <note>
            Jag är stolt över Vänsterpartiets politik när det gäller skogen.
            Det är Jens Holm som är talesperson. Det är hans område, och jag
            håller med om det som han har framfört. Men jag ska läsa någonting
            som vår kongress har antagit. Vi har ett ekologiskt-ekonomiskt
            punktprogram, där vi säger någonting om skogen:
          </note>
          <note>
            ”Skogen spelar flera roller i klimatomställningen. Den binder
            koldioxid när den växer, vi lagrar koldioxid när vi bygger i trä,
            den ger bioenergi och kan ersätta oljebaserade produkter. Det
            är därför önskvärt med en ökad tillväxt i skogen.
          </note>
          <note>
            Forskningen visar att växande skog binder mest CO2 (koldioxid),
            så det är viktigt att användarna av trakthyggesbruk (kalavverkning)
            återbeskogar snabbt och med rätt träslag, för att snabbt åter
            få klimatnytta av skogsmarken. Andra skogsbruksmetoder som kontinuitetsskogsbruk
            bör uppmuntras där detta är lämpligt och möjligt skogsbruksmässigt,
            och i områden av stor nytta för rekreation och andra näringar.”
          </note>
          <note>
            Det kan vara bra att säga att så här och så här mycket ska vi
            använda oss av kontinuitetsskogsbruk. Men man ska ha klart för
            sig att alla marker inte lämpar sig för det. Alla pratar gott
            om att bygga i trä. Men då kommer vi att missa på några områden.
            Vi får inte den timmerandel som vi är ute efter. Jag hävdar definitivt
            att vi kan använda oss mer av ett kontinuitetsskogsbruk. Så är
            det. Men det finns marker som absolut inte lämpar sig för det.
          </note>
          <note>
            Jag ska ta lite historia. Jag började som manuell huggare i början
            av 80-talet. På det första berget där jag var huggare och avverkade
            högg vi 300 år gamla tallar – ett helt berg! Vad hade hänt om
            vi inte hade haft en aktiv miljörörelse som sa : Är det här lämpligt?
          </note>
          <note>
            Det är klart att det inte var! Vi avverkade ett helt berg med
            jättetallar. Det var på 80-talet. Vad hade hänt om vi inte hade
            haft en miljörörelse som sa: Men var det här så klokt?
          </note>
          <note>
            Nej, det var det inte. Men i dag ska vi även vara nyktra och
            säga, som Tysklind var inne på och som jag berättade för honom
            när vi var på samma seminarium, att i dag finns det några i miljörörelsen
            som har en dast en agenda, och det är att stoppa avverkningen.
            Det är det enda det handlar om: Var ska vi nu stoppa en avverkning?
          </note>
          <note>
            Det blir kontraproduktivt. Då gör markägarna så att de klipper
            någonting i rädsla för att om tio år så hittar de någonting. Och
            skogen skulle må bäst av att få stå i tio femton år till, helt
            klart.
          </note>
          <note>
            Det här måste vi också ha med oss. Både miljörörelsen och skogsindustrin
            måste backa ett steg och se hur vi kan komma fram till någonting
            som kan klassas som hållbart skogsbruk.
          </note>
          <note>
            Jag har mycket att säga, men tiden är begränsad. Jag har bara
            sex minuter.
          </note>
          <note>
            Man har även gjort misstag. I det art- och habitatdirektiv som
            Sverige har införlivat finns en gynnsam bevarandestatus för den
            västliga tajgan. Den kommer vi aldrig att nå. Vi måste stoppa
            all avverkning i 40 år om vi ska nå den. Den är omöjlig att nå,
            men det är sådana krav som följde med.
          </note>
          <note>
            Någon gång måste vi kanske gå igenom det här och se vad som är
            rimligt och vad vi kan uppnå. Det finns omöjliga mål bland de
            16 målen, och sedan finns det bra mål.
          </note>
          <note>
            Jag hinner säga lite grann om biologisk mångfald. Det är klart
            att det är bra, och jag tycker att regeringen har satsat mycket
            bra pengar på att ersätta markägare och försöka uppnå det som
            är skyddsvärt när det gäller biologisk mångfald.
          </note>
          <note>
            Men vad händer i dag? Vi har ungefär 900 arter som kan vara hotade
            av skogsbruket. 800 finns i södra Sverige och 150 finns i norra
            Sverige, av de sammanlagt 950. Men i norra Sverige har vi redan
            ett skydd. I södra Sverige finns 70 hektar per skyddad art, och
            i norra Sverige nästan 3 000.
          </note>
          <note>
            Vad ska vi skydda? Det är många gånger bättre att skydda 10 hektar
            ädellövskog i södra Sverige än 100 000 hektar i norra Sverige.
            Pengarna måste träffa rätt när vi nu avsätter pengar.
          </note>
          <note>
            (Applåder)
          </note>
          <note>
            I detta anförande instämde Isak From (S).
          </note>
          <note type="speaker">
            Anf. 204 STINA BERGSTRÖM (MP) replik:
          </note>
          <note>
            Fru ålderspresident! Tack för berättelsen från en lång tid i
            skogen. Det var speciellt intressant att höra om denna stora areal,
            en fjärdedel av skogen, där Skogsstyrelsen har pausat inventeringen
            av nyckelbiotoper. Anledningen till att det finns så mycket värdefull
            skog är att det inte har bedrivits trakthyggesbruk i samma utsträckning
            utan att man har ägnat sig mer åt hyggesfritt skogsbruk. Det är
            intressant. Det är något som talar ännu mer för att det behövs
            fler former av hyggesfritt skogsbruk. Den metoden måste användas
            mer. Precis som jag sa i mitt anförande är det i dag bara några
            få procent hyggesfria skogsbruksmetoder som används.
          </note>
          <note>
            Vi i Miljöpartiet tycker att de statliga bolagen i första hand
            ska använda sig av hyggesfria skogsbruksmetoder. Vänsterpartiet
            har här en reservation där man vill gå ännu längre.
          </note>
          <note>
            Jens Holm och jag diskuterade frågan tidigare. Det står i reservationen
            att man vill ha en nationell målsättning för vilken areal kalhyggesfritt
            skogsbruk som ska ingå i miljökvalitetsmålet Levande skogar. Hur
            stor andel, Birger Lahti, tänker sig Vänsterpartiet?
          </note>
          <note type="speaker">
            Anf. 205 BIRGER LAHTI (V) replik:
          </note>
          <note>
            Fru ålderspresident! Det är säkert bra med mål. Vi har inte specificerat
            hur stor andelen ska vara, men vi skulle säkert kunna landa i
            det som är rimligt. Men det blir galet och fel om det görs på
            fel ställe.
          </note>
          <note>
            Ett hyggesfritt skogsbruk ska bedriva s där det är lämpligt,
            vilket jag pekade på i vårt Ekologiskt-ekonomiskt punktprogram
            , som kongressen har antagit. Unika och hotade miljöer i skogsmarken
            ska skyddas, och det ska göras där det är lämpligt. Det blir fel
            om vi låter snåla skogsägare lägga fröträdsställningar där det
            inte lämpar sig. Det blir bara fel, och vi tappar skogsmark som
            skulle kunna användas till bra produktion av tall eller gran.
          </note>
          <note>
            Jag tycker också att det ska finnas ett mål. Det ska vara ett
            mål som anger vad vi ska nå när det gäller hyggesfritt skogsbruk.
            Då måste Skogsstyrelsen kunna sin sak och ge råd till skogsägarna
            om vad de kan använda. Det är ett mål som vi absolut kan nå. Men
            vi ska inte ge en snål skogsägare som inte vill investera i skogen
            tillfälle att säga att här ska han vidta en åtgärd om den inte
            lämpar sig för marken.
          </note>
          <note type="speaker">
            Anf. 206 STINA BERGSTRÖM (MP) replik:
          </note>
          <note>
            Fru ålderspresident! Det var en intressant reflektion om en snål
            skogsägare. Det är väl inte så vi brukar diskutera. Debatten om
            det hyggesfria skogsbruket handlar mer om att det skulle vara
            svårare, krångligare och kosta mer.
          </note>
          <note>
            Jag håller inte riktigt med om verklighetsbeskrivningen att det
            skulle vara snåla skogsägare som ägnar sig åt hyggesfria skogsbruksmetoder.
            Jag tror inte det. De skogsägare jag möter vill ägna sig åt en
            modern form av skogsbruk. De vill inte ägna sig åt trakthyggesbruk
            eftersom de har många andra intressen i skogen.
          </note>
          <note>
            Jag nämnde i mitt anförande att rådgivning är bra. Det ägnar
            sig Skogsstyrelsen åt redan i dag, men den behöver utökas och
            skärpas. Man behöver ägna sig åt metodutveckling. De statliga
            bolagen kan göra en hel del av den utvecklingen. Skogsstyrelsen
            skulle kunna ge ett slags omställningsstöd till skogsägare som
            vill gå över från trakthyggesbruk till hyggesfritt skogsbruk,
            precis som när man går över från konventionellt jordbruk till
            ekologiskt jordbruk.
          </note>
          <note>
            Tycker Vänsterpartiet att det är en bra idé?
          </note>
          <note type="speaker">
            Anf. 207 BIRGER LAHTI (V) replik:
          </note>
          <note>
            Fru ålderspresident! Absolut! Jag menade inte att alla skogsägare
            gör fel, men det får inte bli så att en skogsägare lägger fröträd
            på en plats där det inte lämpar sig. Det blir bara fel. Det är
            en helt annan sak om marken lämpar sig för kalhyggesfritt skogsbruk.
            Då ska det ske. Skogsstyrelsen borde uppmana och uppmuntra dem
            som har sådana marker att göra så.
          </note>
          <note>
            Känner Stina Bergström till följande? I Tyskland kallas det för
            kalhyggesfritt skogsbruk om du använder fröträd. Då är det inte
            fråga om ett kalhyggesbruk eftersom du använder fröträd. Men så
            är det inte Sverige.
          </note>
          <note>
            Benämningarna är olika. Helt klart tycker jag att vi kan använda
            oss mer av andra metoder i skogsbruket, men det ska göras på de
            ställen där det lämpar sig.
          </note>
          <note>
            Om vi ska bygga i trä och få fram de material som ni också vurmar
            fö r behövs timmer. Du får inte ut timmer ur skogarna om det inte
            görs på rätt sätt. Du kan plockhugga, men avverkningarna blir
            dyrare och det går inte att få ut samma andel av det mest värdefulla
            som kan användas för att bygga. Men det är möjligt på de rätta
            markerna. Avverkningarna kan öka betydligt mer än i dag, men inte
            på alla marker.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 3 maj.)
          </note>
          <note>
            § 17 Fiskeripolitik
          </note>
          <note>
            Miljö- och jordbruksutskottets betänkande 2016/17:MJU14
          </note>
          <note>
            Fiskeripolitik
          </note>
          <note>
            föredrogs.
          </note>
          <note type="speaker">
            Anf. 208 JESPER SKALBERG KARLSSON (M):
          </note>
          <note>
            Fru ålderspresident! Tack till Birger Lahti för ett klarsynt
            och konstruktivt inlägg i skogsdebatten. Det var välkommet.
          </note>
          <note>
            Fru ålderspresident! Fisk är en gemensam resurs som inte följer
            na ­ tionsgränserna. I många fall leker fisk på en plats och fiskas
            på en annan. Det gör att vi måste ha en fiskeripolitik som bygger
            på samarbete, här i Sverige mellan olika intressen och internationellt
            mellan länder som fiskar i samma vatten.
          </note>
          <note>
            Som medlem i Europeiska unionen har Sverige tillgång till en
            av världens största fiskemöjligheter. EU:s fiskerinäring är världens
            fjärde största och levererar över 6 miljoner ton fisk per år.
            Det är häpnadsväckande siffror. Det får ringar på vattnet. Fisket,
            och livsmedelsförädlingen som är nära kopplad till fisket, sysselsätter
            över 350 000 personer. Lägg också till allt det som finns däromkring.
            Det är hotellnätterna för sportfiskare som reser hit, skärgårdsmiljön
            som utvecklas och kulturarvet som får leva kvar. Det är stora
            värden.
          </note>
          <note>
            Fisket har helt enkelt stor betydelse. Det bidrar mer än bara
            genom att sätta nyttig mat på våra tallrikar. Det bidrar till
            vårt gemensamma, och det bidrar till bilden av Sverige utomlands.
          </note>
          <note>
            Fru ålderspresident! Jag som moderat ledamot är stolt över den
            reform av den gemensamma fiskeripolitiken som kom till på EU-nivå
            under alliansregeringens tid vid makten. Utan den hade överfisket
            tillåtits fortsätta. En hel svensk yrkeskår hade fått se näten
            bli tommare och tommare tills man till slut hade fått se sig om
            för att sälja sitt fartyg. Den biologiska mångfalden hade fortsatt
            att minska, och rubbningarna i ekosystemen hade varit betydande
            och permanenta. Man ska vara tydlig med att ännu tråkigare än
            att fiskare försvinner är att fisken försvinner.
          </note>
          <note>
            Nu är reformen genomförd. Bottenplattan är lagd, och det är bra.
            Men för svensk del finns en central och viktig utmaning kvar,
            och det är att den rödgröna regeringen måste agera kraftfullt
            för att det nya regelverk som medföljer ska implementeras i samtliga
            medlemsländer. Detta måste ske utan att onödigt regelkrångel och
            olika tolkningar bidrar till att konkurrensen snedvrids.
          </note>
          <note>
            I Sverige handlar det om att titta på hur fiskelicenser kan överlåtas
            mellan generationer, båtar och tidsperioder. Jag tror att vi överlag
            behöver se över hur våra rigida regelverk kan harmoniseras med
            närliggande länders , f ör det är inte till gagn för någon att
            svenskt fiske, som är bland de skonsammare, ersätts av indundrande
            utländska fiskeflottor.
          </note>
          <note>
            Mot bakgrund av detta vill jag passa på att yrka bifall till
            reservation 5 angående fortsatta förenklingar för yrkesfisket.
            I reservationen tar vi framför allt upp landningsskyldigheten,
            som innebär att fiskare behöver landa all fångst de plockar upp
            ur havet. Detta är i grunden bra. Utkastförbudet innebär att fusk
            stävjas, vilket jag tycker är önskvärt. Men regelverket måste
            också vara praktiskt möjligt att efterleva. Omöjliga regelverk
            sår egentligen bara misstro och gynnar ingen.
          </note>
          <note>
            Myndigheternas förhållningssätt till reglerna för landningsskyldighet
            bör ta hänsyn till det svenska fiskets konkurrenskraft. Det är
            därför rimligt att man tittar på hur reglerna hanteras i andra
            EU-länder som lyder under samma regelverk, men mer om detta i
            reservation 5.
          </note>
          <note>
            Fru ålderspresident! Mitt huvudbudskap i dag är att förenklingsarbetet
            måste fortsätta. Till stor del liknar det den jordbrukspolitik
            som vi föreslår från moderat håll. Tyvärr verkar regeringen inte
            lika angelägen om att fiskeripolitiken ska prioriteras upp.
          </note>
          <note>
            Under denna mandatperiod har vi egentligen bara sett en proposition,
            under förra året, med några justeringar i lagtext som Europeiska
            unionen och Lissabonfördraget ger oss som gåva, så att säga. I
            år har vi en proposition aviserad angående fiskerilagen, men den
            kommer först efter sommaren. Det är också oklart vad den innehåller
            eller syftar till.
          </note>
          <note>
            I stället får man fundera över vad de olika partierna ger uttryck
            för i sina forum – vad de vill göra med fiskeripolitiken och vad
            det långsiktiga målet är. Här är det tydligt att Vänsterpartiet
            och Miljöpartiet i olika omgångar har sagt att de vill förbjuda
            trålfiske i Sverige. Miljöpartiet har förvisso tystnat lite efter
            det att man blev ett regeringsparti, men nu när Socialdemokraterna
            på sin kongress i Göteborg slagit fast att de vill förbjuda allt
            trålfiske börjar ryktena spridas igen.
          </note>
          <note>
            Absolut – trålfiske har en miljöpåverkan, men det har också många
            andra mänskliga aktiviteter. Man ska komma ihåg i sammanhanget
            att svenskt fiske använder selektiva redskap och är framstående.
            Hela tiden görs små förbättringar, och det känns som ett tydligt
            fokus i hela fiskeribranschen. Är det då rätt väg att skjuta med
            stora hagelbössan och förbjuda allt fiske med trål? Jag tror inte
            det.
          </note>
          <note>
            Jag tycker absolut – det vill jag vara tydlig med – att man kan
            fråga sig om vi har ett ändamålsenligt naturskydd på särskilt
            utsatta platser och om trålning bör vara tillåtet där. Men att
            helt förbjuda fiske med trål, som har ett oförtjänt dåligt rykte,
            är verkligen att ta i från tårna.
          </note>
          <note>
            Om regeringen genomför den politik som Vänsterpartiet och Miljöpartiet,
            och nu Socialdemokraterna för två veckor sedan, har gett uttryck
            för är det slut med räkfiske i Sverige. Då är 100 procent av räkfisket
            borta. Över hälften av fisket efter havskräfta försvinner i samma
            slag.
          </note>
          <note>
            Fisket är lite som ekosystemet i den meningen att man inte bara
            kan plocka bort en del. Om man tar bort ett fiske som är ekonomiskt
            gynnsamt försvinner kanske försörjningen av fiske efter andra
            arter, och snart får man en riktigt negativ spiral. Detta vore
            beklagligt för skärgårdskommunerna, för fiskarna och för Sverige.
            Jag hoppas att man tar sitt förnuft till fånga i det stora regeringspartiet.
            Men måhända har den sista kompetensen på fiskeområdet lämnat partiet.
          </note>
          <note>
            Fru ålderspresident! Sammanfattningsvis vill jag säga att vi
            moderater vill se ett fortsatt hållbart fiske i svenska vatten.
            Då behöver fiskeripolitiken vägledas av tydlighet, långsiktighet
            och framtidstro.
          </note>
          <note>
            Utan en levande fiskenäring, med sport ‑ , fritids- och yrkesfiske,
            kommer Sverige inte att nå sina mål om en växande besöksnäring
            och Europas lägsta arbetslöshet. Därför vill jag säga att jag
            är stolt över de reformer som kom till under alliansregeringens
            tid, men jag är samtidigt övertygad om att Alliansen inte blev
            klar. Det behövs fortfarande regelförenklingar, inte nya pålagor
            eller svensk gold-plating.
          </note>
          <note>
            Om detta är fokuset framöver kan vi fortsätta att njuta av nyttig
            fisk på tallriken från lönsamt fiske i hållbara bestånd. Detta
            borde vara målet för hela fiskeripolitiken.
          </note>
          <note>
            (Applåder)
          </note>
          <note type="speaker">
            Anf. 209 MARTIN KINNUNEN (SD):
          </note>
          <note>
            Fru ålderspresident! Jag vill inleda med att yrka bifall till
            reservationerna 4 och 17.
          </note>
          <note>
            Fisket är en betydelsefull svensk näring med gamla anor. Därför
            vill vi från Sverigedemokraternas sida också framhålla såväl den
            kulturella som den ekonomiska aspekten.
          </note>
          <note>
            Antalet fiskeföretag i Sverige ligger omkring 1 000, och det
            är inom livsmedelsindustrin som de flesta arbetstillfällena generas.
            Här kan nämnas att den svenska fiskberedningsindustrin omsätter
            närmare 7 miljarder kronor.
          </note>
          <note>
            Det ligger i sakens natur att fisket måste regleras, vilket sker
            på EU-nivå, men vi måste samtidigt arbeta för rimliga förutsättningar
            för enskilda näringsidkare när vi implementerar EU-lagstiftningen.
            Regelverket måste utformas så att svenska fiskare inte drabbas
            av konkurrensnackdelar gent ­ emot konkurrenter i andra EU-länder.
          </note>
          <note>
            Det är Sverigedemokraternas strävan att fiske ska kunna bedrivas
            från olika hamnar i Sverige. Kustnära, mer småskaligt fiske skulle
            gynnas av en betydligt mer aktiv förvaltning av såväl säl som
            skarv, som orsakar stor ekonomisk skada.
          </note>
          <note>
            När det kommer till ålfisket ser vi att dagens innehavare av
            ålfisketillstånd riskerar att bli de sista svenska ålfiskarna.
            Vi vill underlätta för ålfiskare att överlåta sina företag och
            därtill nödvändiga licenser till andra personer eller företag,
            och vi vill mildra restriktionerna kring ålfiske.
          </note>
          <note>
            Fru ålderspresident! Det ska vara möjligt att bedriva såväl storskaligt
            som småskaligt yrkesfiske i Sverige, även om det slutligen är
            den enskilde entreprenören som väljer typ av båt, redskap och
            hamn att landa sin fångst i. Det bör utredas om antalet hamnar
            där fisk kan landas kan utökas, till förmån för lokal livsmedelsindustri
            utmed Östersjökusten. Ett aktivt fiske med livskraftiga fiskeentreprenörer
            skapar levande kustsamhällen längs våra kuster, vilket skapar
            jobb och liv i skärgården.
          </note>
          <note>
            När det gäller bottentrålning anser vi att det kan skada de marina
            ekosystemen. Vi strävar inte efter något totalförbud, men trålning
            bör regleras hårdare än i dag i flera områden, detta för att gynna
            bestånden. Det kan gälla val av redskap och vissa geografiska
            områden som bör skyddas under känsliga perioder.
          </note>
          <note>
            Forskning kring vilka fiskeredskap som tillfredsställer entreprenörens
            behov av effektivitet och samtidigt tar marinekologisk hänsyn
            pågår och bör även fortsättningsvis bedrivas. Vi ser att dialogen
            mellan yrkesfiskare och forskare inom detta område fortsätter
            att vara oerhört viktig.
          </note>
          <note>
            Fru ålderspresident! Jag tänker prata lite om fiskodling. Uttaget
            av vildfångad fisk är av naturliga skäl begränsat, men här i Sverige
            har vi fantastiskt bra möjligheter för fiskodling, i synnerhet
            i de norra delarna av landet, där näringsfattiga regleringsmagasin
            finns.
          </note>
          <note>
            Fiskodling i dessa vatten kan vara ett sätt att återskapa livskraftiga
            ekosystem, eftersom fiskodlingen kan tillföra näring till utarmade
            vatten. Odlad fisk är en resurseffektiv proteinkälla och hälsosam
            mat. Matfiskproduktion kan ge positiva regionalpoliska effekter
            och varaktiga arbetstillfällen på landsbygden. Vidareförädling
            ger ytterligare både direkta och indirekta arbetstillfällen. Den
            tidigare regeringens utredning från 2009 har belyst potentialen
            hos just ett växande vattenbruk.
          </note>
          <note>
            Sverigedemokraterna vill utreda hur kostnaderna för näringsidkare
            i branschen kan sänkas. Lägre kostnader för näringsidkare skulle
            öka lönsamheten och bidra till förutsättningar för en varaktig
            och ekonomiskt bärkraftig industri. Till exempel är tillsynsavgifterna
            väsentligt högre än för annan verksamhet som i dag kräver miljötillstånd.
          </note>
          <note>
            Vi vill även underlätta för etablering av nya fiskodlingar samt
            förbättra förutsättningarna för befintliga odlingar att expandera.
            De stöd som kommer från Havs- och fiskerifonden bör på ett tydligt
            och effektivt sätt förbättra möjligheterna både för nyetablering
            och för tillväxt i befintliga företag.
          </note>
          <note>
            Nyligen meddelade Mark- och miljööverdomstolen domar i fyra mål
            om tillstånd för odling av fisk i öppna kassar. Dessa domar berörde
            tillstånd för fiskodling i Omnefjärden respektive Mjältösundet,
            båda i Kramfors kommun, samt tillstånd för fiskodling och vinterförvaring
            av fisk i Nätrafjärden i Örnsköldsviks kommun. Mark- och miljööverdomstolen
            har kommit fram till att odlingarna ska avvecklas under en avvecklingstid
            på tre år.
          </note>
          <note>
            När det gäller den fjärde domen, som handlar om tillstånd för
            fiskodling i Storsjön i Bergs kommun, har domstolen funnit att
            verksamheten inte kan tillåtas i den omfattning som sker i dag.
          </note>
          <note>
            Enligt företaget Nordic Trout innebär domarna att företaget måste
            avveckla minst 25 procent av koncernens produktion. Det är en
            avveckling som innebär att företagets verksamhet på fyra platser
            längs med Norrlands kust hotas, vilket handlar om fler än 30 jobb.
          </note>
          <note>
            Frågan man kan ställa sig är hur Mark- och miljööverdomstolens
            beslut ligger i linje med regeringens proposition En livsmedelsstrategi
            för Sverige – fler jobb och hållbar tillväxt i hela landet avseende
            7.11 Fiske och vattenbruk .
          </note>
          <note>
            Och frågan är också vilka åtgärder regeringen avser att vidta
            för att säkerställa fortlevnaden för fiskodlingar samt att säkerställa
            att de kan utveckla och expandera sina verksamheter.
          </note>
          <note type="speaker">
            Anf. 210 ESKIL ERLANDSSON (C):
          </note>
          <note>
            Fru ålderspresident! Jag vill inleda med att jag självklart står
            bakom alla reservationer från min sida i det här betänkandet,
            men jag nöjer mig med att yrka bifall till reservation nr 18.
            Det gör jag i anledning av att jag vill ge nuvarande regering
            ett tips som jag tycker att man ska ta vara på, nämligen att utveckla
            den hållbara fiskodlingen.
          </note>
          <note>
            Vi har över 200 mil kust och omkring 100 000 sjöar i vårt land.
            Rimligen borde denna resurs kunna utnyttjas bättre för att vi
            ska få den hållbara maten på våra matbord.
          </note>
          <note>
            Jag vill alltså se tydliga åtgärder som uppmuntrar och utvecklar
            den hållbara fiskodlingen, för den kan nog ge oss mycket, bland
            annat jobb och också en hållbart framställd mat till våra matbord.
          </note>
          <note>
            Den förra regeringen tog fram en utredning på det här området.
            När vi har blivit överens om en livsmedelsstrategi som i sin tur
            går ut på att vi ska öka den svenska matproduktionen tycker jag
            att vi borde ta vara på resultatet av utredningen.
          </note>
          <note>
            Skälet till att jag har reserverat mig är att regeringen tyvärr
            tycker att man bara behöver fortsätta att planera för den här
            verksamheten, alltså inte vidta några ytterligare åtgärder.
          </note>
          <note>
            Jag vill nämna detta som ett tips till nuvarande regering i all
            välmening.
          </note>
          <note>
            (Applåder)
          </note>
          <note type="speaker">
            Anf. 211 JENS HOLM (V):
          </note>
          <note>
            Fru ålderspresident! Under den tidigare debatten talade vi om
            vikten av att skydda skog och mark. Det är åtminstone sådant som
            man ser med blotta ögat. Men det som sker under havsytan har vi
            en tendens att glömma bort.
          </note>
          <note>
            I våra hav finns det stora ekosystem och väldigt komplicerade
            system som samverkar med varandra, och de måste skyddas. Ett stort
            hot i dag mot ekosystemen är ett storskaligt fiske, om det bedrivs
            på ett felaktigt sätt.
          </note>
          <note>
            I Sverige har vi under de senaste åren varit ganska bra på att
            skydda fler områden i Östersjön och Nordsjön, och det är bra.
            Men om man tittar närmare på Natura 2000-områdena ser man att
            i de flesta av dem tillåts fortfarande storskaligt fiske. Även
            bottentrålning tillåts i ett fyrtiotal – det blev siffran när
            jag räknade samman dem – av dessa områden, och det är lite märkligt.
            Då känns det som att man urholkar hela idén om att skydda ett
            område. Storskaligt fiske är kanske den mest påverkande verksamheten
            som man kan tänka sig i ett marint område.
          </note>
          <note>
            Fru ålderspresident! Jag vill yrka bifall till vår reservation
            nr 12, som handlar om att man borde införa ett förbud mot bottentrålning
            i Sverige och att vi också på EU-nivå borde verka för ett sådant
            förbud.
          </note>
          <note>
            Att fiska med bottentrål innebär ju att man har ett brett, stort
            och tungt garn som sveper över bottnen, rör upp den och tar med
            sig en mängd av de levande miljöer som finns där.
          </note>
          <note>
            Precis som Moderaternas Jesper Skalberg Karlsson sa tidigare
            är det helt uppenbart att detta har en miljöpåverkan. Det är också
            därför som vi i Sverige har utvidgat trålgränsen så långt som
            det bara är möjligt enligt EU:s lagstiftning.
          </note>
          <note>
            I det område i Öresund där det har funnits ett förbud mot bottentrålning
            sedan 30-talet kan man se att det finns ett helt annat liv på
            bottnen. Fiskebestånden är mycket mer levande där än i andra jämförbara
            områden. Därför borde ett förbud mot bottentrålning införas.
          </note>
          <note>
            Ibland framförs det att dagens trålar är mycket bättre än gårdagens,
            att de kan vara mer selektiva och så vidare, och det är ju bra.
            Ibland kanske det uppstår en diskussion om huruvida det är bottentrålar
            över huvud taget. Men är det så att de nya redskapen är så förfinade
            och bättre än konven ­ tionella garn skulle jag inte kalla dem
            för bottentrålar i den traditionella meningen.
          </note>
          <note>
            I betänkandet tar Vänsterpartiet också upp EU:s externa fiskepolitik
            och de så kallade fiskepartneravtal som EU har med ett fjortontal
            fattiga länder, företrädesvis afrikanska länder. Vi i Vänsterpartiet
            menar att dessa avtal är en kolonial rest, att det gäller främst
            länder som tidigare har varit spanska eller portugisiska kolonier
            som man har slutit avtal med. Det är områden där kolonialmakterna
            tidigare har fiskat, och man vill kunna fortsätta att göra det
            när de europeiska fiskevattnen i stort sett är utfiskade.
          </note>
          <note>
            Det går åt mycket pengar av våra skattemedel för att finansiera
            de nykoloniala fiskeavtalen. Vi i Vänsterpartiet menar att det
            enda raka är att ta dessa pengar och i stället investera dem i
            att utveckla ett lokalt hållbart fiske i dessa länder: Senegal,
            Mauretanien, São Tomé och Príncipe, Tanzania och så vidare.
          </note>
          <note>
            De här länderna har aldrig erbjudits det, utan man erbjuds hela
            tiden bara nya fiskeavtal, där europeiska flottor ska fiska upp
            deras fisk. Det är svårt för ett fattigt land, som kanske också
            är korrupt och toppstyrt, att säga nej när man får miljontals
            euro från Bryssel. Vår reservation på området handlar om att avskaffa
            de här avtalen och i stället omvandla dem till utvecklingsprojekt
            för lokalt och hållbart fiske.
          </note>
          <note>
            Fru ålderspresident! Jag skulle också vilja ta upp den rapport
            som vi i miljö– och jordbruksutskottet har tagit fram och som
            finns som bilaga. Det är en granskning som vi i utskottet har
            gjort av systemet med överlåtbara fiskerättigheter i det pelagiska
            fisket. Pelagiskt fiske gäller fiskar som simmar fritt i havet.
            Det handlar främst om sill, skarpsill och makrill. Systemet med
            att man helt enkelt ska kunna överlåta och sälja vidare fiskerättigheter
            till andra fiskeriföretag infördes och klubbades i Sveriges riksdag
            2009. Jag har varit ordförande för den utvärderingsgrupp som har
            tagit fram den här rapporten, som finns som en bilaga till betänkandet.
          </note>
          <note>
            J ag ska inte dra hela innehållet men ska kort nämna några av
            de slutsatser som vi har kommit fram till. Vi konstaterar att
            införandet och genomförandet av det här systemet med överlåtbara
            rättigheter har fungerat väl och uppfyllt sitt syfte. Det har
            också inneburit att andelen fiskefartyg inom det pelagiska fisket
            har halverats och att ägarkoncentrationen inom det pelagiska fisket
            har ökat. De som är aktiva inom sill- och makrillfisket är överlag
            nöjda med systemet, men vad gäller det småskaliga och kustnära
            fisket noterar vi att det finns en relativt utbredd kritik.
          </note>
          <note>
            Vi säger att det är viktigt med ett enkelt regelverk. Där man
            kan ska man göra regelförändringar. Men självklart måste syftet
            med lagar och regler bibehållas. Vi säger också att det kan vara
            en god idé med försöksverksamhet med kamerakontroll på fiskebåtarna
            för att säkerställa att landningen av fisken blir som den var
            avsedd att bli.
          </note>
          <note>
            Avslutningsvis noterar vi att tiden för systemet med överlåtbara
            fiskerättigheter går ut 2019. Många i branschen vill självklart
            veta hur det blir i framtiden. Vi säger att det i god tid bör
            tillsättas en parlamentarisk arbetsgrupp som ska fortsätta att
            se över det här systemet för att man i god tid ska kunna fatta
            ett beslut om hur systemet ska se ut i framtiden.
          </note>
          <note type="speaker">
            Anf. 212 LARS TYSKLIND (L):
          </note>
          <note>
            Fru ålderspresident! Jag börjar med att yrka bifall till reservation
            nr 7, som handlar om regelverket för yrkesfisket.
          </note>
          <note>
            Det här är ett betänkande som bygger på ett antal motionsyrkanden
            från den allmänna motionstiden. Därför läggs fokus av naturliga
            skäl på vissa ämnen som det har motionerats om. Vi tar upp en
            hel del punkter som är viktiga för oss i Liberalerna. Det handlar
            om globalt hållbart fiske, regelverket för yrkesfisket samt redskapsanvändning,
            och då kanske främst utveckling av redskap som är skonsammare
            för miljön och har bra selektivitet. Det är alltid en avvägningsfråga
            om man ska kunna använda ett redskap eller inte.
          </note>
          <note>
            När vi diskuterar fiske och har den här typen av fiskedebatter
            tenderar det rent allmänt, i alla fall tämligen ofta, att bli
            som att vi diskuterar något slags förbuds- och avvecklingsplan
            för fisket. Men det är väldigt viktigt att vi diskuterar utvecklingen
            av fiskebestånden och fiskenäringen. Precis som Jesper Skalberg
            Karlsson sa här tidigare är detta en väldigt omfattande näring
            som är viktig på många orter. Jag ska försöka hålla mig till det
            senare och prata om utvecklingen av fiskenäringen.
          </note>
          <note>
            Fru ålderspresident! Jag startar med det svenska yrkesfisket,
            med fokus på regelverket för detta. Det regelverk som styr handlar
            i mycket om EU:s gemensamma fiskeripolitik, som vi väl ändå får
            säga att det har skett en framgångsrik reformering av. Sverige
            har under många år spelat en väldigt avgörande roll under framtagandet
            av den reformeringen, och det kan vi vara lite stolta över. Men
            det finns trots allt också ett nationellt utrymme som vi måste
            hantera. Då gäller det att hantera det på så sätt att vi verkligen
            stöder fiske som är miljömässigt, socialt och ekonomiskt hållbart.
          </note>
          <note>
            Det går som ett mantra att vi vill gynna det småskaliga och kustnära
            fisket, och det vill vi naturligtvis göra, även från Liberalernas
            sida. Men som Jens Holm tog upp har vi även det pelagiska fisket,
            och vi ska inte underskatta betydelsen av att det finns ett svenskt
            pelagiskt fiske.
          </note>
          <note>
            Det finns väl inget tvivel om att vi alla tycker att det fiske
            som bedrivs ska ske inom ramen för de vetenskapliga bedömningar
            som finns. Då finns det ett antal hjälpmedel och självklara utgångspunkter.
            En utgångspunkt som framfördes på det fiskeseminarium vi hade
            med anledning av rapporten förra veckan är att hållbarhet och
            lönsamhet måste gå hand i hand. Det är naturligtvis viktigt. Sedan
            måste förvaltningen vara en ekosystembaserad flerårsförvaltning.
            Slutsatsen är att man verkligen måste se till hela ekosystemet
            och naturligtvis kunna diskutera bestånden och fiskuttagen, men
            även ta med betydelsen av säl och skarv i den typen av diskussion.
            Vad man sedan exakt ska göra får man väl komma fram till.
          </note>
          <note>
            Begreppet MSY, maximal hållbar avkastning, är centralt. Man ska
            inte ta ut mer fisk från fiskpopulationerna än vad som är långsiktigt
            hållbart. Här ska man naturligtvis också tillämpa en viss försiktighetsprincip,
            och vi har under senar e år haft som tradition i miljö ‑ och jordbruksutskottet
            att ha den försiktighetsprincipen.
          </note>
          <note>
            En annan utgångspunkt är att vi måste utveckla de goda samarbetsmodeller
            med dialog mellan fiskare, forskare och myndigheter som finns
            inom ett antal regioner och ta till vara dem. Det är oerhört viktigt
            att den kunskap som finns skapar något slags gemensam verklighetsbild,
            så att man vet vilka problem man ska lösa.
          </note>
          <note>
            Sedan måste vi ha väldigt klart för oss att yrkesfisket är en
            oerhört reglerad verksamhet. Det är väldigt viktigt att vi fortsätter
            att driva regelförenklingsarbetet. Vi har ju lyckats en hel del
            inom jordbruket, inte minst under alliansregeringens tid. Men
            när det gäller fisket kan man nog ärligt talat inte säga att det
            har blivit enklare regler, utan det är nog minst lika krångligt
            som det alltid har varit – eller krångligare än någonsin, kanske
            man ska säga. Det där kan vara ett hot mot fiskenäringen som sådan.
          </note>
          <note>
            Det småskaliga fisket – om vi nu går tillbaka till kustfisket
            – har en väldigt stor betydelse för många orter längs våra kuster.
            Det är naturligtvis kopplat till att leverera fisk och så vidare,
            men det har också en oerhörd koppling till exempelvis besöksnäringen.
            Lokalt producerad mat får en allt större betydelse just inom besöksnäringen.
            Men för att detta ska finnas kvar finns det en kritisk nedre gräns.
            Det kan inte bli hur lite fiske som helst, utan det måste ha en
            viss omfattning för att man ska kunna hålla igång och serva fisket.
          </note>
          <note>
            En sista viktig utgångspunkt är det här med utkastförbudet, som
            nu successivt införs. Vi måste få till stånd ett effektivt och
            fungerande utkastsystem som vi verkligen kan hantera.
          </note>
          <note>
            Fru ålderspresident! Jag vill säga något om redskapsanvändning
            i allmänhet och bottentrålning i synnerhet. Det avsattes medel
            under alliansregeringens tid för utveckling av selektiva redskap.
            Det är väldigt viktigt att den satsningen följs upp, så att man
            ser om det har varit ett effektivt sätt och om pengarna verkligen
            gjort skillnad. Nu kan man naturligtvis också söka medel från
            den europeiska fiskefonden.
          </note>
          <note>
            Jag får hålla med om att det finns fiskemetoder som är så miljömässigt
            skadliga att de bör förbjudas. Det finns vissa typer av bottentrålning
            som är helt oacceptabla. Den typen av bottentrålning beskrivs
            i Vänsterpartiets motioner varje år .
          </note>
          <note>
            När det gäller bottentrålning är det viktigt att vi tar hänsyn
            till de biologiska värdena och gör fiskefria områden där det är
            speciellt känsligt. Ett bra exempel, som är väldigt glä djande,
            är de fiskefria områden som man fått inom området Bratten utanför
            västkusten. Där har man lyckats inom den gemensamma fiskeripolitikens
            ram, och det är väl ett av de första exemplen där det faktiskt
            har skett.
          </note>
          <note>
            Fru ålderspresident! Som jag har framhållit vid ett flertal tillfällen
            tyck ­ er jag att Vänsterpartiet har en väldigt förenklad och
            enkelriktad syn på detta med bottentrålning. Jag tycker att Jens
            Holm hade en något mer nyanserad syn på detta i dag, och det är
            välkommet. Jag tycker bara att beskrivning en i reservationen
            om tunga redskap som ödelägger allt liv på botten inte stämmer.
            Det kan man säga om vissa typer av trålar, men det stämmer inte
            alls, tycker jag, när det gäller mycket av den svenska bottentrålningen.
            Det som Jesper Skalberg Karlsson tog upp kring räkfisket är ett
            exempel där man har utvecklat redskap. Att träta om det ska kallas
            bottentrålning eller inte är ganska irrelevant. Det viktiga är
            att man har utvecklat ett redskap som de facto inte gör så stora
            skador på botten.
          </note>
          <note>
            På västkusten trålas det faktiskt även innanför fyramilsgränsen.
            Men där är kravet att man ska tråla med rist, så man fångar inte
            en enda fisk. Inom dessa områden har det visat sig att fiskbestånd
            som rimligtvis borde komma tillbaka, eftersom man inte fångar
            några fiskar där, inte riktigt har gjort det. Det finns alltså
            andra förklaringar än bara att man trålar.
          </note>
          <note>
            Snart kommer representanten för Socialdemokraterna upp här i
            talarstolen. Även om det inte är grunden för den här debatten
            ska det bli intressant att höra vad det beslut om bottentrålningsförbud
            som nyligen har fattats på S-kongressen innebär, vad man menar
            med det och hur resonemanget gick när man kom fram till beslutet.
          </note>
          <note>
            Jag ska börja runda av men ska bara säga några ord om den uppföljningsrapport
            vi har gjort. Det var glädjande när vi träffade aktörerna vid
            seminariet om rapporten förra veckan. Det kändes som att den trots
            allt blev lite godkänd, att vi hade kommit fram till slutsatser
            som stämde. Jag vill poängtera att regeringen har ett stort ansvar
            nu att sätta igång arbetet, så att man verkligen vet förutsättningarna
            efter 2019 när det gäller överlåtbara fiskerätter inom det arkipelagiska
            fisket. Som Jens Holm sa ska det ske i god tid. Vi pratar 2019,
            så jag tror att vi nästan har passerat ”i god tid”.
          </note>
          <note>
            (Applåder)
          </note>
          <note>
            I detta anförande instämde Jesper Skalberg Karlsson (M).
          </note>
          <note type="speaker">
            Anf. 213 MARIANNE PETTERSSON (S):
          </note>
          <note>
            Fru ålderspresident! Vi behandlar i dag miljö- och jordbruksutskottets
            betänkande 2016/17:MJU14.
          </note>
          <note>
            Jag vill börja med att yrka bifall till förslaget i betänkandet
            och avslag på samtliga reservationer.
          </note>
          <note>
            Havsmiljön har stått i fokus på senare år både nationellt och
            internatio ­ nellt, och det är viktigt att det påbörjade arbetet
            fortsätter och utvecklas. Kunskaperna om livsmiljöerna och arterna
            i havet är betydligt sämre än vår kunskap om landmiljöerna. Vi
            behöver därför ett fortsatt kunskapslyft och måste också agera
            enligt försiktighetsprincipen när kunskaperna inte är till ­ räckliga.
          </note>
          <note>
            Det finns en lång rad larmrapporter som beskriver tillståndet
            i våra hav och de utmaningar som fiskeriförvaltningen står inför.
            Den fråga som kanske fått störst uppmärksamhet i Sverige är utfiskningen
            av torsk i Östersjön, men problemen är långt större än så. I dag
            är 90 procent av världens fiskbestånd överfiskade eller fiskade
            till sin gräns. Världsbanken beräknar kostnaden för dåligt skött
            fiske till 50 miljarder dollar per år. En stor del av världen
            har i dag problem med för stora fiskeflottor och överfiske, vilket
            leder till att de marina ekosystemen sätts ur balans utan att
            fisket blir lönsamt.
          </note>
          <note>
            Havet är en stor resurs, men vi blir fler och fler i världen
            som ska dela på resurserna. Om vi ska kunna fortsätta äta fisk
            behöver vi lära oss hur vi ska nyttja haven och sjöarna på ett
            sätt som behåller balansen och bevarar den biologiska mångfalden.
            Det går helt enkelt inte att fiska hur mycket som helst och på
            vilket sätt som helst, utan fisket måste ske på ett långsiktigt
            hållbart sätt och utgå från vad bestånden tål.
          </note>
          <note>
            Fru ålderspresident! Målet för EU:s gemensamma fiskeripolitik
            är att den ska säkerställa att fiske och vattenbruk är miljömässigt
            hållbara på lång sikt och förvaltas på ett sätt som är förenligt
            med målen om att uppnå nytta i ekonomiskt, socialt och sysselsättnings
            mässigt hänseende samt att bidra till att trygga livsmedelsförsörjningen.
          </note>
          <note>
            Den gemensamma fiskeripolitiken slår fast att EU ska sträva efter
            att säkerställa att fiskeavtal med länder utanför EU är till nytta
            i både EU och berörda tredjel ä nd er . EU ska aktivt stödja och
            bidra till utveckling av vetenskaplig kunskap och rådgivning.
            Enligt Havs- och vattenmyndighetens rapport om den gemensamma
            fiskeripolitiken har det varit tydligt att de nya krav som ställs
            i grundförordningen har följts konsekvent i samband med de förhandlingsmandat
            och protokoll för hållbara fiskepartnerskapsavtal och protokoll
            som diskuterats i rådet under 2015.
          </note>
          <note>
            Rådets förordning om upprättande av ett gemensamt system för
            att förebygga, motivera och undanröja olagligt, orapporterat och
            oreglerat fiske innebär bland annat att om ett tredjeland inte
            har fiskeriförvaltning i linje med internationella regler och
            grundprinciper är det möjligt att förbjuda import från landet
            i fråga.
          </note>
          <note>
            Det är viktigt att Sverige fortsätter att vara pådrivande för
            att de beslut som fattas inom EU ska leda till en hållbar förvaltning
            av fiskebeståndet både inom EU och globalt.
          </note>
          <note>
            Fru ålderspresident! En av beståndsdelarna för att nå målen om
            ett hållbart fiske är fiskerikontrollen. I Sverige är det Havs-
            och vattenmyndigheten som har det övergripande ansvaret för den
            i huvudsak EU-reglerade fiskerikontrollen. Fiskerikontrollen sköts
            genom årliga tillsynsplaner som omfattar samtliga insatser på
            fiskerikontrollens område. Havs- och vattenmyndigheten håller
            på att förändra sitt sätt att arbeta mot ett mer riskbaserat arbetssätt,
            vilket innebär att man fokuserar kontrollen på de områden där
            risken för överträdelser bedöms som störst.
          </note>
          <note>
            Fru ålderspresident! Sverige är ett land med lång kuststräcka,
            massor med insjöar och tusentals mil älvar, åar och andra vattendrag.
            Historiskt har fisk och skaldjur varit ett viktigt livsmedel och
            fisket en viktig näring, och så är det fortfarande. Yrkesfisket
            bidrar till en levande landsbygd, kust och skärgård. Arbetstillfällen
            skapas inom både fisket och beredningsindustrin. Det ger också
            arbetstillfällen i industri, verkstäder, turism och besöksnäring.
            Det hjälper till att uppnå miljökvalitetsmålet om en levande kust
            och skärgård. Därför måste vi värna det kustnära, hållbara fisket
            utmed vår kust.
          </note>
          <note>
            Det svenska yrkesfisket domineras av småföretag. År 2015 fanns
            det 968 företag.
          </note>
          <note>
            Vi behöver också fundera på hur vi använder råvaran. 60 procent
            av fisken som fångas går till foder.
          </note>
          <note>
            Sverige är ett av de länder där det äts mest fisk, men trots
            vår långa kuststräcka och våra många sjöar och vattendrag är den
            mesta fisken vi äter importerad. Vi behöver utveckla beredningsindustrin
            för att få upp värdet på råvaran fisk. Beredningsindustrin är
            dock beroende av kontinuerlig lokal landning av färsk fisk. Därför
            är det viktigt att vi stöttar det småskaliga kustfisket, så att
            det fortsätter att utvecklas.
          </note>
          <note>
            Havs- och vattenmyndigheten har infört ett antal regler för att
            främja det småskaliga kustfisket och möjligheterna till ökad lönsamhet.
            Det avser bland annat byte av tillståndshavare, möjlighet för
            nyetablering och fiske utan fångstbegränsning inom ramarna för
            tilldelad kvot. Enligt Havs- och vattenmyndighetens årsredovisning
            arbetar myndigheten också kontinuerligt med regelförenkling och
            uppföljning av föreskriftsarbetet. Man rapporterar även att förenklingsinsatser
            har skett när det gäller föreskrifter och annan lagstiftning men
            också på områdena bemötande och service, samverkan med näringen
            och tillsyn och kontroll.
          </note>
          <note>
            Fru ålderspresident! Vattenbruket har stora möjligheter att öka
            i Sverige. Det är troligtvis den livsmedelsproduktion som globalt
            växer snabbast. Den står för 50 procent av all matfisk. 80 procent
            av den fisk vi äter i Sverige är importerad. Här kan vi se att
            det finns stora möjligheter att utveckla vattenbruket. I Sverige
            är fiskodling mindre vanligt än i våra grannländer. Vi har helt
            enkelt inte haft den traditionen, men det håller på att ändras.
            Sverige , med sin långa kust och sina många sjöar , har goda förutsättningar
            för fiske och vattenbruk i hela landet. Regeringen satsar 35 miljoner
            kronor på åtgärder inom vattenbruket inom ramen för livsmedelsstrategin.
          </note>
          <note>
            Dock finns det nackdelar med fiskodling till havs. Marinbiologer
            har räknat ut att 1 000 ton odlad fisk motsvarar utsläppen från
            10 000 människor då foderrester och fekalier inte samlas upp utan
            bidrar till övergödningen. Det ger också syrefria bottnar under
            odlingskassarna. För att odla 1,2–1,3 kilo fisk krävs 1 kilo foder,
            som i de flesta fall består av fiskmjöl. Men det finns alternativ,
            och här ligger vi långt framme i Sverige när det gäller biologisk
            forskning och tekniskt kunnande. Man tittar särskilt på att begränsa
            miljöpåverkande utsläpp och att ta fram hållbara foderkällor.
          </note>
          <note>
            Fokus för svenskt vattenbruk är hållbarhet som beaktar såväl
            miljö som ekonomi, innovation och djurhälsa.
          </note>
          <note>
            En spännande utveckling är fiskodling på land. På många platser
            i Sverige har man börjat odla fisk på land, många gånger i nedlagda
            lantbruk. Fisken odlas i slutna system och får ett foder som till
            stor del är växtbaserat. Det här är en näring som växer, så i
            framtiden köper man kanske närodlad fisk från en lantbrukare i
            sin närhet.
          </note>
          <note>
            Avslutningsvis vill jag bara säga att det är tur att det är Socialdemokra
            ­ terna som ska tolka beslut från Socialdemokraternas kongress,
            och inte andra partier i kammaren. Vi kan påminna oss om att Sverige
            redan har ett generellt bottentrålningsförbud där Sverige har
            rådighet.
          </note>
          <note>
            (Applåder)
          </note>
          <note type="speaker">
            Anf. 214 JESPER SKALBERG KARLSSON (M) replik:
          </note>
          <note>
            Fru ålderspresident! Före valet 2014 var Miljöpartiet kanske
            det parti som drev trålförbud allra starkast. Och det vore konstigt
            om det inte hade varit så, eftersom partiet innan Socialdemokraterna
            regerade sönder det hade sitt enda existensberättigande i att
            driva miljöfrågor.
          </note>
          <note>
            Vänsterpartiet, ett annat parti på vänsterkanten, har som idé
            just nu att ta allting som Miljöpartiet en gång tyckte och tycka
            det lite hårdare. Om Miljöpartiet säger 2,2 säger Vänsterpartiet
            2,4. Det är klart att Vänsterpartiet också driver en hård linje
            mot trålfiske. Båda har kanske lite grann nyanserats de senaste
            åren, som vi hörde av Jens Holm tidigare.
          </note>
          <note>
            Men man blir lite förvånad när Socialdemokraterna väljer att
            drämma till med storsläggan på sin kongress och medverka till
            avvecklingsplanen för räkfiske. Ledamoten Marianne Pettersson
            sa tidigare att det är Socialdemokraterna själva som ska tolka
            sina egna kongressbeslut. Så är det absolut. Men frågan från mig
            och från Sveriges räkfiskare blir: Kommer man att göra verklighet
            av partiets kongressbeslut och kroka arm med V och MP i denna
            avvecklingsplan för räkfisket?
          </note>
          <note type="speaker">
            Anf. 215 MARIANNE PETTERSSON (S) replik:
          </note>
          <note>
            Fru ålderspresident! I vårt kongressbeslut står att vi ska verka
            för ett trålningsförbud, och det har vi redan i dag i den del
            av havet där Sverige har eget bestämmande.
          </note>
          <note>
            Det är viktigt att vi fortsätter att stödja det småskaliga fisket,
            och här är en utveckling av passiva redskap och alternativa redskap
            jätteviktigt.
          </note>
          <note>
            När det gäller fiske i vatten där Sverige genom bilaterala avtal
            har reglerat fiske behöver dock diskussionen tas med andra länder.
            Där kan vi inte själva ensidigt bestämma. Där måste vi i så fall
            föra förhandlingar med dessa länder. Ett ensidigt svenskt fiskeförbud
            där är inte meningsfullt och kanske inte ens lagligt.
          </note>
          <note type="speaker">
            Anf. 216 JESPER SKALBERG KARLSSON (M) replik:
          </note>
          <note>
            Fru ålderspresident! Tack för svaret, ledamot Marianne Pettersson!
            Som det låter på ledamoten innebär kongressbeslutet ingen förändring
            mot hur det ser ut i dag. Det är inte den tolkning som jag gör,
            och det är inte den tolkning andra alliansföreträdare gör. Det
            är inte heller den tolkning som tidigare socialdemokratiska riksdagsledamöter
            gör. Här handlar det om förändring, och det är ofta därför man
            fattar nya kongressbeslut. Man vill få till en förändring i Sverige.
          </note>
          <note>
            Jag undrar fortfarande: Kommer detta att innebära någon positionsförflyttning
            för Socialdemokraterna i miljö- och jordbruksutskottet, eller
            kommer man att harva på i de hjulspår man har varit i tidigare?
            Jag tycker att det skulle vara bättre, för även om jag inte håller
            med om så mycket som Socialdemokraterna tycker ser jag dem ändå
            som ett parti som kan se målkonflikter. Detta är en målkonflikt.
            Då tror jag inte att man ska stå på barrikaden med miljöaktivister
            som stormar och bryter sig in på kärnkraftverk och annat, utan
            då får man ta lite ansvar. Då får man säga: Det finns två läger,
            och vi vill ha en mellanväg som värnar både miljö och ekonomisk
            tillväxt.
          </note>
          <note>
            Jag vill också säga något angående detta med att förhandla med
            andra länder. Jag kan bara utgå från att det land man talar om
            och som Marianne Pettersson syftar på är Danmark. Då skulle jag
            vilja veta om landsbygdsminister Sven-Erik Bucht gör någon ansats
            till att förhandla om avtalet med Danmark. I de samtal jag har
            hört på egen hand verkar denna dörr vara ganska stängd. Men om
            den nu är öppen på glänt är det välkommet.
          </note>
          <note type="speaker">
            Anf. 217 MARIANNE PETTERSSON (S) replik:
          </note>
          <note>
            Fru ålderspresident! Först vill jag säga att beslutet är nyligen
            fattat och behöver analyseras och tittas på.
          </note>
          <note>
            Sverige har länge varit en av de stater i EU som har drivit på
            för mer hållbara fiskemetoder. Det tycker vi att Sverige ska fortsätta
            med. Det kommer nu att bli extra viktigt att ytterligare förordna
            för nyare och mer selektiva redskap.
          </note>
          <note>
            Sverige bör också förhandla om att införa trålförbud på de områden
            som godkänns som Natura 2000-områden.
          </note>
          <note type="speaker">
            Anf. 218 LARS TYSKLIND (L) replik:
          </note>
          <note>
            Fru ålderspresident! Jag tror inte att Marianne Pettersson är
            speciellt förvånad över att frågan trots allt lyfts. Vi som har
            deltagit i fiskedebatten här under många år känner att detta är
            en oerhört stor positionsförändring från Socialdemokraterna och
            ett oväntat beslut. Det är klart att precis som Marianne Pettersson
            säger är det inte vi som ska tolka beslutet, utan det är upp till
            Socialdemokraterna själva att göra det.
          </note>
          <note>
            Jag vet inte när man har tänkt tolka beslutet, men som det uppfattas
            av oss andra som sitter vid sidan om är det egentligen ett beslut
            som ligger helt i linje med den politik som till exempel Vänsterpartiet
            har drivit. Från Liberalernas sida är vi inte för att man trålar
            så att man förstör stora naturvärden.
          </note>
          <note>
            Men man måste ändå veta vad som pågår. Om man inte vet det kan
            man besöka dem som utvecklar trålare. Jag skulle vilja påstå att
            det har skett en fantastisk utveckling av trålare, och det beror
            mycket på det tryck som har funnits för att man ska kunna fiska
            på svenskt vatten i känsliga områden. För det första undviker
            man många områden, och för det andra måste man där man fiskar
            ha redskap som är skonsamma mot miljön.
          </note>
          <note>
            I samband med den diskussion som har pågått har forskare från
            bland annat havsfiskelabbet i Lysekil sagt att man inte ens på
            bottnar som har fiskats under lång tid – man har tittat på bottnar
            i Gullmarsfjorden bland annat – har sett de här skadorna som vi
            står och beskriver här i riksdagen. Det blir ju lite märkligt.
            Men jag kan ge Marianne Pettersson en chans till att utveckla
            detta.
          </note>
          <note type="speaker">
            Anf. 219 MARIANNE PETTERSSON (S) replik:
          </note>
          <note>
            Fru ålderspresident! Vårt beslut handlar om bottentrålning, och
            det är inte den metoden man använder sig av när man fiskar räkor.
            I diskussionerna om bottentrålning vid vår kongress handlade det
            om när man är nere och plöjer på havsbott n en och fördärvar det
            som finns där. Det har varit den stora frågan, och det är det
            som har gjort att det finns ett motstånd mot den typen av trålning.
          </note>
          <note>
            Sedan finns det ju andra typer av trålning också med användning
            av selektiva redskap som inte skadar våra bottnar. Det har vi
            inga problem med.
          </note>
          <note type="speaker">
            Anf. 220 LARS TYSKLIND (L) replik:
          </note>
          <note>
            Fru ålderspresident! Det är det här som blir lite av ett problem
            när vi diskuterar: att vi kanske diskuterar olika saker lite grann.
            Då är det bra om vi reder ut begreppen.
          </note>
          <note>
            Trålfiske efter räkor är bottentrålning per definition. Sedan
            kan inte en sådan bottentrål beskrivas som att den plöjer bott
            n en, för de båtar man har, åtminstone i det småskaliga fisket,
            har ingen möjlighet att dra en trål som plöjer i bott n en. En
            stor del av den redskapsutveckling som har skett har handlat om
            bränsleförbrukning. Då gäller det att man lyfter upp redskapen
            så mycket som det över huvud taget är möjligt och får så lite
            friktion som möjligt. Det ta har det av rent ekonomiska skäl varit
            viktigt att utveckla.
          </note>
          <note>
            När det gäller det här med selektiviteten och att det blir mycket
            enklare om man får en selekterad och färdigsorterad fångst selekterar
            man först själva räkfångsten, och redan innan de ss har man risten
            som sorterar bort fisken. Det är alltså ett mycket sofistikerat
            redskap.
          </note>
          <note>
            När man sänder signalen till Bohusläns räkfiskare att ett parti
            vill förbjuda bottentrålning är budskapet alldeles klart och de
            känner sig hotade till sin existens. Om det inte handlar om att
            förbjuda svenskt räkfiske får väl Socialdemokraterna gå ut och
            tolka detta så att det blir tydligt.
          </note>
          <note type="speaker">
            Anf. 221 MARIANNE PETTERSSON (S) replik:
          </note>
          <note>
            Fru ålderspresident! Det finns en stor oro för hur våra hav och
            bottnar mår. Det är ju det som är anledningen till det här förslaget.
            Vi får återkomma och ge ytterligare svar när vi har analyserat
            den här motionen.
          </note>
          <note type="speaker">
            Anf. 222 ROLAND UTBULT (KD):
          </note>
          <note>
            Fru ålderspresident! Jag yrkar bifall till reservation 8 , som
            är en KD ‑ reservation om regelförenkling.
          </note>
          <note>
            Det har varit mycket intressant att följa debatten om fiskeripolitik
            här i dag. Det finns mycket kunskap i miljö- och jordbruksutskottet.
            Men att man har skaffat sig teoretisk kunskap om en fråga behöver
            inte betyda att man alltid hamnar rätt. Jag sitter inte i detta
            utskott, men jag har ett starkt intresse för frågan. Jag märker
            att det finns mycket kunskap i utskottet men också olika viljor,
            och det tar sig olika uttryck.
          </note>
          <note>
            Min bakgrund är att jag kommer från västkusten och Öckerö och
            har fiskat tillsammans med min far och mina bröder. Vår släkt
            har fiskat sedan 1600-talet . D et har inneburit stora umbäranden
            , och man har betvingat stormar. Jag har många härliga bilder
            från när jag var ute och fiskade med min far, bland annat på Shetlandsöarna
            och runt omkring i Nordatlanten.
          </note>
          <note>
            Jag har ett par reflektioner efter dagens debatt. Den första
            handlar om bottentrålning. Flera partier säger nej. Andra har
            en mer nyanserad syn. Vänsterpartiet och Miljöpartiet är starka
            anhängare av ett fullständigt förbud mot bottentrålning. Detsamma
            gäller Socialdemokraterna , som på sin nyligen avslutade kongress
            beslutade att säga nej till bottentrålning. Innebörden av motionen
            som gick igenom på S-kongressen var att förbjuda på svenska vatten
            men också att verka för beslut om förbud mot bottentrålning inom
            hela EU.
          </note>
          <note>
            Med ett trålförbud i det kustnära fisket tar man bort, precis
            som Jesper Skalberg Karlsson sa, 100 procent av räkfisket och
            ungefär 70 procent av allt kräftfiske. Utan bottentrålning blir
            det ingen fångst av räkor och liten fångst av bottenlevande fisk
            som torsk och plattfisk utmed de svenska kusterna.
          </note>
          <note>
            Vi har ju en hel del skyddade områden för att hantera de eventuella
            risker som fisket kan medföra. Yrkesfisket är självklart intresserat
            av ett hållbart fiske. Man har dessutom fiskat i hundra år med
            bottentrål på ungefär samma ställen, som Lars Tysklind var inne
            på, till exempel i Gullmaren där man fiskar på ställen där fisken
            trivs. Det är därför man återkommer hela tiden. Fisken trivs där,
            och det fisket fungerar.
          </note>
          <note>
            Vi stiftar ju lagar i riksdagen, och ett förbud mot bottentrålning
            skulle betyda ett slut för svenskt fiske. Så är det.
          </note>
          <note>
            Fru ålderspresident! Min andra reflektion gäller kameror ombord.
            Uppföljningsgruppen, med Jens Holm från Vänsterpartiet som ordförande,
            skriver i sin rapport: ”I det fortsatta arbetet är det viktigt
            att utveckla kontrollen så att olagligt utkast av fisk förhindras.
            Ett sätt kan vara att inleda en försöksverksamhet med kamerakontroll.
            Det är viktigt att landningsskyldigheten kan säkerställas och
            att riksdagen får information från reger ­ ingen om vilka resultat
            som förstärkningen av fiskerikontrollen har gett.”
          </note>
          <note>
            Jag kan förstå om taxichaufförer, polismän och ordningsvakter
            kan behöva kamerakontroll, för att inte tala om vissa offentliga
            utsatta platser. Men då handlar det hela tiden om säkerhet. Det
            gör inte det här. Här ska människor kontrolleras utifrån att de
            ses som potentiella lagbrytare.
          </note>
          <note>
            Jag förstår inte att uppföljningsgruppen , som ju har djupa insikter
            om fisket , ställer sig bakom att kameraövervakning skulle prövas.
            Hur tänker ni? Det skulle vara intressant att höra hur det här
            skulle utformas, var kamerorna ska sitta och vad det är som ska
            kontrolleras. Vi talar med stolthet om integritet i andra sammanhang,
            men här gäller tydligen inte den principen.
          </note>
          <note>
            Vi talar om yrkesfiskare , som i dag är ansvarfulla företagare.
            VMS ‑ systemet sänder signaler som gör det möjligt att se var
            båten befin ­ ner sig. När fisken är fångad skriver man in i loggboken
            vad man har fått. Sedan sker en avräkningskontroll vid landningen
            av fångsten, och man godtar en felmarginal på 10 procent.
          </note>
          <note>
            Det kan vara svårt för en yrkesfiskare när det är tufft väder
            att uppskatta hur mycket fisk man har fått. Säg att det är 300
            kilo som han skriver in i loggboken, och så visar det sig vara
            350 kilo. Då överstiger man marginalen och blir bötfälld. Skulle
            inte den här kontrollen, som jag ändå tycker kan försvaras, kunna
            vara tillräcklig?
          </note>
          <note>
            Kameraövervakning innebär en inhuman syn på en yrkeskår. Att
            den frågan får politisk uppbackning tycker jag är beklämmande.
            Som jag sa är personlig integritet viktig i andra sammanhang,
            men inte just här. Här är det tydligen fritt fram att kränka den
            integriteten.
          </note>
          <note>
            Fru ålderspresident! Min tredje reflektion gäller säl och skarv.
            Jag tror att jag nöjer mig med sälen med tanke på tiden.
          </note>
          <note>
            Flera talare har varit inne på det här. Vi hörde om det på ett
            seminarium i förra veckan. Jag tror att vi är ganska överens.
          </note>
          <note>
            Nu kommer jag att använda siffror som kanske inte är på decimalen
            rätt: En säl äter 5–7 kilo fisk om dagen. Det finns enligt uppgift
            24 000 sälar i Östersjön. Säg att den siffran stämmer – att varje
            säl äter 7 kilo fisk. Gånger 365 dagar gånger 24 000 sälar går
            det då åt drygt 61 000 ton fisk varje år. Det är en katastrof
            för fisket; det förstår var och en.
          </note>
          <note>
            Sälarna gör det garnfiske som många säkert skulle förespråka
            omöjligt. Det blir som ett dukat smörgåsbord för sälen, som det
            uttrycktes på seminariet. Att ersätta trålen med garnfiske saboteras
            helt enkelt av sälarna.
          </note>
          <note>
            Jag lämnar skarven därhän, fru ålderspresident, men innan jag
            kommer i hamn vill jag nämna något om ålen.
          </note>
          <note>
            Sedan den 1 maj 2007 råder ett generellt förbud mot att fiska
            ål för den som saknar särskilt tillstånd. För att få tillstånd
            att fiska ål måste man tidigare ha haft ett sådant tillstånd.
            Vissa sötvatten i Sverige är undantagna från förbudet. Där är
            det alltså möjligt för fritidsfiskare att fiska ål. Till följd
            av de strängare reglerna har antalet ålfiskare halverats sedan
            2006. Även fångstmängderna har halverats under samma tid.
          </note>
          <note>
            Jag vill avsluta där jag började. Det är glädjande att det pelagiska
            fisket i huvudsak fungerar, framför allt tack vare överförbara
            fiskerättigheter. Jag tror att sådana rättigheter kommer också
            inom det demersala fisket. Det är nödvändigt på sikt. Men det
            måste komma underifrån, som det gjorde med det pelagiska fisket,
            inte ovanifrån från politiker och myndigheter.
          </note>
          <note>
            Det finns en positiv utveckling mellan Havs ‑ och vattenmyndigheten
            och yrkesfiskarna. Den dialogen, som vi har saknat tidigare, är
            väldigt positiv.
          </note>
          <note>
            (Applåder)
          </note>
          <note type="speaker">
            Anf. 223 JENS HOLM (V) replik:
          </note>
          <note>
            Fru ålderspresident! Det är bra att Roland Utbult berättar att
            han själv är fiskare så att vi vet varifrån han kommer.
          </note>
          <note>
            Vi som politiker har , när vi fattar beslut , ett ansvar att
            ha ett större perspektiv än ett intresse. Det är därför vi ofta
            ligger på en högre abstrak ­ tionsnivå och kanske inte går in
            på alla detaljer.
          </note>
          <note>
            Vad gäller bottentrålning skulle jag vilja ställa en fråga till
            Roland Utbult. Menar Roland Utbult att det förbud mot bottentrålning
            som man under lång tid har haft i områden i till exempel Öresund
            inte innebär en positiv skillnad för den biologiska mångfalden
            och reproduktionen och för fisket i sig?
          </note>
          <note>
            Jag tycker att det är viktigt för branschen i sig att man värnar
            bestånden, för gör man inte det har man till slut ingenting kvar
            att fiska. Se till exempel på ålen, som Utbult själv nämnde.
          </note>
          <note>
            Vad gäller den konkreta frågan om den försöksverksamhet med kame
            ­ rakontroll som vi tar upp i rapporten vill jag understryka att
            vi säger att det ska vara just en försöksverksamhet i de sammanhang
            där man tror att det kan fungera. Bakgrunden till detta är att
            vi n oterat att det finns ungefär 10 procent rapporterade felaktigheter
            v i d de landningskontroller som har gjorts. Vi säger också att
            det inte ska vara en generell kameraövervakning. Det är därför
            jag använder ordet kamerakontroll – det ska vara selektivt mot
            den fisk som man landar.
          </note>
          <note>
            Fler detaljer än så nämner vi som bekant inte i rapporten, men
            vi tycker att det här kan vara ett spår som man kan testa för
            att säkerställa att man landar rätt.
          </note>
          <note type="speaker">
            Anf. 224 ROLAND UTBULT (KD) replik:
          </note>
          <note>
            Fru ålderspresident! Jag hörde Jens Holm säga i sitt anförande
            att han inte vet vad som finns under havsytan. Det är ju riktigt;
            det ser man inte mycket av. De som har fiskat i många år, däremot,
            vet ganska bra hur fisken rör sig, hur den fungerar och hur man
            ska hantera den på bästa sätt.
          </note>
          <note>
            Jag tänker inte be om ursäkt för att jag kommer från en familj
            som har fiskat sedan 1600-talet. Det vill jag gärna säga. Min
            fars två kusiner har också jobbat här i riksdagen som talespersoner
            för västkusten. Vi som är riksdagsledamöter har naturligtvis ett
            större perspektiv också när det gäller riket i stort.
          </note>
          <note>
            Jag är inte så säker på att Jens Holm , med all den kunskap han
            har , kan vara riktigt säker på att det är just förbudet mot bottentrålning
            som är orsaken till att det finns mer fisk i havet, till exempel
            i Öresund. Det tror jag inte att du riktigt kan belägga, Jens
            Holm. Men det är ett bra sätt att förklara det – kanske lite enkelt
            också.
          </note>
          <note>
            Jag skulle vilja fråga hur det är tänkt eftersom jag får höra
            att man ska kontrollera kameraövervakning. Jag förstår inte riktigt
            hur det är tänkt, om man ska kontrollera kamerorna. Vad är det
            man ska kontrollera – är det inte yrkesfiskarna och hur de hanterar
            sin fisk, hur de väger fisken och hur det fungerar? Var ska kamerorna
            sitta? Hur är det tänkt? Kan du förklara lite för mig som inte
            förstår riktigt hur det här ska genomföras?
          </note>
          <note type="speaker">
            Anf. 225 JENS HOLM (V) replik:
          </note>
          <note>
            Fru ålderspresident! Detta om trålningsförbudet i Östersjön,
            som jag tror har funnits sedan någon gång på 1930-talet, står
            i en forskningsrapport som vi nämner i vår rapport. Jag tror att
            det var Havsmiljöinstitutet som tog fram den.
          </note>
          <note>
            Det är ju fler än fiskarna som fiskar som vet hur det ser ut
            under havsytan. Det är till exempel forskare, och många forskare
            konstaterar att bottentrålning, åtminstone i dess konventionella
            mening, har en väldigt negativ inverkan på den biologiska mångfalden
            bland havslevande bottenarter.
          </note>
          <note>
            Det är också därför, Roland Utbult, som Sverige har fattat beslut
            om att sträcka ut ett bottentrålningsförbund så långt ut som EU
            tillåter. En fråga där till Kristdemokraterna: Är det ett dåligt
            beslut? Är det ett beslut som Kristdemokraterna vill riva upp?
            Om ni inte tycker det, då tillstår ni ju faktiskt att det är viktigt
            att vidta åtgärder mot bottentrålning.
          </note>
          <note>
            V ad gäller kamerakontrollen nämner vi som sagt inga detaljer
            i rapporten, men självklart ska kamerorna sitta på båtarna. Det
            är ju hela tanken. Att hela båtarna behöver filmas tror jag inte
            att det är någon som tänker sig, utan det är selektivt mot det
            som landar. Det är i alla fall det som vi har resonerat kring.
          </note>
          <note type="speaker">
            Anf. 226 ROLAND UTBULT (KD) replik:
          </note>
          <note>
            Fru ålderspresident! Tack, Jens Holm! När du säger att du har
            det här stora perspektivet säger du ändå att du stöder dig i stort
            sett helt på forskning.
          </note>
          <note>
            Det som har hänt den sista tiden är att Havs ‑ och vattenmyndigheten
            har öppnat dörrarna för yrkesfiskarna så att de har kommit in
            och fått delge sina kunskaper.
          </note>
          <note>
            Tidigare har man förlitat sig på forskning. När ministern och
            jag debatterade här ställde jag frågan vad det var han förlitade
            sig på i det fallet. Var det bara forskning, eller var det också
            en dialog med yrkesfisket? Svaret jag fick då var att det är forskningen
            som gäller.
          </note>
          <note>
            Nu har det hänt rätt mycket. Man har också bjudit in duktiga
            politiker, som sitter med och pratar om det här. Där har det faktiskt
            hänt mer, tycker jag, och jag tycker att Jens Holm borde göra
            lite annat än att enbart lyssna på forskningen.
          </note>
          <note>
            Lyssna gärna på yrkesfiskarna! Du kanske har synen på det här
            att det är lite smått. Det är inte så många; det är kanske 1 000
            företag. Men lyssna på dem! De vet vad som händer både på och
            under ytan.
          </note>
          <note>
            Jag kan inte riktigt släppa det här med kameran och hur det ska
            övervakas. Vi talar om integritet och personlig integritet i andra
            sammanhang, men det gäller tydligen inte yrkesfisket. Kameran
            ska på något sätt ställas på båten. Den ska naturligtvis övervaka
            hur de här personerna agerar. Jag tycker att det är djupt kränkande.
            Det är också otroligt sorgligt att så många av politikerna har
            ställt sig bakom den här intentionen.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 3 maj.)
          </note>
          <note>
            § 18 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 26 april
          </note>
          <note>
            2016/17:468 Uttalande om inbrottsstatistik
          </note>
          <note>
            av Jenny Petersson (M)
          </note>
          <note>
            till statsrådet Anders Ygeman (S)
          </note>
          <note>
            2016/17:469 Korrekta personuppgifter hos myndigheter
          </note>
          <note>
            av Erik Andersson (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:470 Export av vår miljöpåverkan
          </note>
          <note>
            av Jonas Jacobsson Gjörtler (M)
          </note>
          <note>
            till miljöminister Karolina Skog (MP)
          </note>
          <note>
            2016/17:471 Ekonomiskt stöd till svensk film
          </note>
          <note>
            av Cecilia Magnusson (M)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2016/17:472 Saudiarabien och FN:s jämställdhetsarbete
          </note>
          <note>
            av Christian Holm Barenfeld (M)
          </note>
          <note>
            till utrikesminister Margot Wallström (S)
          </note>
          <note>
            2016/17:473 Åtgärder mot utländska stöldligor
          </note>
          <note>
            av Mikael Oscarsson (KD)
          </note>
          <note>
            till justitie- och migrationsminister Morgan Johansson (S)
          </note>
          <note>
            § 19 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 26 april
          </note>
          <note>
            2016/17:1277 Äldre som drabbas av undernäring
          </note>
          <note>
            av Katarina Brännström (M)
          </note>
          <note>
            till statsrådet Åsa Regnér (S)
          </note>
          <note>
            2016/17:1278 Handel med id-handlingar
          </note>
          <note>
            av Maria Malmer Stenergard (M)
          </note>
          <note>
            till finansminister Magdalena Andersson (S)
          </note>
          <note>
            2016/17:1279 Ombildning till ägarlägenheter
          </note>
          <note>
            av Ewa Thalén Finné (M)
          </note>
          <note>
            till statsrådet Peter Eriksson (MP)
          </note>
          <note>
            2016/17:1280 Införandet av nationell läkemedelslista
          </note>
          <note>
            av Barbro Westerholm (L)
          </note>
          <note>
            till statsrådet Gabriel Wikström (S)
          </note>
          <note>
            2016/17:1281 Trygghet för barn till samkönade föräldrar
          </note>
          <note>
            av Barbro Westerholm (L)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:1282 Statens anslag för att träna ledarhundar
          </note>
          <note>
            av Sofia Arkelsten (M)
          </note>
          <note>
            till statsrådet Åsa Regnér (S)
          </note>
          <note>
            2016/17:1283 Regeringens syn på Saudiarabiens jämställdhetspolitik
          </note>
          <note>
            av Christian Holm Barenfeld (M)
          </note>
          <note>
            till statsrådet Åsa Regnér (S)
          </note>
          <note>
            2016/17:1284 Saudiarabiens plats i FN:s kvinnokommission
          </note>
          <note>
            av Elisabeth Svantesson (M)
          </note>
          <note>
            till statsrådet Åsa Regnér (S)
          </note>
          <note>
            2016/17:1285 Forskning om gödselkoncentrat
          </note>
          <note>
            av Sten Bergheden (M)
          </note>
          <note>
            till statsrådet Helene Hellmark Knutsson (S)
          </note>
          <note>
            2016/17:1286 Saudiarabien och FN:s kvinnokommission
          </note>
          <note>
            av Sofia Arkelsten (M)
          </note>
          <note>
            till utrikesminister Margot Wallström (S)
          </note>
          <note>
            2016/17:1287 Vardagsbrotten
          </note>
          <note>
            av Jenny Petersson (M)
          </note>
          <note>
            till statsrådet Anders Ygeman (S)
          </note>
          <note>
            2016/17:1288 Rymdstrategi
          </note>
          <note>
            av Mathias Sundin (L)
          </note>
          <note>
            till statsrådet Helene Hellmark Knutsson (S)
          </note>
          <note>
            § 20 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 26 april
          </note>
          <note>
            2016/17:1184 Lösning på bristen på tolkar
          </note>
          <note>
            av Ida Drougge (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:1197 Organiserad brottslighet
          </note>
          <note>
            av Lars Mejern Larsson (S)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:1240 Läskskatt
          </note>
          <note>
            av Sofia Fölster (M)
          </note>
          <note>
            till statsrådet Gabriel Wikström (S)
          </note>
          <note>
            2016/17:1222 Verkställande av avvisningsbeslut
          </note>
          <note>
            av Sten Bergheden (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:1223 Personer som gömmer sig efter utvisningsbeslut
          </note>
          <note>
            av Sten Bergheden (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:1238 Kulturmiljöer på landsbygden
          </note>
          <note>
            av Sten Bergheden (M)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2016/17:1229 Säljakt
          </note>
          <note>
            av Fredrik Christensson (C)
          </note>
          <note>
            till statsrådet Sven-Erik Bucht (S)
          </note>
          <note>
            2016/17:1230 Särskilda åtgärder efter terrordådet
          </note>
          <note>
            av Fredrik Eriksson (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:1231 Flyttavgifter på pensionsförsäkringskapital
          </note>
          <note>
            av Dennis Dioukarev (SD)
          </note>
          <note>
            till statsrådet Per Bolund (MP)
          </note>
          <note>
            2016/17:1236 En ny uppgraderad cancerstrategi
          </note>
          <note>
            av Cecilia Widegren (M)
          </note>
          <note>
            till statsrådet Gabriel Wikström (S)
          </note>
          <note>
            2016/17:1232 Kopparstölder i Bohuslän
          </note>
          <note>
            av Lars-Arne Staxäng (M)
          </note>
          <note>
            till statsrådet Anna Johansson (S)
          </note>
          <note>
            2016/17:1233 Hushållsslavar
          </note>
          <note>
            av Amineh Kakabaveh (V)
          </note>
          <note>
            till utrikesminister Margot Wallström (S)
          </note>
          <note>
            2016/17:1241 Höjd resolutionsavgift
          </note>
          <note>
            av Maria Malmer Stenergard (M)
          </note>
          <note>
            till finansminister Magdalena Andersson (S)
          </note>
          <note>
            2016/17:1235 Mikroplaster i kosmetik
          </note>
          <note>
            av Johan Hultberg (M)
          </note>
          <note>
            till miljöminister Karolina Skog (MP)
          </note>
          <note>
            2016/17:1239 Hiv och andra smittsamma sjukdomar
          </note>
          <note>
            av Jenny Petersson (M)
          </note>
          <note>
            till statsrådet Gabriel Wikström (S)
          </note>
          <note>
            2016/17:1228 Vitrysslands ”parasitlag” och Sveriges agerande
          </note>
          <note>
            av Sofia Damm (KD)
          </note>
          <note>
            till utrikesminister Margot Wallström (S)
          </note>
          <note>
            2016/17:1242 Fällfångst av lodjur
          </note>
          <note>
            av Jens Holm (V)
          </note>
          <note>
            till statsrådet Sven-Erik Bucht (S)
          </note>
          <note>
            2016/17:1243 Säljakt
          </note>
          <note>
            av Lars-Arne Staxäng (M)
          </note>
          <note>
            till statsrådet Sven-Erik Bucht (S)
          </note>
          <note>
            2016/17:1244 Häktet i Kalmar
          </note>
          <note>
            av Roger Haddad (L)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:1245 Polishögskola i Skaraborg
          </note>
          <note>
            av Sten Bergheden (M)
          </note>
          <note>
            till statsrådet Anders Ygeman (S)
          </note>
          <note>
            2016/17:1248 Småskalig vattenkraft
          </note>
          <note>
            av Sofia Fölster (M)
          </note>
          <note>
            till miljöminister Karolina Skog (MP)
          </note>
          <note>
            2016/17:1249 Undernärda äldre
          </note>
          <note>
            av Cecilia Widegren (M)
          </note>
          <note>
            till statsrådet Åsa Regnér (S)
          </note>
          <note>
            2016/17:1247 Givarkonferens för Jemen
          </note>
          <note>
            av Hans Linde (V)
          </note>
          <note>
            till utrikesminister Margot Wallström (S)
          </note>
          <note>
            2016/17:1246 Datum för däckbyte
          </note>
          <note>
            av Lars Beckman (M)
          </note>
          <note>
            till statsrådet Anna Johansson (S)
          </note>
          <note>
            2016/17:1250 Tandläkarbrist och snabbspår
          </note>
          <note>
            av Amir Adan (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            § 21 Kammaren åtskildes kl. 22.50.
          </note>
          <note>
            Sammanträdet leddes
          </note>
          <note>
            av tjänstgörande ålderspresidenten Susanne Eberstein från dess
            början till ajourneringen kl. 13.55,
          </note>
          <note>
            av tredje vice talmannen därefter till och med § 13,
          </note>
          <note>
            av ålderspresidenten därefter till och med § 15 anf. 146 (delvis),
          </note>
          <note>
            av tredje vice talmannen därefter till och med § 15 anf. 164
            (delvis) och
          </note>
          <note>
            av tjänstgörande ålderspresidenten Susanne Eberstein därefter
            till dess slut.
          </note>
          <note>
            Vid protokollet
          </note>
          <note>
            BRITT-MARIE HARTVIG
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Avsägelser
          </note>
          <note>
            § 3 Anmälan om kompletteringsval
          </note>
          <note>
            § 4 Utökning av antalet suppleanter
          </note>
          <note>
            § 5 Val av extra suppleant
          </note>
          <note>
            § 6 Anmälan om faktapromemoria
          </note>
          <note>
            § 7 Ärenden för hänvisning till utskott
          </note>
          <note>
            § 8 Medborgarskap, Migration och asylpolitik, Anhöriginvandring
            och Arbetskraftsinvandring
          </note>
          <note>
            Socialförsäkringsutskottets betänkande 2016/17:SfU14
          </note>
          <note>
            Socialförsäkringsutskottets betänkande 2016/17:SfU15
          </note>
          <note>
            Socialförsäkringsutskottets betänkande 2016/17:SfU16
          </note>
          <note>
            Socialförsäkringsutskottets betänkande 2016/17:SfU17
          </note>
          <note>
            Anf. 1 YILMAZ KERIMO (S)
          </note>
          <note>
            Anf. 2 JOHAN FORSSELL (M)
          </note>
          <note>
            Anf. 3 YILMAZ KERIMO (S) replik
          </note>
          <note>
            Anf. 4 JOHAN FORSSELL (M) replik
          </note>
          <note>
            Anf. 5 YILMAZ KERIMO (S) replik
          </note>
          <note>
            Anf. 6 JOHAN FORSSELL (M) replik
          </note>
          <note>
            Anf. 7 PAULA BIELER (SD)
          </note>
          <note>
            Anf. 8 JOHAN FORSSELL (M) replik
          </note>
          <note>
            Anf. 9 PAULA BIELER (SD) replik
          </note>
          <note>
            Anf. 10 JOHAN FORSSELL (M) replik
          </note>
          <note>
            Anf. 11 PAULA BIELER (SD) replik
          </note>
          <note>
            Anf. 12 MARIA FERM (MP)
          </note>
          <note>
            Anf. 13 JOHAN FORSSELL (M) replik
          </note>
          <note>
            Anf. 14 MARIA FERM (MP) replik
          </note>
          <note>
            Anf. 15 JOHAN FORSSELL (M) replik
          </note>
          <note>
            Anf. 16 MARIA FERM (MP) replik
          </note>
          <note>
            Anf. 17 PAULA BIELER (SD) replik
          </note>
          <note>
            Anf. 18 MARIA FERM (MP) replik
          </note>
          <note>
            Anf. 19 PAULA BIELER (SD) replik
          </note>
          <note>
            Anf. 20 MARIA FERM (MP) replik
          </note>
          <note>
            Anf. 21 JOHANNA JÖNSSON (C)
          </note>
          <note>
            Anf. 22 PAULA BIELER (SD) replik
          </note>
          <note>
            Anf. 23 JOHANNA JÖNSSON (C) replik
          </note>
          <note>
            Anf. 24 PAULA BIELER (SD) replik
          </note>
          <note>
            Anf. 25 JOHANNA JÖNSSON (C) replik
          </note>
          <note>
            Anf. 26 FREDRIK MALM (L)
          </note>
          <note>
            (forts. § 10)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 9 Frågestund
          </note>
          <note>
            Anf. 27 TREDJE VICE TALMANNEN
          </note>
          <note>
            Regeringen och Saudiarabiens medlemskap i FN:s kvinnokommission
          </note>
          <note>
            Anf. 28 TINA GHASEMI (M)
          </note>
          <note>
            Anf. 29 Statsrådet ISABELLA LÖVIN (MP)
          </note>
          <note>
            Anf. 30 TINA GHASEMI (M)
          </note>
          <note>
            Anf. 31 Statsrådet ISABELLA LÖVIN (MP)
          </note>
          <note>
            Omröstningen om Saudiarabiens inträde i FN:s kvinnokommission
          </note>
          <note>
            Anf. 32 PAULA BIELER (SD)
          </note>
          <note>
            Anf. 33 Statsrådet ISABELLA LÖVIN (MP)
          </note>
          <note>
            Anf. 34 PAULA BIELER (SD)
          </note>
          <note>
            Anf. 35 Statsrådet ISABELLA LÖVIN (MP)
          </note>
          <note>
            Stöd till samlingslokaler på landsbygden
          </note>
          <note>
            Anf. 36 OLA JOHANSSON (C)
          </note>
          <note>
            Anf. 37 Statsrådet SVEN-ERIK BUCHT (S)
          </note>
          <note>
            Anf. 38 OLA JOHANSSON (C)
          </note>
          <note>
            Anf. 39 Statsrådet SVEN-ERIK BUCHT (S)
          </note>
          <note>
            Omlokaliseringen av myndigheter
          </note>
          <note>
            Anf. 40 LEIF PETTERSSON (S)
          </note>
          <note>
            Anf. 41 Statsrådet ARDALAN SHEKARABI (S)
          </note>
          <note>
            Anf. 42 LEIF PETTERSSON (S)
          </note>
          <note>
            Anf. 43 Statsrådet ARDALAN SHEKARABI (S)
          </note>
          <note>
            Klimatsamarbete med Kalifornien
          </note>
          <note>
            Anf. 44 STEFAN NILSSON (MP)
          </note>
          <note>
            Anf. 45 Statsrådet ISABELLA LÖVIN (MP)
          </note>
          <note>
            Anf. 46 STEFAN NILSSON (MP)
          </note>
          <note>
            Anf. 47 Statsrådet ISABELLA LÖVIN (MP)
          </note>
          <note>
            Livsmedelsstrategins mål
          </note>
          <note>
            Anf. 48 LARS TYSKLIND (L)
          </note>
          <note>
            Anf. 49 Statsrådet SVEN-ERIK BUCHT (S)
          </note>
          <note>
            Anf. 50 LARS TYSKLIND (L)
          </note>
          <note>
            Anf. 51 Statsrådet SVEN-ERIK BUCHT (S)
          </note>
          <note>
            Beskattningen av arbete
          </note>
          <note>
            Anf. 52 MARIA MALMER STENERGARD (M)
          </note>
          <note>
            Anf. 53 Statsrådet PER BOLUND (MP)
          </note>
          <note>
            Anf. 54 MARIA MALMER STENERGARD (M)
          </note>
          <note>
            Anf. 55 Statsrådet PER BOLUND (MP)
          </note>
          <note>
            Den växande vildsvinsstammen
          </note>
          <note>
            Anf. 56 MAGNUS OSCARSSON (KD)
          </note>
          <note>
            Anf. 57 Statsrådet SVEN-ERIK BUCHT (S)
          </note>
          <note>
            Anf. 58 MAGNUS OSCARSSON (KD)
          </note>
          <note>
            Anf. 59 Statsrådet SVEN-ERIK BUCHT (S)
          </note>
          <note>
            Havskonferensen och EU:s fiskeavtal med fattiga länder
          </note>
          <note>
            Anf. 60 JENS HOLM (V)
          </note>
          <note>
            Anf. 61 Statsrådet ISABELLA LÖVIN (MP)
          </note>
          <note>
            Anf. 62 JENS HOLM (V)
          </note>
          <note>
            Anf. 63 Statsrådet ISABELLA LÖVIN (MP)
          </note>
          <note>
            Åtgärdsprogram för landsbygden
          </note>
          <note>
            Anf. 64 MARIANNE PETTERSSON (S)
          </note>
          <note>
            Anf. 65 Statsrådet SVEN-ERIK BUCHT (S)
          </note>
          <note>
            Anf. 66 MARIANNE PETTERSSON (S)
          </note>
          <note>
            Anf. 67 Statsrådet SVEN-ERIK BUCHT (S)
          </note>
          <note>
            Idéburna aktörer i välfärden
          </note>
          <note>
            Anf. 68 JANINE ALM ERICSON (MP)
          </note>
          <note>
            Anf. 69 Statsrådet ARDALAN SHEKARABI (S)
          </note>
          <note>
            Anf. 70 JANINE ALM ERICSON (MP)
          </note>
          <note>
            Anf. 71 Statsrådet ARDALAN SHEKARABI (S)
          </note>
          <note>
            Den vetenskapliga grunden för regeringens klimatsatsningar
          </note>
          <note>
            Anf. 72 JONAS JACOBSSON GJÖRTLER (M)
          </note>
          <note>
            Anf. 73 Statsrådet ISABELLA LÖVIN (MP)
          </note>
          <note>
            Anf. 74 JONAS JACOBSSON GJÖRTLER (M)
          </note>
          <note>
            Anf. 75 Statsrådet ISABELLA LÖVIN (MP)
          </note>
          <note>
            Vägslitageavgiften och bioekonomin
          </note>
          <note>
            Anf. 76 ANDERS ÅKESSON (C)
          </note>
          <note>
            Anf. 77 Statsrådet SVEN-ERIK BUCHT (S)
          </note>
          <note>
            Anf. 78 ANDERS ÅKESSON (C)
          </note>
          <note>
            Anf. 79 Statsrådet SVEN-ERIK BUCHT (S)
          </note>
          <note>
            Tiggeriförbud
          </note>
          <note>
            Anf. 80 ADAM MARTTINEN (SD)
          </note>
          <note>
            Anf. 81 Statsrådet ISABELLA LÖVIN (MP)
          </note>
          <note>
            Anf. 82 ADAM MARTTINEN (SD)
          </note>
          <note>
            Anf. 83 Statsrådet ISABELLA LÖVIN (MP)
          </note>
          <note>
            Regeringens mål för ekologisk produktion
          </note>
          <note>
            Anf. 84 BETTY MALMBERG (M)
          </note>
          <note>
            Anf. 85 Statsrådet SVEN-ERIK BUCHT (S)
          </note>
          <note>
            Anf. 86 BETTY MALMBERG (M)
          </note>
          <note>
            Anf. 87 Statsrådet SVEN-ERIK BUCHT (S)
          </note>
          <note>
            Tillgången till socialt och ekologiskt hållbara varor
          </note>
          <note>
            Anf. 88 JOHANNA HARALDSSON (S)
          </note>
          <note>
            Anf. 89 Statsrådet PER BOLUND (MP)
          </note>
          <note>
            Övertoner i samhällsdebatten
          </note>
          <note>
            Anf. 90 LARS BECKMAN (M)
          </note>
          <note>
            Anf. 91 Statsrådet ARDALAN SHEKARABI (S)
          </note>
          <note>
            Anf. 92 LARS BECKMAN (M)
          </note>
          <note>
            Anf. 93 Statsrådet ARDALAN SHEKARABI (S)
          </note>
          <note>
            Postgång på landsbygden
          </note>
          <note>
            Anf. 94 LOTTA FINSTORP (M)
          </note>
          <note>
            Anf. 95 Statsrådet SVEN-ERIK BUCHT (S)
          </note>
          <note>
            Anf. 96 LOTTA FINSTORP (M)
          </note>
          <note>
            Anf. 97 Statsrådet SVEN-ERIK BUCHT (S)
          </note>
          <note>
            Venezuela och Sveriges agerande i FN:s säkerhetsråd
          </note>
          <note>
            Anf. 98 CECILIE TENFJORD-TOFTBY (M)
          </note>
          <note>
            Anf. 99 Statsrådet ISABELLA LÖVIN (MP)
          </note>
          <note>
            Anf. 100 CECILIE TENFJORD-TOFTBY (M)
          </note>
          <note>
            Anf. 101 Statsrådet ISABELLA LÖVIN (MP)
          </note>
          <note>
            Stöd till demokratiska rörelser i världen
          </note>
          <note>
            Anf. 102 CHRISTIAN HOLM BARENFELD (M)
          </note>
          <note>
            Anf. 103 Statsrådet ISABELLA LÖVIN (MP)
          </note>
          <note>
            Anf. 104 CHRISTIAN HOLM BARENFELD (M)
          </note>
          <note>
            Anf. 105 Statsrådet ISABELLA LÖVIN (MP)
          </note>
          <note>
            En gemensam statlig molntjänst för myndigheternas it-drift
          </note>
          <note>
            Anf. 106 CARL SCHLYTER (MP)
          </note>
          <note>
            Anf. 107 Statsrådet ARDALAN SHEKARABI (S)
          </note>
          <note>
            Anf. 108 CARL SCHLYTER (MP)
          </note>
          <note>
            Anf. 109 Statsrådet ARDALAN SHEKARABI (S)
          </note>
          <note>
            Anf. 110 TREDJE VICE TALMANNEN
          </note>
          <note>
            § 10 (forts. från § 8) Medborgarskap, Migration och asylpolitik,
            Anhöriginvandring och Arbetskraftsinvandring (forts. SfU14, SfU15,
            SfU16 och SfU17)
          </note>
          <note>
            Anf. 111 PAULA BIELER (SD) replik
          </note>
          <note>
            Anf. 112 FREDRIK MALM (L) replik
          </note>
          <note>
            Anf. 113 PAULA BIELER (SD) replik
          </note>
          <note>
            Anf. 114 FREDRIK MALM (L) replik
          </note>
          <note>
            Anf. 115 ARON MODIG (KD)
          </note>
          <note>
            Anf. 116 HÅKAN SVENNELING (V)
          </note>
          <note>
            (Beslut fattades under § 13.)
          </note>
          <note>
            § 11 Tillgång till betalkonto med grundläggande funktioner
          </note>
          <note>
            Finansutskottets betänkande 2016/17:FiU33
          </note>
          <note>
            Anf. 117 HÅKAN SVENNELING (V)
          </note>
          <note>
            Anf. 118 BÖRJE VESTLUND (S)
          </note>
          <note>
            (forts. § 14)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 12 Beslut om ärende som slutdebatterats den 26 april
          </note>
          <note>
            UU11 Policyramverk för svenskt utvecklingssamarbete och humanitärt
            bistånd
          </note>
          <note>
            § 13 Beslut om ärenden som slutdebatterats vid dagens sammanträde
          </note>
          <note>
            SfU14 Medborgarskap
          </note>
          <note>
            SfU15 Migration och asylpolitik
          </note>
          <note>
            SfU16 Anhöriginvandring
          </note>
          <note>
            SfU17 Arbetskraftsinvandring
          </note>
          <note>
            § 14 (forts. från § 11) Tillgång till betalkonto med grundläggande
            funktioner (forts. FiU33)
          </note>
          <note>
            Anf. 119 HÅKAN SVENNELING (V) replik
          </note>
          <note>
            Anf. 120 BÖRJE VESTLUND (S) replik
          </note>
          <note>
            Anf. 121 HÅKAN SVENNELING (V) replik
          </note>
          <note>
            Anf. 122 BÖRJE VESTLUND (S) replik
          </note>
          <note>
            Anf. 123 ANETTE ÅKESSON (M)
          </note>
          <note>
            Anf. 124 HÅKAN SVENNELING (V) replik
          </note>
          <note>
            Anf. 125 ANETTE ÅKESSON (M) replik
          </note>
          <note>
            Anf. 126 HÅKAN SVENNELING (V) replik
          </note>
          <note>
            Anf. 127 ANETTE ÅKESSON (M) replik
          </note>
          <note>
            Anf. 128 EMIL KÄLLSTRÖM (C)
          </note>
          <note>
            Anf. 129 HÅKAN SVENNELING (V) replik
          </note>
          <note>
            Anf. 130 EMIL KÄLLSTRÖM (C) replik
          </note>
          <note>
            Anf. 131 HÅKAN SVENNELING (V) replik
          </note>
          <note>
            Anf. 132 EMIL KÄLLSTRÖM (C) replik
          </note>
          <note>
            Anf. 133 JAN ERICSON (M)
          </note>
          <note>
            (Beslut skulle fattas den 3 maj.)
          </note>
          <note>
            § 15 Väg- och fordonsfrågor
          </note>
          <note>
            Trafikutskottets betänkande 2016/17:TU14
          </note>
          <note>
            Anf. 134 KARIN SVENSSON SMITH (MP)
          </note>
          <note>
            Anf. 135 LEIF PETTERSSON (S)
          </note>
          <note>
            Anf. 136 STEN BERGHEDEN (M)
          </note>
          <note>
            Anf. 137 LEIF PETTERSSON (S) replik
          </note>
          <note>
            Anf. 138 STEN BERGHEDEN (M) replik
          </note>
          <note>
            Anf. 139 LEIF PETTERSSON (S) replik
          </note>
          <note>
            Anf. 140 STEN BERGHEDEN (M) replik
          </note>
          <note>
            Anf. 141 KARIN SVENSSON SMITH (MP) replik
          </note>
          <note>
            Anf. 142 STEN BERGHEDEN (M) replik
          </note>
          <note>
            Anf. 143 KARIN SVENSSON SMITH (MP) replik
          </note>
          <note>
            Anf. 144 STEN BERGHEDEN (M) replik
          </note>
          <note>
            Anf. 145 JIMMY STÅHL (SD)
          </note>
          <note>
            Anf. 146 ANDERS ÅKESSON (C)
          </note>
          <note>
            Anf. 147 KARIN SVENSSON SMITH (MP) replik
          </note>
          <note>
            Anf. 148 ANDERS ÅKESSON (C) replik
          </note>
          <note>
            Anf. 149 KARIN SVENSSON SMITH (MP) replik
          </note>
          <note>
            Anf. 150 ANDERS ÅKESSON (C) replik
          </note>
          <note>
            Anf. 151 LEIF PETTERSSON (S) replik
          </note>
          <note>
            Anf. 152 ANDERS ÅKESSON (C) replik
          </note>
          <note>
            Anf. 153 LEIF PETTERSSON (S) replik
          </note>
          <note>
            Anf. 154 ANDERS ÅKESSON (C) replik
          </note>
          <note>
            Anf. 155 EMMA WALLRUP (V)
          </note>
          <note>
            Anf. 156 ANDERS ÅKESSON (C) replik
          </note>
          <note>
            Anf. 157 EMMA WALLRUP (V) replik
          </note>
          <note>
            Anf. 158 ANDERS ÅKESSON (C) replik
          </note>
          <note>
            Anf. 159 EMMA WALLRUP (V) replik
          </note>
          <note>
            Anf. 160 LARS TYSKLIND (L)
          </note>
          <note>
            Anf. 161 EMMA WALLRUP (V) replik
          </note>
          <note>
            Anf. 162 LARS TYSKLIND (L) replik
          </note>
          <note>
            Anf. 163 EMMA WALLRUP (V) replik
          </note>
          <note>
            Anf. 164 LARS TYSKLIND (L) replik
          </note>
          <note>
            Anf. 165 LEIF PETTERSSON (S) replik
          </note>
          <note>
            Anf. 166 LARS TYSKLIND (L) replik
          </note>
          <note>
            Anf. 167 LEIF PETTERSSON (S) replik
          </note>
          <note>
            Anf. 168 LARS TYSKLIND (L) replik
          </note>
          <note>
            Anf. 169 ROBERT HALEF (KD)
          </note>
          <note>
            Anf. 170 BIRGER LAHTI (V)
          </note>
          <note>
            (Beslut skulle fattas den 3 maj.)
          </note>
          <note>
            § 16 Skogspolitik
          </note>
          <note>
            Miljö- och jordbruksutskottets betänkande 2016/17:MJU13
          </note>
          <note>
            Anf. 171 JOHAN HULTBERG (M)
          </note>
          <note>
            Anf. 172 RUNAR FILPER (SD)
          </note>
          <note>
            Anf. 173 ESKIL ERLANDSSON (C)
          </note>
          <note>
            Anf. 174 JENS HOLM (V)
          </note>
          <note>
            Anf. 175 JOHAN HULTBERG (M) replik
          </note>
          <note>
            Anf. 176 JENS HOLM (V) replik
          </note>
          <note>
            Anf. 177 JOHAN HULTBERG (M) replik
          </note>
          <note>
            Anf. 178 JENS HOLM (V) replik
          </note>
          <note>
            Anf. 179 ISAK FROM (S)
          </note>
          <note>
            Anf. 180 JENS HOLM (V) replik
          </note>
          <note>
            Anf. 181 ISAK FROM (S) replik
          </note>
          <note>
            Anf. 182 JENS HOLM (V) replik
          </note>
          <note>
            Anf. 183 ISAK FROM (S) replik
          </note>
          <note>
            Anf. 184 JOHAN HULTBERG (M) replik
          </note>
          <note>
            Anf. 185 ISAK FROM (S) replik
          </note>
          <note>
            Anf. 186 JOHAN HULTBERG (M) replik
          </note>
          <note>
            Anf. 187 ISAK FROM (S) replik
          </note>
          <note>
            Anf. 188 STINA BERGSTRÖM (MP)
          </note>
          <note>
            Anf. 189 JOHAN HULTBERG (M) replik
          </note>
          <note>
            Anf. 190 STINA BERGSTRÖM (MP) replik
          </note>
          <note>
            Anf. 191 JOHAN HULTBERG (M) replik
          </note>
          <note>
            Anf. 192 STINA BERGSTRÖM (MP) replik
          </note>
          <note>
            Anf. 193 JENS HOLM (V) replik
          </note>
          <note>
            Anf. 194 STINA BERGSTRÖM (MP) replik
          </note>
          <note>
            Anf. 195 JENS HOLM (V) replik
          </note>
          <note>
            Anf. 196 STINA BERGSTRÖM (MP) replik
          </note>
          <note>
            Anf. 197 LARS TYSKLIND (L)
          </note>
          <note>
            Anf. 198 LARS-AXEL NORDELL (KD)
          </note>
          <note>
            Anf. 199 STINA BERGSTRÖM (MP) replik
          </note>
          <note>
            Anf. 200 LARS-AXEL NORDELL (KD) replik
          </note>
          <note>
            Anf. 201 STINA BERGSTRÖM (MP) replik
          </note>
          <note>
            Anf. 202 LARS-AXEL NORDELL (KD) replik
          </note>
          <note>
            Anf. 203 BIRGER LAHTI (V)
          </note>
          <note>
            Anf. 204 STINA BERGSTRÖM (MP) replik
          </note>
          <note>
            Anf. 205 BIRGER LAHTI (V) replik
          </note>
          <note>
            Anf. 206 STINA BERGSTRÖM (MP) replik
          </note>
          <note>
            Anf. 207 BIRGER LAHTI (V) replik
          </note>
          <note>
            (Beslut skulle fattas den 3 maj.)
          </note>
          <note>
            § 17 Fiskeripolitik
          </note>
          <note>
            Miljö- och jordbruksutskottets betänkande 2016/17:MJU14
          </note>
          <note>
            Anf. 208 JESPER SKALBERG KARLSSON (M)
          </note>
          <note>
            Anf. 209 MARTIN KINNUNEN (SD)
          </note>
          <note>
            Anf. 210 ESKIL ERLANDSSON (C)
          </note>
          <note>
            Anf. 211 JENS HOLM (V)
          </note>
          <note>
            Anf. 212 LARS TYSKLIND (L)
          </note>
          <note>
            Anf. 213 MARIANNE PETTERSSON (S)
          </note>
          <note>
            Anf. 214 JESPER SKALBERG KARLSSON (M) replik
          </note>
          <note>
            Anf. 215 MARIANNE PETTERSSON (S) replik
          </note>
          <note>
            Anf. 216 JESPER SKALBERG KARLSSON (M) replik
          </note>
          <note>
            Anf. 217 MARIANNE PETTERSSON (S) replik
          </note>
          <note>
            Anf. 218 LARS TYSKLIND (L) replik
          </note>
          <note>
            Anf. 219 MARIANNE PETTERSSON (S) replik
          </note>
          <note>
            Anf. 220 LARS TYSKLIND (L) replik
          </note>
          <note>
            Anf. 221 MARIANNE PETTERSSON (S) replik
          </note>
          <note>
            Anf. 222 ROLAND UTBULT (KD)
          </note>
          <note>
            Anf. 223 JENS HOLM (V) replik
          </note>
          <note>
            Anf. 224 ROLAND UTBULT (KD) replik
          </note>
          <note>
            Anf. 225 JENS HOLM (V) replik
          </note>
          <note>
            Anf. 226 ROLAND UTBULT (KD) replik
          </note>
          <note>
            (Beslut skulle fattas den 3 maj.)
          </note>
          <note>
            § 18 Anmälan om interpellationer
          </note>
          <note>
            § 19 Anmälan om frågor för skriftliga svar
          </note>
          <note>
            § 20 Anmälan om skriftliga svar på frågor
          </note>
          <note>
            § 21 Kammaren åtskildes kl. 22.50.
          </note>
          <note>
            Tryck: Elanders, Vällingby 2017
          </note>
        </div>
      </body>
    </text>
  </TEI>
</teiCorpus>
