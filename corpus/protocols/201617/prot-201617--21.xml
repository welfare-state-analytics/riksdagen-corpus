<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201617</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201617</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201617--21</head>
          <docDate when="2016-10-26">2016-10-26</docDate>
        </div>
      </front>
      <body>
        <div>
          <note>
            § 1 Val till styrelsen för Stiftelsen Riksbankens Jubileumsfond
          </note>
          <note>
            Val av sex ledamöter och fem personliga suppleanter till styrelsen
            för Stiftelsen Riksbankens Jubileumsfond företogs.
          </note>
          <note>
            Valberedningen hade enhälligt beslutat om gemensamma listor för
            valen av ledamöter och suppleanter till styrelsen för Stiftelsen
            Riksbankens Jubileumsfond.
          </note>
          <note>
            Sedan en promemoria innehållande de gemensamma listorna delats
            ut och godkänts av kammaren befanns följande personer, vilkas
            namn i här angiven ordning upptagits på respektive listor, valda
            för tiden den 1 november 2016–31 oktober 2020.
          </note>
          <note>
            ledamöter i styrelsen för Stiftelsen Riksbankens Jubileumsfond
          </note>
          <note>
            I ngemar Nilsson (S), riksdagsledamot
          </note>
          <note>
            Betty Malmberg (M), riksdagsledamot
          </note>
          <note>
            Gunilla Svantorp (S), riksdagsledamot
          </note>
          <note>
            Carina Mood, professor
          </note>
          <note>
            Merle Jacob, professor
          </note>
          <note>
            Jan Häggström
          </note>
          <note>
            personlig suppleant för Ingemar Nilsson (S)
          </note>
          <note>
            Peter Persson (S), riksdagsledamot
          </note>
          <note>
            personlig suppleant för Betty Malmberg (M)
          </note>
          <note>
            Hans Rothenberg (M), riksdagsledamot
          </note>
          <note>
            personlig suppleant för Gunilla Svantorp (S)
          </note>
          <note>
            Börje Vestlund (S), riksdagsledamot
          </note>
          <note>
            personlig suppleant för Carina Mood
          </note>
          <note>
            Göran Djupsund, professor
          </note>
          <note>
            personlig suppleant för Merle Jacob
          </note>
          <note>
            Bo Reimer, professor
          </note>
          <note>
            § 2 Avsägelser
          </note>
          <note>
            Förste vice talmannen meddelade
          </note>
          <note>
            att Lena Asplund (M) avsagt sig uppdraget som ledamot i valberedningen,
          </note>
          <note>
            att Maria Stockhaus (M) avsagt sig uppdraget som suppleant i
            Nordiska rådets svenska delegation,
          </note>
          <note>
            att Helena Bouveng (M) avsagt sig uppdraget som suppleant i valberedningen
            och
          </note>
          <note>
            att Lotta Olsson (M) avsagt sig uppdraget som suppleant i valberedningen.
          </note>
          <note>
            Kammaren biföll dessa avsägelser.
          </note>
          <note>
            § 3 Anmälan om kompletteringsval
          </note>
          <note>
            Förste vice talmannen meddelade att Moderaternas riksdagsgrupp
            anmält Maria Stockhaus som ledamot i Nordiska rådets svenska delegation,
            Helena Bouveng och Lotta Olsson som ledamöter i valberedningen,
            Pål Jonson som suppleant i Nordiska rådets svenska delegation
            samt Erik Andersson och Carl-Oskar Bohlin som suppleanter i valberedningen.
          </note>
          <note>
            Förste vice talmannen förklarade valda till
          </note>
          <note>
            ledamot i Nordiska rådets svenska delegation
          </note>
          <note>
            Maria Stockhaus (M)
          </note>
          <note>
            ledamöter i valberedningen
          </note>
          <note>
            Helena Bouveng (M)
          </note>
          <note>
            Lotta Olsson (M)
          </note>
          <note>
            suppleant i Nordiska rådets svenska delegation
          </note>
          <note>
            Pål Jonson (M)
          </note>
          <note>
            suppleanter i valberedningen
          </note>
          <note>
            Erik Andersson (M)
          </note>
          <note>
            Carl-Oskar Bohlin (M)
          </note>
          <note>
            § 4 Utökning av antalet suppleanter
          </note>
          <note>
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i utrikesutskottet skulle utökas
            från 30 till 31.
          </note>
          <note>
            Kammaren medgav denna utökning.
          </note>
          <note>
            § 5 Val av extra suppleant
          </note>
          <note>
            Val av extra suppleant i utrikesutskottet företogs.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i utrikesutskottet
          </note>
          <note>
            Mikael Oscarsson (KD)
          </note>
          <note>
            § 6 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2016/17:49
          </note>
          <note>
            Till riksdagen
          </note>
          <note>
            Interpellation 2016/17:49 Öppenhet i TTIP
          </note>
          <note>
            av Jens Holm (V)
          </note>
          <note>
            Interpellationen kommer att besvaras tisdagen den 8 november
            2016.
          </note>
          <note>
            Skälet till dröjsmålet är resor.
          </note>
          <note>
            Stockholm den 24 oktober 2016
          </note>
          <note>
            Utrikesdepartementet
          </note>
          <note>
            Ann Linde (S)
          </note>
          <note>
            Enligt uppdrag
          </note>
          <note>
            Svante Liljegren
          </note>
          <note>
            Tf. expeditionschef
          </note>
          <note>
            Interpellation 2016/17:54
          </note>
          <note>
            Till riksdagen
          </note>
          <note>
            Interpellation 2016/17:54 Situationen för polishundar och polishästar
          </note>
          <note>
            av Lotta Finstorp (M)
          </note>
          <note>
            Interpellationen kommer inte hinna besvaras inom tidsfristen.
          </note>
          <note>
            Skälet till dröjsmålet är tjänsteresor och andra sedan tidigare
            inbokade arrangemang.
          </note>
          <note>
            Interpellati onen kommer att besvaras den 22 november 2016.
          </note>
          <note>
            Stockholm den 24 oktober 2016
          </note>
          <note>
            Justitiedepartementet
          </note>
          <note>
            Anders Ygeman
          </note>
          <note>
            Interpellation 2016/17:67
          </note>
          <note>
            Till riksdagen
          </note>
          <note>
            Interpellation 2016/17:67 Utredning av utredningsbara brott
          </note>
          <note>
            av Krister Hammarbergh (M)
          </note>
          <note>
            Interpellationen kommer inte hinna besvaras inom tidsfristen.
          </note>
          <note>
            Skälet till dröjsmålet är tjänsteresor och andra sedan tidigare
            inbokade arrangemang.
          </note>
          <note>
            Interpellationen kommer att besvaras den 22 november 2016.
          </note>
          <note>
            Stockholm den 24 oktober 2016
          </note>
          <note>
            Justitiedepartementet
          </note>
          <note>
            Anders Ygeman
          </note>
          <note>
            § 7 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2016/17:22 till finansutskottet
          </note>
          <note>
            Motioner
          </note>
          <note>
            2016/17:3503 och 3504 till justitieutskottet
          </note>
          <note>
            EU-dokument
          </note>
          <note>
            KOM(2016) 586 till utrikesutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 19 december .
          </note>
          <note>
            KOM(2016) 590 till trafikutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 19 december .
          </note>
          <note>
            JOIN(2016) 29 till kulturutskottet
          </note>
          <note>
            § 8 En samlad torvprövning
          </note>
          <note>
            Näringsutskottets betänkande 2016/17:NU7
          </note>
          <note>
            En samlad torvprövning (prop. 2015/16:178)
          </note>
          <note>
            föredrogs.
          </note>
          <note>
            Först e vice talmannen konstaterade att ingen talare var anmäld.
          </note>
          <note>
            (Beslut fattades under § 21.)
          </note>
          <note>
            § 9 Konkurrensskadelag
          </note>
          <note>
            Näringsutskottets betänkande 2016/17:NU6
          </note>
          <note>
            Konkurrensskadelag (prop. 2016/17:9)
          </note>
          <note>
            föredrogs.
          </note>
          <note>
            Fö r st e vice talmannen konstaterade att ingen talare var anmäld.
          </note>
          <note>
            (Beslut fattades under § 21.)
          </note>
          <note>
            § 10 Kollektiv förvaltning av upphovsrätt
          </note>
          <note>
            Näringsutskottets betänkande 2016/17:NU5
          </note>
          <note>
            Kollektiv förvaltning av upphovsrätt (prop. 2015/16:181)
          </note>
          <note>
            föredrogs.
          </note>
          <note type="speaker">
            Anf. 1 PER-ARNE HÅKANSSON (S):
          </note>
          <note>
            Herr talman! I detta betänkande, 2016/17:NU5, behandlar utskottet
            regeringens proposition om kollektiv förvaltning av upphovsrätt
            och en mo ­ tion som väckts med anledning av denna proposition.
          </note>
          <note>
            Det är ett enigt utskott som står bakom detta betänkande, vilket
            kan vara bra att poängtera. Propositionen och betänkandet skulle
            också kunna beskrivas som ett sätt att skapa förutsättningar för
            det som ibland brukar kallas för det svenska musikundret och de
            musikskapare som är en del av detta. Man lyfter fram betydelsen
            av att gemensamt kunna få fram regler och en ordning för att dessa
            människor och företag ska kunna få en rättmätig ersättning och
            för att branschen ska kunna fortsätta att utvecklas.
          </note>
          <note>
            Det handlar om en betydelsefull näring som sysselsätter många
            och är en bidragande orsak till Sveriges starka konkurrenskraft.
            Så sent som 2015, enligt aktuella siffror från musikbranschen,
            handlade det om intäkter på över 9 miljarder kronor, vilket var
            en ökning från året innan med 1 miljard. I denna ökning står det
            som kallas för onlineverksamhet för en betydande del.
          </note>
          <note>
            Att den här frågan har tagits fram och drivits i EU handlar till
            stor del om att den svenska regeringen har varit pådrivande i
            EU-kommissionen och i det arbete som ligger bakom propositionen.
            Utskottet föreslår att riksdagen antar regeringens proposition
            om kollektiv förvaltning av upphovsrätt.
          </note>
          <note>
            Det föreslagna regelverk som den bygger på handlar om att reglera
            kollektiva förvaltningsorganisationers verksamhet och stärka upphovsrätten
            på den digitala inre marknaden. Ett gemensamt regelverk skapar
            en starkare grund även för de svenska kreativa och kulturella
            näringarnas vidare utveckling.
          </note>
          <note>
            I den aktuella propositionen föreslås bestämmelser som innebär
            att medlemmar i de organisationer som innefattas här fritt ska
            få välja ombud. När det gäller denna fråga har utskottet lyft
            fram att regeringen får återkomma om hur denna ombudsfördelning
            ska ske.
          </note>
          <note>
            I övrigt är propositionen välkommen. Det har varit en ingående
            och konstruktiv diskussion och debatt med företrädare från branschen
            på vägen fram, något som inte minst Svenska tonsättares internationella
            musikbyrå, Stim, och Svenska artisters och musikers intresseorganisation,
            Sami, också har framför t till utskottet.
          </note>
          <note>
            Det är av stor vikt att denna proposition kan genomföras efter
            de in ­ ten ­ tioner som finns. Vi noterar dock det tillkännagivande
            som ett enigt ut ­ ­ skott står bakom om att regeringen behöver
            komma tillbaka i just detta ärende.
          </note>
          <note type="speaker">
            Anf. 2 LARS HJÄLMERED (M):
          </note>
          <note>
            Herr talman! De kulturella och kreativa näringarna är utomordentligt
            viktiga för Sverige. De anställer många människor och innebär
            rätt stora skatteintäkter till Sverige liksom exportmöjligheter
            inom sådant som film, musik, dataspel och en mängd andra områden,
            även om det ofta är musikundret som lyfts fram.
          </note>
          <note>
            Det vi har att fatta beslut om i dag handlar om en del av immaterialrätten
            , som verkligen är en grundbult och en förutsättning för många
            av dessa viktiga branscher. Immaterialrätten är stark i Sverige
            och fungerar i allt väsentligt väldigt väl och har så gjort väldigt
            länge. Frågar man författare, musiker och andra vittnar de också
            om att tilltron till immaterialrätten är väldigt viktig. Man ska
            kunna leva av det man skapar och på olika sätt kunna kommersialisera
            det.
          </note>
          <note>
            Det här är ett EU-direktiv i botten, där man har gjort en översyn.
            Man ska dock komma ihåg att utgångspunkten för detta inte har
            varit att vi har haft stora problem i Sverige, utan det handlar
            snarare om problem i andra länder i Europa.
          </note>
          <note>
            Vi tycker i allt väsentligt att det är en bra proposition som
            regeringen har kommit med. Däremot finns det kopplat till en väldigt
            nischad fråga som handlar om rättighetsorganisationernas stämmor
            eller företrädarskap en väldigt stor oro i branschen. Reaktionen
            från Stim och andra var kort och gott att om någonting inte är
            trasigt bör man inte laga det och riskera att då ifrågasätta och
            kanske också förstöra möjligheterna för de här viktiga och välfungerande
            svenska rättighetsorganisationerna.
          </note>
          <note>
            Därför lade Alliansen fram en gemensam motion angående detta,
            och vi är väldigt glada att vi till slut kunde nå en enighet i
            utskottet. Det är nämligen viktigt att undanröja denna oro och
            i stället bygga vidare på den väldigt välfungerande struktur vi
            har när det gäller rättighetsförvaltning i Sverige.
          </note>
          <note>
            Vi tar utgångspunkt i detta utifrån riksdagens beslut och utgår
            från att regeringen skyndsamt ser till att lösa det, för det finns
            ingen anledning att skjuta den bollen framför sig alltför länge.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 21.)
          </note>
          <note>
            § 11 AP-fondernas verksamhet t.o.m. 2015
          </note>
          <note>
            Finansutskottets betänkande 2016/17:FiU6
          </note>
          <note>
            AP-fondernas verksamhet t.o.m. 2015 (skr. 2015/16:130)
          </note>
          <note>
            föredrogs.
          </note>
          <note type="speaker">
            Anf. 3 HÅKAN SVENNELING (V):
          </note>
          <note>
            Herr talman! För att Sverige ska kunna klara framtidens pensioner
            krävs en aktiv näringspolitik som skapar hög sysselsättning
            och god tillväxt. Vänsterpartiet anser att AP-fonderna i större
            utsträckning än i dag aktivt ska användas i näringspolitiken.
            AP-fonderna bör förvaltas utifrån långsiktiga samhällsekonomiska
            kriterier, inte utifrån kortsiktiga avkastningskrav som i dag.
            Det är inte enbart hög avkastning vi vill uppnå utan också en
            värld som inte förstörs av klimatuppvärmning och där mänskliga
            rättigheter respekteras.
          </note>
          <note>
            Ett led i en sådan förändring vore att till exempel omvandla
            Första AP-fonden till en fond för samhällsnyttiga investeringar.
            Fonden skulle då kun ­ na placera kapital i miljöteknik, bostäder,
            gruvnäring eller infrastruktur.
          </note>
          <note>
            För att AP-fonderna ska kunna användas i en aktiv och strategisk
            när ­ ingspolitik bör även dagens snäva placeringsregler förändras.
            Till exempel bör gränsvärdena för AP-fondernas ägande i svenska
            aktiebolag höjas. Dessutom bör förbudet mot att investera i
            onoterade värdepapper ses över eftersom det hindrar fonderna
            att investera i mindre bolag inom till exempel miljöteknik och
            medicin.
          </note>
          <note>
            Det har hänt mycket kring AP-fonderna det senaste året. I skrivelsen
            granskar regeringen fondernas arbete med hållbarhet. Vi i Vänsterpartiet
            konstaterar att avkastningskravet på fonderna är ett öve rordnat
            krav på investeringarna men att investeringarna ska göras med
            hänsyn till miljö och respekt för mänskliga rättigheter.
            Vänsterpartiet anser i stället att fondernas placeringar bör
            vägledas av följande riktlinjer avseende miljö och etik:
          </note>
          <note>
             Miljömässiga och etiska hänsyn ska likställas med målet
            om hög avkastning.
          </note>
          <note>
             AP-fonderna ska inte investera i kol, olja eller fossilgas.
          </note>
          <note>
             AP-fonderna ska inom fem år avveckla befintliga investeringar
            i fossil ­ industrin.
          </note>
          <note>
             AP-fonderna ska ha kvantitativa mål för investeringar i förnybar
            energi.
          </note>
          <note>
             Samtliga AP-fonder ska redovisa beräknade utsläpp av växthusgaser
            för sina investeringar.
          </note>
          <note>
             AP-fonderna ska inte investera i bolag som använder skatteparadis
            för att undkomma beskattning från Sverige eller andra länder.
          </note>
          <note>
            Kritik har riktats mot att AP-fonderna inte uppmärksammat de
            mänskliga rättigheterna och att AP-fonderna bidragit till så kallad
            landgrabbing genom sina placeringar. Ett exempel är Första AP-fondens
            investeringar i bolaget Sime Darby , som uppmärksammades efter
            att ha ägnat sig åt landgrabbing i Liberia 2013. Sime Darby tecknade
            ett avtal med Liberias regering om att under 63 år hyra mer än
            300 000 hektar mark i Liberia för att odla palmer för framställning
            av palmolja. Bönderna i de berörda områdena hävdar att de berövats
            sin mark utan att först ha blivit informerade. Första AP-fonden
            äger i dag fortfarande andelar i Sime Darby.
          </note>
          <note>
            I Brasilien har Andra AP-fonden anklagats för landgrabbing. Detta
            visar att det finns flera fall där våra gemensamma pensionspengar
            inte har investerats på ett hållbart sätt. Regeringen behöver
            därför återkomma med förslag som syftar till att frågor om landgrabbing
            införlivas i AP-fondernas etiska riktlinjer.
          </note>
          <note>
            I våras kom beskedet att företaget Findus tänker lägga ned sin
            produk ­ tion av djupfrysta färdigrätter och grönsaker i Bjuv,
            och 450 människor varslades. Detta skedde trots att fabriken är
            välskött och går med vinst. Det är det brittiska bolaget Nomad
            Foods , som ägt Findus sedan 2015 , som väljer att lägga ned produktionen.
            Det går inte att tolka på något annat sätt än att man vill göra
            sig av med en konkurrent.
          </note>
          <note>
            Första AP-fonden är genom ett stort aktieinnehav i riskkapitalbolaget
            Pershing Square Holdings en del av ägarstrukturen bakom Nomad
            Foods. Pensionsfonden, som säger sig jobba aktivt med ägarstyrning,
            beskriver sin värdegrund med orden professionalism, engagemang
            och långsiktighet. I sin årsredovisning för 2015 skriver Första
            AP-fonden: ”Långsiktighet sätter sin prägel på hela vår verksamhet.
            Som långsiktig investerare är fokus på hållbart värdeskapande
            en naturlig del. Hållbart värdeskapande genomsyrar hela vår förvaltning
            och inkluderar alla tillgångsslag i vår portfölj.”
          </note>
          <note>
            Genom sitt ägande i Pershing Square Holdings och därmed Nomad
            Foods ger Första AP-fonden sitt tysta medgivande till nedläggning
            av lönsam och för Sverige viktig produktion, som sedan flyttas
            utomlands. Det står i direkt strid med målsättningen om långsiktiga
            investeringar och hållbart engagemang. AP-fonderna bör användas
            aktivt och ta ett långsiktigt ägaransvar som bryter mot den snäva
            vinstmaximering som präglar de enskilda ägarintressena. Ett starkt
            svenskt näringsliv förutsätter en aktiv och målmedveten näringspolitik.
            AP-fondernas medel skulle i större utsträckning än i dag kunna
            användas till att skapa den typen av näringspolitik. Det förutsätter
            dock att fonderna genom sitt ägande inte bidrar till nedläggning
            av lönsamma företag och till utarmning av svensk industri.
          </note>
          <note>
            Det är uppenbart att reglerna för AP-fondernas aktieinnehav måste
            ses över. Fonderna ska inte bidra till att oseriösa, spekulativa
            företag lägger ned och flyttar lönsam och välskött produktion
            utomlands.
          </note>
          <note>
            Herr talman! I mars begärde fackförbundet ST:s tidning Publikt
            med hänvisning till offentlighetsprincipen ut uppgifter från samtliga
            sex AP-fonder om vilka medarbetare som hade högst betalt. Flertalet
            lämnade ut avidentifierade uppgifter om de högsta lönerna. Ingen
            av AP-fonderna lämnade dock ut samtliga uppgifter som tidningen
            Publikt begärt.
          </note>
          <note>
            Tidningen Publikt överklagade Första AP-fondens och Tredje AP-fondens
            beslut, och man hänvisade bland annat till att det finns åtskilliga
            rättsfall från de senaste åren där journalister fått rätt att
            ta del av sådana uppgifter. De två myndigheterna anlitade då en
            advokatfirma för att bemöta tidningens argument och lade fram
            skäl för sekretess. Juristerna skickade in tre skrivelser till
            kammarrätten för Första AP-fondens räkning och lika många, näst
            intill identiska, för Tredje AP-fondens räkning. För sitt arbete
            fakturerade advokatbyrån de två myndigheterna på 192 750 kronor
            respektive 215 000 kronor inklusive moms. Men AP-fonderna lyckades
            ändå inte övertyga kammarrätten, och i stället fick tidningen
            Publikt ut samtliga uppgifter tidningen hade begärt.
          </note>
          <note>
            Det är viktigt att AP-fonderna värnar om offentlighetsprincipen
            i Sverige och lämnar ut handlingar till dem som vill granska AP-fondernas
            arbe ­ t e.
          </note>
          <note>
            Ansvaret för att granska AP-fondernas placeringar ligger på
            Etikrådet, vars verksamhet finansieras och styrs av fonderna
            själva. Vänsterpartiet anser att det bör tillsättas ett oberoende
            råd som kontinuerligt granskar om AP-fondernas investeringar
            görs med hänsyn till miljö och respekt för mänskliga rättigheter.
          </note>
          <note>
            Regeringens skrivelse visar också att AP-fondernas kostnader
            fortsätt ­ er att kraftigt öka. Detta sker trots att finansutskottet
            vid ett flertal tillfällen i hanteringen av tidigare års skrivelser
            påpekat betydelsen av att minska kostnaderna. Under 2015 ökade
            förvaltningskostnaderna med hela 9 procent! Vilken annan verksamhet
            skulle kunna öka sina kostnader med 9 procent utan att det skulle
            bli ett ramaskri i den allmänna debatten?
          </note>
          <note>
            I år har i varje fall finansutskottet skärpt sin kritik mot de
            ökande förvaltningskostnaderna eftersom de i snitt har legat över
            10 procent årligen. Därför är det dags att AP-fonderna kommer
            till riksdagens finansutskott för att redovisa hur de avser att
            arbeta för att pressa ned sina förvaltningskostnader och få stopp
            på ökningarna.
          </note>
          <note>
            I skrivelsen framgår att AP-fonderna betalat ut rörliga ersättningar
            till sina anställda. Enligt regeringens riktlinjer för anställningsvillkor
            i AP-fonderna får fonderna inte betala ut rörliga ersättningar
            till ledande befattningshavare. Däremot är det tillåtet att
            betala ut bonusar till övriga anställda. Enligt Vänsterpartiets
            uppfattning riskerar rörliga ersättningar att leda till spekulation
            och ökade risker i fondernas förvaltning. Av den anledningen
            bör alla typer av rörliga ersättningar i AP-fonderna förbjudas.
          </note>
          <note>
            Det är dags att politiken agerar kraftfullt mot kostnadsutvecklingen
            i AP-fonderna. Det är inte rimligt att kostnaderna får stiga
            kraftigt år efter år utan att problemen åtgärdas. Men på grund
            av den odemokratiska modell en med Pensionsgruppen där sex av
            riksdagens partier ingår kan AP-fonderna härja fritt utan att
            ansvar utkrävs. Det är dags att lägga ned Pen ­ sionsgruppen och
            föra styrningen av AP-fonderna närmare riksdagen så att nya mål
            kan sättas.
          </note>
          <note>
            Med detta sagt föreslår jag att regeringens skrivelse om AP-fondernas
            verksamhet för 2015 läggs till handlingarna, och jag yrkar bifall
            till Vänsterpartiets reservation nr 3.
          </note>
          <note type="speaker">
            Anf. 4 HANS UNANDER (S):
          </note>
          <note>
            Herr talman! I dag debatterar vi finansutskottets betänkande
            om AP-fondernas verksamhet fram till 2015. För ordningens skull
            vill jag börja med att yrka bifall till förslaget i finansutskottets
            betänkande nr 6.
          </note>
          <note>
            Herr talman! AP-fonderna har stor betydelse för hela det svenska
            pen ­ sionssystemet. AP-fonderna är en viktig komponent för att
            människorna i landet ska känna sig trygga med att de även i framtiden
            kommer att få sin pensionsutbetalning den dag de går i pension.
            Eftersom AP-fonderna ska fungera som så kallade buffertfonder
            innebär det i praktiken att när pen ­ sionsavgifterna som betalats
            in i systemet inte räcker till får AP-fonderna tillskjuta medel.
            När avgifterna är större än utbetalningarna tillskjuts peng ­
            arna in i AP-fonderna.
          </note>
          <note>
            Sett över tid får man väl säga att buffertfonderna överlag fungerar
            bra och att resultatet mot inkomstindex visar en positiv utveckling.
            Om man jämför inkomstindex och buffertfondernas utveckling från
            2001 och fram ­ åt ser man att inkomstindex i genomsnitt har varit
            3 procent årligen medan avkastningen på buffertfonderna har varit
            5,4 procent årligen. Förra året, alltså 2015, blev resultatet
            i pengar dryga 65 miljarder kronor. Av dessa 65 miljarder kronor
            hjälpte fonderna till att säkra pensionsutbetalningarna med knappa
            20 miljarder kronor. Det innebar i sin tur att buffertfondernas
            samlade kapital ökade med 45 miljarder kronor och att det totala
            innehavet i buffertfonderna efter 2015 års bokslut landade på
            1 230 miljarder kronor. Det är nästan så mycket pengar att man
            har svårt att förstå hur mycket det är.
          </note>
          <note>
            Herr talman! Trots att AP-fonderna fungerar bra och har en positiv
            utveckling finns det saker som behöver förbättras.
          </note>
          <note>
            Jag tänker börja med internkontrollen. Frågan tas upp i betänkandet.
            Utskottets uppfattning i frågan är att en internrevision bör införas.
            Denna upp ­ fattning delas av regeringen, som anser att det finns
            goda skäl för att AP-fonderna bör införa internrevision.
          </note>
          <note>
            En annan fråga som utskottet belyser är kostnadsutvecklingen
            i fonderna. Kostnaderna har ökat med ca 10 procent årligen de
            senaste fyra åren. Det är enligt utskottet inte hållbart att denna
            trend fortsätter. Därför utgår utskottet från att AP-fonderna
            omgående prioriterar arbetet med att öka kostnadseffektiviteten
            i förvaltningen. Utskottet har även noterat att redovisningen
            av de prestationsbaserade arvodena har förändrats. Det är därför
            av största vikt att man i skrivelsen för innevarande år återkommer
            med en tydligare skrivning inom detta område.
          </note>
          <note>
            Man kan tycka att förvaltningskostnaderna är låga sett till procent
            av det förvaltade kapitalet, men då måste man se på frågan utifrån
            kronor och ören. Det visar sig då att den totala kostnaden för
            att förvalta fonderna under 2015 var nästan 2,2 miljarder kronor.
            I en jämförelse mellan A ndra AP-fonden som har den högsta förvaltningskostnaden
            och F järde AP-fonden som har den lägsta handlar det om en skillnad
            på omkring 200 miljoner kronor per år. Det är klart att för blivande
            pensionärer och för att tilltron till systemet inte ska minskas
            måste trenden för kostnadsutvecklingen inom förvaltningen snarast
            brytas.
          </note>
          <note>
            (Applåder)
          </note>
          <note type="speaker">
            Anf. 5 CARL SCHLYTER (MP):
          </note>
          <note>
            Herr talman! Jag sitter inte i detta utskott, men denna fråga
            intresserar mig likväl eftersom det handlar om väldigt mycket
            pengar och om medborgarnas framtid.
          </note>
          <note>
            Jag tycker att Håkan Svenneling tog upp flera bra saker kring
            förvaltningen – att om vi har så här mycket pengar i vår gemensamma
            ägo är det viktigt att vi tar ansvar och ser till att de styrs
            i miljövänlig riktning och att de inte leder till negativa effekter
            för vare sig miljö, människor eller djur i tredje land. Det är
            viktigt att vi har med oss det, och betänkandet tar också upp
            de sakerna.
          </note>
          <note>
            Jag tänkte tala lite mer om den bit av betänkandet som handlar
            om den sjunde AP-fonden, PPM-systemet. I goda tider får vi avkastning,
            och alla är nöjda och glada. Men med dagens system i dåliga tider
            förlorar vi alla pengar, och vi tjänar ingenting på det – de är
            borta.
          </note>
          <note>
            Här skulle jag faktiskt vilja se att vi lärde oss lite grann
            av USA, särskilt Kalifornien. Världens största pensionsfond, Calpers,
            hade problem i samhället. Man hade inte tillräckligt med energi.
            Man hade pensionsavsättningar och tänkte: Varför inte investera
            dem i energibolag? Men det fanns inget energibolag som kunde absorbera
            så mycket kapital för att investera i förnybart. Då använde man
            pensionspengarna aktivt för att själv bygga förnybar energi. Vad
            hände? Jo, man inte bara löste delar av energikrisen, utan man
            skapade jobb för pensionspengarna och man skapade avkastning.
            Man löste tre problem samtidigt i stället för att sitta och hålla
            tummarna och hoppas att börsen ska ge lite avkastning. Ibland
            gör den det, ibland inte.
          </note>
          <note>
            Därför tycker jag att vi borde lära oss av detta. Intresset för
            PPM-systemet hos ganska många i Sverige är inte jättestort – 34
            procent har valt att inte välja någonting under alla dessa år.
            Eftersom intresset inte är så stort kanske syftet med PPM-systemet
            var att öka svenskarnas intresse för aktier och hoppas att företagen
            ska gå bra på börsen. Det kanske var en del av strategin. Men
            jag tror att ännu fler svenskar bär ett hopp om att få en trygg
            ålderdom och en bättre miljö för sig själva och sina barnbarn.
          </note>
          <note>
            Varför inte lära av USA i detta fall? Varför inte använda pengarna
            aktivt? Vi vill allihop ha jobb, vi vill allihop ha förnybar energi
            och bra infrastruktur och vi vill allihop ha avkastning. Varför
            inte slå tre flugor i en smäll? Då finns det dessutom någonting
            kvar om det blir dåliga tider. Vindkraftverket är kvar, solkraftsanläggningen
            är kvar, järnvägen är kvar. Allt är inte förlorat i dåliga tider
            när börsvärdena krymper. Det önskar jag att vi kunde ta upp nästa
            gång vi talar om pensionssystemet, för det skulle verkligen kunna
            vara en vinn – vinn – vinn-lösning.
          </note>
          <note>
            Om alla människor har sina pensionspengar på börsen vinner några
            medan andra förlorar. Det enda som är säkert är att fondförvaltarna
            tar sin provision varje år. Det är inte min drömvärld.
          </note>
          <note type="speaker">
            Anf. 6 JÖRGEN ANDERSSON (M):
          </note>
          <note>
            Herr talman! Jag hade egentligen inte tänkt gå upp i det här
            ärendet. Vi är ju relativt överens i frågan. Jag tänker ändå kommentera
            några saker.
          </note>
          <note>
            Det är relativt vanligt att olika intressen lyfts fram för att
            använda dessa stora mängder med pengar. Jag tycker att vi ibland
            ska påminna oss om vad syftet med AP-fonderna är. Vi ska ställa
            oss frågan om det är till nytta för pensionssystemet och därmed
            för dagens och framtidens pensionärer eller om det är till nytta
            för politiska intressen. När man lyssnar på vissa företrädare
            här får man lätt intrycket att det skulle vara mer intressant
            att använda pengarna för politiska intressen, och det är lite
            det som är problemet.
          </note>
          <note>
            Vi kan väl alla hålla med om att AP-fondernas placeringsregler
            är något snäva. Man skulle kanske behöva se över det, och det
            är också ett arbete som pågår. Jag tror att det skulle vara intressant
            om de fick större utrymme i fråga om hur de placerar pengarna.
            Men det viktiga är att de placerar utifrån pensionärernas intressen
            och inte utifrån politiska intressen. Det är väl lite det som
            är stötestenen om man ska komma framåt i den frågan. Nog sagt
            om detta.
          </note>
          <note>
            Jag vill också tillstyrka det som har sagts här tidigare om att
            det är vik ­ tigt att man har kontroll av AP-fondernas kostnader
            för förvaltningen av fonderna. Trots att jag håller med i den
            frågan tänkte jag sätta den i perspektiv.
          </note>
          <note>
            Det är ju så att man har två olika delar. En del är de direkta
            interna och ex ­ terna kostnaderna för förvaltningen. Men det
            finns också en prestationsbaserad del. Den delen har i årets skrivelse
            behandlats något annorlunda än tidigare, och det innebär att man
            har redovisat kostnader på 28 miljoner som enligt tidigare redovisningsprinciper
            skulle ha varit 654 miljoner.
          </note>
          <note>
            Tar man hänsyn till detta visar det sig att de totala kostnaderna
            i årets förvaltning är 2 494 miljoner, att jämföra med förra året
            då de var 2 602 miljoner. Det rör sig alltså om en minskning med
            108 miljoner totalt sett. Det tycker jag ändå är en positiv trend.
            Sedan kan jag tycka att det är lite märkligt att man ändrar på
            redovisningsprinciperna så att det inte går att göra jämförelser
            med tidigare år, men det kan vi ta i en senare debatt.
          </note>
          <note>
            J ag vill också kort nämna Etik rådet. Jag var på OECD-möte för
            någon vecka sedan, och vi diskuterade där de viktiga frågorna
            om ansvarsfullt företagande. För att man ska komma framåt med
            ansvarsfullt företagande tror jag att det är viktigt att det säljer
            att vara både miljövänlig och etiskt korrekt. Jag tror att det
            är när konsumenterna efterfrågar ansvarsfullt före ­ tagande vi
            får ett genomslag. Jag tror inte att detta går att styra politiskt
            upp ­ ­ ifrån, utan det måste komma underifrån.
          </note>
          <note>
            Jag vill alltså lyfta fram att det inte bara handlar om ansvarsfullt
            företagande utan att även de offentliga förvaltningarna, till
            exempel pensionsfonder, måste ha en policy som går i den riktningen.
            Detta lyfte jag i Etiska rådet, och man kände mycket väl till
            det och tyckte att Sverige var ett bra exempel. Just den verksamhet
            som har funnits i AP-fonderna i Sverige är alltså en modell i
            ett globalt perspektiv.
          </note>
          <note type="speaker">
            Anf. 7 CARL SCHLYTER (MP) replik:
          </note>
          <note>
            Herr talman! Jag vill inte gå i polemik; jag tycker att mycket
            av det Jörgen sa var vettigt. Jag vill bara påminna om en liten
            detalj: Om man kan få en konsumentstyrd efterfrågan på det som
            är bättre är det självklart det effektivaste. När det gäller förvaltningen
            av AP-fonden är det dock vi här i riksdagen som representerar
            konsumentintresset, och därför tycker jag att det är rimligt att
            vi tar upp de frågorna här.
          </note>
          <note type="speaker">
            Anf. 8 JÖRGEN ANDERSSON (M) replik:
          </note>
          <note>
            Herr talman! Där finns ingen motsättning, utan vi måste naturligtvis
            dra upp riktlinjer och utarbeta policyer. Men vi har många exempel
            i historien där vi genom politisk styrning har trampat fel: tekokrisen,
            varvskrisen, storindustrin och så vidare. Jag tror inte på att
            politiken kan styra människors beteende, utan det måste komma
            underifrån. Sedan ska riktlinjer och policyer naturligtvis vara
            vägledande – det finns ingen motsättning där.
          </note>
          <note type="speaker">
            Anf. 9 CARL SCHLYTER (MP) replik:
          </note>
          <note>
            Herr talman! Jag tycker som sagt inte att det är någon stor konfliktfråga.
            Jag håller med om att staten inte ska gå in och styra privata
            verksamheter. Det finns verksamheter som det är lämpligt att staten
            styr när konkurrens inte gynnar samhället och andra där det inte
            är lämpligt. Så detta är ingen större konflikt; jag ville bara
            påminna om att om miljöstyrning av AP-fondernas förvaltning någon
            gång ska göras ska det ske härifrån. Om vi sedan dessutom tillsätter
            rätt styrelser kan de också fortsätta att följa upp våra beslut
            på ett bra sätt.
          </note>
          <note type="speaker">
            Anf. 10 JÖRGEN ANDERSSON (M) replik:
          </note>
          <note>
            Herr talman! Det finns som sagt ingen motsättning, och jag tackar
            Carl Schlyter för hans synpunkter. Jag tror verkligen på att både
            förvaltande AP-fonder och konsumenter är bättre än vi politiker
            på att bestämma vad som är bra miljöpolitik och vad som inte är
            det.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 21.)
          </note>
          <note>
            § 12 Utvecklingen inom den kommunala sektorn
          </note>
          <note>
            Finansutskottets betänkande 2016/17:FiU8
          </note>
          <note>
            Utvecklingen inom den kommunala sektorn (skr. 2015/16:102)
          </note>
          <note>
            föredrogs.
          </note>
          <note type="speaker">
            Anf. 11 NIKLAS KARLSSON (S):
          </note>
          <note>
            Herr talman! Jag ska börja med att yrka bifall till förslaget
            i betänkandet.
          </note>
          <note>
            Den skandinaviska, generella välfärdsmodellen som vi känner den
            bygger på en god inkomsttrygghet när man är arbetslös eller sjukskriven
            men också på välfärdstjänster som utbildning, vård och omsorg.
            I Sverige har vi valt att organisera den stora, nära välfärden
            – äldreomsorg, grundskola, gymnasieutbildning, handikappomsorg,
            förskola, försörjningsstöd – som ett kommunalt ansvar. Den välfärd
            människor kommer i kontakt med dagligen är den som bedrivs runt
            om i våra kommuner och landsting.
          </note>
          <note>
            Kommunsektorns intäkter uppgick 2015 till 958 miljarder kronor
            och kostnaderna till 917 miljarder. Det är i parite t med hela
            statsbudgeten på c a 950 miljarder kronor. Det visar hur viktig
            kommunsektorn är, sett till både omsättning och verksamhet.
          </note>
          <note>
            Kommunsektorn svarar för ungefär en fjärdedel av bnp, hälften
            av den offentliga sektorns utgifter och en fjärdedel av sysselsättningen.
            Den kommunala sektorns skatteintäkter överstiger med gott mått
            den enskilt största skatteintäkten i statens budget. Av statens
            samlade budget utgör c a 160 miljarder kronor generella och riktade
            statsbidrag till kommuner och landsting.
          </note>
          <note>
            Den ekonomiska utvecklingen i kommunsektorn som helhet har liksom
            på senare år varit god även 2015. Kommuner och landsting påverkas
            positivt både av internationell tillväxt och av att skatteunderlaget
            växer. Samtidigt kan vi konstatera att kommunsektorn som helhet
            står inför stora framtida utmaningar.
          </note>
          <note>
            Enligt Sveriges Kommuner och Landstings senaste ekonomirapport
            beräknas kostnaderna i kommunsektorn öka med 47 miljarder kronor
            mer än intäkterna fram till 2020. Det motsvarar en skattehöjning
            i Sverige s kommuner och landsting på c a 2 kronor och 10 öre.
            I SKL:s rapport Välfärdens långsiktiga finansiering från 2010
            sägs: ”Fortsätter vi att finansiera välfärdstjänsterna på samma
            sätt som idag motsvaras det av en skattehöjning med ungefär 13
            kronor år 2035.”
          </note>
          <note>
            Herr talman! Sett i det ljuset kan man med fog instämma i utskottets
            bedömning att de 10 miljarder kronor som riksdagen beslutade att
            tillföra de generella statsbidragen hösten 2015 är ett mycket
            viktigt tillskott till kommunsektorn.
          </note>
          <note>
            Det är av vikt att följa utvecklingen av de offentliga finansernas
            hållbarhet och utvecklingen i den kommunala sektorn. Men vi måste
            också se till att föra en politik som ger kommuner och landsting
            möjlighet att utföra sitt uppdrag, det vill säga att skapa en
            välfärd nära människorna, som fördelas efter behov.
          </note>
          <note>
            Statsbidragen till kommuner och landsting är ett stort och viktigt
            tillskott för att Berit ska få sin äldreomsorg och kunna känna
            sig trygg på ålderns höst och för att Pelle och Lisa ska klara
            av skolan. Det är möjligt att det finns en och annan som lyfter
            ett varningens finger och menar att ökade statsbidrag skapar förväntningar
            hos kommuner och landsting på att staten ska finnas där i svåra
            lägen. Jag tror att de motiven är både dunkla och smått ideologiska.
          </note>
          <note>
            Vi som har en bakgrund i kommunsektorn, som har suttit där och
            ständigt brottats med ökade hemvårdstimmar i äldreomsorgen och
            inflyttning och fler barn i skola och förskola, som fått vända
            på varje krona och jobba med effektiviseringar och i sämsta fall
            besparingar, vi vet att man aldrig kan luta sig mot andra. Den
            praktiska erfarenheten och det praktiska hantverket ger i det
            här fallet bättre vägledning än teoretiska modeller och ideologiska
            principer.
          </note>
          <note>
            Herr talman! I en värld som är stadd i ständig förändring är
            jag övertygad om att en stark och jämlik välfärd spelar roll för
            att vi som människor ska utvecklas och våga möta det enda vi med
            säkerhet vet: att morgondagen ser helt annorlunda ut än gårdagen.
          </note>
          <note>
            Därför blir välfärden i kommuner och landsting så oerhört viktig
            – den påverkar människors vardag både direkt och konkret. Den
            skapar trygghet i ålderdomen, ger livschanser i ungdomen och ökar
            människors frihet och förutsättningar för ett rikt och meningsfullt
            liv. Därför blir frågan om statsbidragen till den kommunala välfärden
            så viktig och större än bara en post i statens budget.
          </note>
          <note type="speaker">
            Anf. 12 ANETTE ÅKESSON (M):
          </note>
          <note>
            Herr talman! Det är naturligtvis glädjande att kommunsektorn
            totalt sett har gått bra år 2015, även om det finns en del att
            vara orolig för. Till stor del beror de goda resultaten på ökade
            statsbidrag och intäkter av engångskaraktär, till exempel åte
            rbetalningen av premier från Afa Försäkring, även om också de
            kommunala skatteintäkterna har ökat.
          </note>
          <note>
            Samtidigt ökar kostnaderna oroväckande, främst inom landstingen.
            Landstingen går överlag svagt. Deras samlade resultat ligger långt
            under det normala målet för vad som anses vara god ekonomisk hushållning.
            Det är en varningsklocka, liksom den stora spridningen i hur det
            resultatmässigt ser ut mellan enskilda kommuner respektive landsting.
            Med tanke på de utmaningar vi står inför, både på kort sikt med
            integrationsutmaningen och på längre sikt med befolkningsutvecklingen,
            är det angeläget att verkligen följa hur det går för kommunerna
            och landstingen.
          </note>
          <note>
            Att skrivelsen utöver utvecklingen av kommuners och landstings
            re ­ sultat, tillgångar och skulder redovisar hur specifikt de
            riktade statsbidra ­ gen har förändrats och vad det innebär är
            bra. De riktade statsbidragen kan, i motsats till generella statsbidrag
            och skatteintäkter, vara problematiska. Till exempel kan de kräva
            så stora administrativa resurser att söka att vissa kommuner inte
            mäktar med att söka dem, eller så kan de för ­ svåra den långsiktiga
            planeringen och verksamheternas effektivitet. Annan kritik mot
            riktade statsbidrag är att de flyttar fokus från helheten och
            att de riskerar att orsaka otydlighet i styrningen om de inte
            är sam ­ ord ­ nade med annan verksamhet. Samtidigt kan det dock
            finnas fördelar med rik ­ tade statsbidrag, till exempel när dessa
            stöder utvecklingssatsningar för att möta framtida utmaningar.
          </note>
          <note>
            Kommuner och landsting är numera mer beroende av statsbidragen
            än tidigare. Det är inte en oväntad utveckling, men i ett land
            med så utpräglad kommunal självstyrelse som Sverige vore det en
            fråga att diskutera om inte en utveckling är att föredra där kommunerna
            i högre grad har förutsättningar att klara sig själva.
          </note>
          <note>
            Hösten 2015 var händelserik, framför allt med den stora mängd
            flyktingar som kom till Sverige. Det kommer att prägla vårt samhälle
            under många år framöver, inte minst i kommuner och landsting.
            Att flera kommuner får ligga ute med stora belopp för att statliga
            myndigheter inte betalar när kommunerna ställde upp när det behövdes
            är naturligtvis inte acceptabelt och något jag förutsätter att
            regeringen kommer att ta tag i.
          </note>
          <note>
            Gällande den extra ändringsbudgeten från hösten 2015 kan det
            vara värt att nämna i detta sammanhang att den också hanterades
            exceptionellt: Regeringskansliet höll, trots efterfrågningar,
            en längre tid inne med att i detalj redovisa det beräkningsunderlag
            som legat till grund för fördelningen av anslaget till kommunerna.
            Tyvärr är det ett av flera exempel där den socialdemokratiska
            och miljöpartistiska regeringen valt att minska öppenheten och
            transparensen i den svenska samhällsdebatten.
          </note>
          <note>
            Det finns en medvetenhet i kommunerna och landstingen om framtida
            utmaningar, och man jobbar med att utveckla sina verksamheter
            och att nyttja ny teknik. Det finns goda förutsättningar att med
            hjälp av digitalisering och automatisering både höja kvaliteten
            och hålla nere kostnaderna. Det är ett arbete som vi ur vårt nationella
            perspektiv måste bädda för med rätt förutsättningar och aktivt
            deltagande när så krävs.
          </note>
          <note>
            Samtidigt är det viktigt att fokusera på att hantera de kortsiktiga
            utmaningarna när det gäller integration av de m som har kommit
            till Sverige de senaste åren. Priset blir högt om vi inte lyckas
            integrera dem på arbetsmarknaden. Börjar utrikes födda jobba är
            de med och bidrar till att klara de utmaningar som hänger ihop
            med befolkningsutvecklingen. Om inte blir försörjningsbördan ännu
            tyngre för dem som då arbetar.
          </note>
          <note>
            År 2015 kännetecknas av att det nationellt var det nionde året
            i rad med en alliansbudget. Alliansens arbetslinje med tydligt
            fokus på att öka både utbud av och efterfrågan på arbete med bland
            annat tydligt sänkta skatter just på arbete gav positiva resultat.
          </note>
          <note>
            Sammantaget kan man säga att kommunsektorn generellt har haft
            en positiv utveckling de senaste åren men att det finns en hel
            del orosmoln framöver – på längre sikt på grund av befolkningsutvecklingen
            och pen ­ sionsskulden, på kortare sikt på grund av farhågor att
            vi inte klarar integ ­ rationen av utrikes födda på arbetsmarknaden
            på ett bättre sätt än vi histo ­ riskt har gjort. Därutöver tillkommer,
            som jag ser det, risken för att Social ­ demokraternas och Miljöpartiets
            politik får för stort genomslag, vilket kan bidra till bland annat
            ännu högre sjukkostnader, färre jobb och därmed mindre resurser
            till kommuner och landsting för deras viktiga verksamhe ­ ter
            inom välfärden.
          </note>
          <note type="speaker">
            Anf. 13 HÅKAN SVENNELING (V):
          </note>
          <note>
            H err talman! Kommunernas ekonomi har blivit bättre under 2015
            än de n var 2014. Detta har skett i ett läge när Sveriges flyktingmottagande
            har varit väldigt stor t och många kommuner i Sverige tagit ett
            stort ansvar. Att kommunernas ekonomi ändå står stark b eror delvis
            på de resurser som r egeringen tillsammans med Vänsterpartiet
            såg behov av. Med stöd av de borgerliga partierna avsatte man
            10 miljarder till välfärden i slutet av 2015. Det var också resurser
            som man kunde använda i början av 2016.
          </note>
          <note>
            Att man redan i vårbudgeten signalerade att 10 miljarder ska
            avsättas i generella statsbidrag från och med 2017 har skapat
            långsiktiga planeringsförutsättningar för kommunerna. Det är 10
            väldigt viktiga miljarder till välfärden. Det är 10 vänstermiljarder.
            För det var Vänsterpartiet som den 23 februari på DN Debatt, i
            en artikel av Ulla Andersson, krävde 10 miljarder till välfärden
            i kommuner och landsting. Då fanns inte detta förslag i regeringens
            tankevärld, och det var inte heller en satsning som fanns vid
            för ­ handlingsbordet när regeringen mötte Vänsterpartiet.
          </note>
          <note>
            Det är därför som Vänsterpartiet är ett ansvarstagande oppositionsparti,
            som samarbetar och gör skillnad. För Vänsterpartiet är det inte
            möjligt att stödja en budget utan satsningar på välfärden och
            investeringar i framtiden. Därför är det långt ifrån självklart
            att vi lyckas komma överens i förhandlingsrummet när vi möter
            regeringen. Allt handlar om hur mycket av omfördelningspolitik
            och välfärdssatsningar vi lyckas pressa fram. Vi gör helt enkelt
            välfärden i Sverige bättre.
          </note>
          <note>
            Med 10 nya miljarder till kommuner och landsting kan man anställa
            fler i framför allt vården och omsorgen. Man kan höja kvaliteten
            för alla som använder sig av välfärdens tjänster, förbättra arbetsmiljön
            för dem som jobbar i välfärden och öka välfärdens möjligheter
            att klara de påfrestningar som en snabbt ökande befolkning innebär.
          </note>
          <note>
            Fler anställda är A och O för kvalitetsförbättringar. Ett stort
            problem i dag är att många utbildade lär are och socialsekreterare
            lämnar sina yrken därför att de inte anser sig kunna göra ett
            bra jobb med dagens arbetsvillkor. Med fler anställda blir arbetsvillkoren
            bättre. På så sätt kan vi hejda flykten från yrkena och vända
            strömmen så att de som lämnat börjar återvända till de yrken de
            en gång valde att utbilda sig till.
          </note>
          <note>
            För att lösa de enorma rekryteringsbehov välfärden står inför
            under de närmaste decennierna behöver vi höja lönerna för vissa
            grupper, till exempel undersköterskor. Men lönen är inte den enda
            faktor som avgör om man trivs på jobbet. Minst lika viktigt är
            möjligheten att få känna sig stolt över sin arbetsinsats. Och
            den som kroknar under en orimlig arbetsbörda går sällan hem från
            jobbet uppfylld av just yrkesstolthet.
          </note>
          <note>
            Regeringen Reinfeldt dränerade välfärden på resurser. 140 miljarder
            i skattesänkningar måste ju finansieras på något sätt. Under den
            borgerliga reger ­ ingen urholkades stödet till kommuner och landsting.
            Mellan 2007 och 2014 minskade de generella statsbidragen, justerat
            för regleringar mel - lan skatteunderlag och generell a bidrag,
            i fasta priser med en halv miljard. Detta skedde samtidigt som
            befolkningen växte mycket kraftigt. Denna utveckling kan jämföras
            med den föregående perioden, 2000 – 2007, då de generella statsbidragen
            i fasta priser ökade med nästan 17 miljarder kronor.
          </note>
          <note>
            Herr talman! Man måste dock slå fast att landstingen s och regionernas
            situation på ett generellt plan är mer problematiskt än kommunernas.
            Tolv av landstingen, det vill säga 60 procent, redovisade positiva
            resultat, vilket var mindre än 2014. Man har större kostnadsökningar,
            och flera landsting har problem med att få budgeten att gå ihop.
            Det är viktigt att vi som riksdagsledamöter ser detta, för det
            riskerar att leda till försämrad sjukvård och framför allt försämrad
            tillgänglighet till sjukvården.
          </note>
          <note>
            I flera landsting börjar detta synas. I Västernorrland går diskussionerna
            heta om Sollefteås sjukhus. Där har Ådalen rest sig igen för att
            demonstrera mot nedläggningar och neddragningar. I Kalix demonstrerade
            i går 1 000 personer mot planerade indragningar inom landstinget.
            I Dorotea ockuperade en grupp sjukstugan när landstinget i Västerbotten
            ville försämra servicen. I tre år och tre månader var sjukstugan
            i Dorotea ockuperad. Men till slut fick demonstranterna som de
            ville. Det blev precis som det var före landstingets neddragningar.
            Det visar att man på landsbygden i Sverige många gånger behöver
            kämpa hårdare bara för att få behålla den service och de välfärdstjänster
            man har från kommuner och landsting.
          </note>
          <note>
            Med det sagt, herr talman, vill jag yrka bifall till förslaget
            i betänkandet.
          </note>
          <note type="speaker">
            Anf. 14 ANETTE ÅKESSON (M) replik:
          </note>
          <note>
            Herr talman! Håkan Svenneling verkar inte vara så medveten om
            hur utvecklingen av skatteintäkterna verkligen var under alliansregeringen.
            Faktum är att skatteintäkterna ökade varje år för kommuner och
            landsting. Välfärden fick alltså mer resurser varje år under Alliansens
            tid, trots både finanskris och lågkonjunktur. Därutöver är det
            med stor förvåning jag noterar att Håkan Svenneling låter Vänsterpartiet
            ta åt sig äran för att välfärden går bra.
          </note>
          <note>
            Man kan se på vänsterstyrda kommuner, där ofta Vänsterpartiet
            är med, inte minst flaggskeppen Malmö och Göteborg. Man kan inte
            hävda att välfärden går särskilt bra just där. Skolornas resultat
            är bland de sämre i Sverige. Man kan titta på vårdcentraler och
            sjukvård. I Skåne har man mätt kundnöjdheten, och 17 av de 20
            vårdcentraler som patienterna är mest nöjda med är till och med
            privata.
          </note>
          <note>
            Det är otroligt verklighetsfrånvänt att hävda att Vänsterpartiet
            ligger bakom mer resurser till välfärden och att välfärden skulle
            utvecklas på ett bättre sätt när Vänsterpartiet är med och styr.
          </note>
          <note type="speaker">
            Anf. 15 HÅKAN SVENNELING (V) replik:
          </note>
          <note>
            Herr talman! Jag tror att Anette Åkesson lite blandar ihop skatteintäkter
            och generella statsbidrag. Det jag pekar på är att staten har
            tagit ett mindre ansvar för kommuners och landstings ekonomi.
            Det är helt uppenbart att man gjorde det under den borgerliga
            regeringens tid. Det första man gjorde i den första budget som
            man lade fram var att man minskade den generella uppräkningen
            av statsbidragen. Tidigare hade man en generell uppräkning, där
            man varje år ökade statsbidragen. Men med den moderata politiken
            blev det samma pengar som förra året, nästa år och kommande år.
            Det gjorde att det blev en långsam urholkning av de resurser kommunerna
            hade. Sedan fanns det en positiv utveckling i Sverige som gjorde
            att man kunde öka skatteintäkterna, vilket gjorde att många kommuner
            stundtals ändå hade en hygglig ekonomi, men det blev också många
            svåra år när finanskrisen slog till.
          </note>
          <note>
            Jag tror inte att någon vänsterpartist tycker att välfärden är
            bra. Jag tycker att vi runt om i hela landet, oavsett om vi sitter
            i kommuner, landsting, regioner eller riksdag, påpekar de brister
            som finns i välfärden och talar om hur de behöver åtgärdas. Det
            finns väldigt olika uppfattningar mellan höger och vänster om
            hur man skulle kunna göra. Den debatten kommer att komma med full
            kraft i november när vi ska börja diskutera utredningen om de
            vinster som privata bolag gör i välfärden.
          </note>
          <note>
            Det finns en del borgerliga partier som i sina skuggbudgetar
            säger att de lägger mer pengar i generella statsbidrag till kommuner
            och landsting. Jag förstår att de behöver göra det. De måste ju
            också lägga pengar till de privata vinsterna i välfärden. Då är
            det givet att man behöver lägga på några miljarder i de satsningar
            som vi gör. Men om vi ska använda välfärdens resurser effektivt
            kan vi inte skicka pengar till skatteparadis. Då måste vi se till
            att varje krona i välfärden går till det som den är avsedd för.
            Pengarna behöver gå till skolan, äldreomsorgen, omsorgen, vårdcentralen
            och sjukhuset. Då kommer vi att få en välfärd som man kan lita
            på. Och då kommer vi att få ett bättre samhälle, där alla får
            den vård de behöver.
          </note>
          <note type="speaker">
            Anf. 16 ANETTE ÅKESSON (M) replik:
          </note>
          <note>
            Herr talman! När Håkan Svenneling talar om att det fanns en positiv
            utveckling för kommunerna låter det som att den kom av sig själv.
            Men i själva verket låg det tydliga reformer bakom den. Jobbskatteavdragen
            var i grunden en gigantisk överföring av statliga pengar till
            just kommunerna och landstingen. Man hjälpte alltså till att skapa
            förutsättningar för fler jobb. Vi justerade olika RUT- och ROT-reformer.
            Vi har haft en sjukförsäkringsreform. Det var ett stort paket
            som bidrog till att det skapades fler jobb trots lågkonjunktur.
            De jobben bidrog till att kommuner och landsting fick större resurser
            och ökade skatteintäkter. Det som Håkan Svenneling hävdar är helt
            enkelt fel.
          </note>
          <note type="speaker">
            Anf. 17 HÅKAN SVENNELING (V) replik:
          </note>
          <note>
            Herr talman! Jag kan konstatera att jag inte riktigt delar Anette
            Åkessons beskrivning av världsläget och hur kommunernas ekonomi
            har utvecklats. Det är väl inte så oväntat. Det är det som är
            meningen med den kammare vi har i riksdagen: Vi ska inte ska vara
            överens, utan vi ska diskutera de politiska skillnader som finns.
          </note>
          <note>
            Jag tror att det är väldigt viktigt att vi riksdagsledamöter
            ser de behov som finns. Både Anette Åkesson och jag lyfter fram
            landstingen och den utsatta ekonomi som de har. Jag tror att det
            blir bättre om vi inte privatiserar sjukhusen, om vi ser till
            att minska vinstintresset i välfärden, om vi ser till att göra
            saker bra och effektivt och om vi inte slänger bort pengarna till
            skatteparadis.
          </note>
          <note>
            Jag tror att vi behöver se de brister som finns och att vi behöver
            se till att det finns bra generella statsbidrag. Jag tycker att
            det var intressant att höra Anette Åkessons resonemang kring generella
            statsbidrag och riktade statsbidrag. Jag tror att man kan behöva
            båda. Men jag tror att det är bra att det generella statsbidraget
            alltid utgör en bra grund för att kunna leverera en bra välfärd.
            Sedan kan riktade statsbidrag utgöra spetsen när vi v ill göra
            välfärden lite bättre, möta de nya utmaningarna och vara lite
            framåtsyftande . Därför tror jag att den politik som Vänsterpartiet
            har förhandlat om med regeringen är väldigt bra. Jag tror att
            detta många gånger är avgörande i de budgetdebatter som kommer
            att hållas under hösten i många kommuner och landsting. Där diskuterar
            man vad man ska göra nästa år. Hur ska man använda de pengar man
            har fått till sitt landsting och sin kommun? Jag tror att borgerliga
            politiker många gånger kommer att ha svårt att förklara att man
            inte fick några pengar när den borgerliga regeringen styrde. Men
            nu ser man skillnad. Nu får man 10 välfärdsmiljarder som man kan
            använda för att förbättra den verksamhet man är ansvarig för.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 21.)
          </note>
          <note>
            § 13 Genomförande av EU:s försvarardirektiv
          </note>
          <note>
            Justitieutskottets betänkande 2016/17:JuU2
          </note>
          <note>
            Genomförande av EU:s försvarardirektiv (prop. 2015/16:187)
          </note>
          <note>
            föredrogs.
          </note>
          <note type="speaker">
            Anf. 18 KENT EKEROTH (SD):
          </note>
          <note>
            Herr talman! Vi står här och debatterar ytterligare ett förslag
            som har sitt ursprung i Europeiska unionen. I sådana här ärenden
            kan man diskutera principiellt om EU ska pådyvla Sverige sina
            lagar. Och man kan argumentera i sak: Vad är det förslaget innehåller?
          </note>
          <note>
            Det här gick igenom i EU 2013. Det var innan vi satt i EU-parlamentet.
            Men sedan dess har vi i EU-parlamentet konsekvent röstat nej till
            liknande förslag. Vi är motståndare till att EU ska lägga sig
            i Sveriges processuella rättigheter och hur vi hanterar våra processer
            här i Sverige. Vi tycker inte att EU ska lägga sig i det här över
            huvud taget. Vi föredrar det svenska systemet framför de system
            som finns i övriga Europa eller det system som EU vill pådyvla
            oss. Av den anledningen vill jag i första hand yrka avslag på
            propositionen. Om mitt yrkande om avslag på propositionen inte
            skulle gå igenom vill jag yrka bifall till vår motion.
          </note>
          <note>
            I sak kan man anföra följande:
          </note>
          <note>
            Regeringen skriver att det är svårt att tänka sig en situation
            där en privat försvarare som uppfyller de krav som ställs på en
            offentlig försvarare skulle ha brottsligt samröre med en misstänkt.
            Vi anser inte att det är speciellt svårt att tänka sig det. Speciellt
            organiserad brottslighet borde ha eller kommer åtminstone att
            ha stora möjligheter att använda jurister som uppfyller kraven
            men som ändå är i verksamheten. Jag har inget konkret förslag
            på hur man ska åtgärda det här, med tanke på risken i fråga om
            rättssäkerheten för en misstänkt. Men jag tycker att farhågan
            avfärdas alltför lättvindigt. Detta bör följas noggrant.
          </note>
          <note>
            I propositionen föreslås också genomgående att möjligheten att
            begränsa kontakt med försvarare på olika sätt ska snävas in. Förslaget
            är att det krävs att utredningen väsentligen försvåras, till skillnad
            från dagens reglering som anger att en begränsning kan göras om
            det annars medför men för utredningen.
          </note>
          <note>
            Vi anser att nuvarande reglering är en bättre ordning. Den ordningen
            verkar i princip alla i kammaren dessutom tycka är bra. Annars
            skulle väl någon i kammaren någon gång själv ha föreslagit att
            vi skulle göra en förändring. Den enda anledningen till att vi
            gör denna förändring nu är: Europeiska unionen. Det tycker inte
            jag är en anledning som väger tungt nog.
          </note>
          <note>
            Vi vill ju – som alla vet – gå ur Europeiska unionen, inte minst
            för att EU på ett allt djupare sätt lägger sig i på allt fler
            områden. Detta kan vi se i justitieutskottet nästan varje vecka.
            Vi ser det därför inte som nödvändigt att ändra denna skrivelse
            bara för att EU vill det.
          </note>
          <note>
            I propositionen står också att lagen skrivs så att den intagna
            inte får använda vilken kommunikationsutrustning som helst. Men
            vi instämmer där i vad Kriminalvården anför om att detta bör vara
            tydligare. Det bör inte råda någon tvekan om att kommunikation
            endast får äga rum med utrustning som tillhandahålls eller godkänns
            av Kriminalvården. I det här fallet ser vi ingen anledning att
            inte vara tydliga.
          </note>
          <note>
            Sist men inte minst bör det utredas hur försändelser till och
            från en försvarare ska kunna kontrolleras. Avsikten är att förhindra
            att otillåtna föremål tas in eller ut av den frihetsberövades
            försvarare. Det är en rätt naiv ordning att låta detta vara helt
            oinskränkt. Givetvis måste konfidentialiteten mellan parterna
            upprätthållas, men man bör överväga hur en bättre ordning skulle
            kunna skapas.
          </note>
          <note type="speaker">
            Anf. 19 SUSANNE EBERSTEIN (S):
          </note>
          <note>
            Herr talman! Förslaget i detta betänkande innebär att en misstänkt
            som är frihetsberövad och företräds av en offentlig försvarare
            – eller av en privat försvarare som uppfyller motsvarande krav
            – får en oinskränkt rätt att träffa och samtala i enrum med sin
            försvarare. Detsamma ska gälla för annan kontakt i form av till
            exempel telefonsamtal eller brev mellan den frihetsberövade och
            hans eller hennes försvarare.
          </note>
          <note>
            För frihetsberövade som företräds av en privat försvarare som
            inte uppfyller de krav som ställs på en offentlig försvarare kan
            dessa rättigheter i undantagsfall begränsas. Det införs också
            en regel om att ett barn som har frihetsberövats ska ha rätt att
            omedelbart få en närstående underrättad om skälen för frihetsberövandet.
          </note>
          <note>
            I betänkandet finns, som vi har hört, en reservation och ett
            avslagsyrkande från Sverigedemokraternas Kent Ekeroth.
          </note>
          <note>
            Vad säger då vi i majoriteten om de synpunkter som finns i motionen?
          </note>
          <note>
            Herr talman! Regeringens förslag innebär att en misstänkt som
            är frihetsberövad och företräds av en offentlig försvarare får
            en oinskränkt rätt att träffa och samtala med försvararen i enrum
            och att kontakta försvara - ren. Det innebär även att försvararen
            får vara närvarande vid förhör och andra utredningsåtgärder.
          </note>
          <note>
            Regeringens förslag innebär att samma regler som ska gälla för
            offentliga försvarare som är advokater också ska gälla för privata
            försvarare som uppfyller de krav som ställs på offentliga försvarare.
          </note>
          <note>
            Enligt regeringens förslag ska det fortfarande vara möjligt att
            i undantagsfall inskränka dessa rättigheter för en misstänkt som
            företräds av en privat försvarare som inte uppfyller de krav som
            ställs på en offentlig försvarare.
          </note>
          <note>
            Motionärerna anför att regeringens förslag innebär att möjligheten
            att begränsa en frihetsberövads kontakt med en privat försvarare
            minskas och att detta riskerar att gynna den organiserade brottsligheten.
            Jag konstaterar att direktivet enligt skälen inte avser att påverka
            förfaranden som är avsedda för situationer där det finns objektiva
            och faktiska omständigheter som ger anledning till misstanke om
            att försvararen har samarbete med den misstänkta eller den tilltalade
            i brott.
          </note>
          <note>
            Brottslig verksamhet från en försvarares sida bör inte anses
            som ett legitimt bistånd till misstänkta eller tilltalade inom
            ramen för försvarardirektivet.
          </note>
          <note>
            Motionärerna anför vidare att regeringens förslag bör ändras
            så att det inte råder någon tvekan om att kommunikation mellan
            den frihetsberövade och hans eller hennes försvarare endast ska
            tillåtas om den sker med den utrustning som tillhandahålls eller
            godkänns av Kriminalvården.
          </note>
          <note>
            Jag konstaterar att elektronisk kommunikation mellan en intagen
            och en annan person får ske i den utsträckning den lämpligen kan
            ske. Med begreppet ”lämpligen kan ske” avses praktiska förutsättningar
            för kommunikation, till exempel med hänsyn till anstaltens rutiner
            och tillgång till utrustning.
          </note>
          <note>
            Som regeringen framhåller är en sådan ordning även förenlig med
            direktivet, där det i ingressen står att medlemsstaterna får besluta
            om de praktiska åtgärder som avser längden, frekvensen samt medlet
            för kontakt. Mot denna bakgrund saknas anledning att göra ett
            sådant förtydligande som motionärerna efterfrågar.
          </note>
          <note>
            Slutligen: En försändelse mellan en intagen och hans eller hennes
            offentliga försvarare får inte vägras eller granskas. Begränsningar
            får enligt regeringens förslag endast ske i förhållande till en
            misstänkt eller tilltalad som företräds av en privat försvarare
            som inte uppfyller de krav som ställs på en offentlig försvarare.
          </note>
          <note>
            Jag gör i denna del ingen annan bedömning än regeringen och ser
            inte skäl att utreda huruvida försändelser mellan en intagen i
            häkte och hans eller hennes försvarare bör kontrolleras.
          </note>
          <note>
            Jag anser sammanfattningsvis att regeringens lagförslag är ändamålsenligt
            utformat. Det stärker den misstänktes och tilltalades processuella
            rättigheter vid straffrättsligt förfarande. Däremot påverkar det
            inte förfaranden som är avsedda för situationer där det finns
            objektiva och faktiska omständigheter som ger anledning att misstänka
            att försvararen har samröre med den misstänkte eller den tilltalade.
          </note>
          <note>
            Jag vill därför yrka bifall till förslaget i betänkandet och
            avslag på reservationen.
          </note>
          <note type="speaker">
            Anf. 20 KRISTER HAMMARBERGH (M):
          </note>
          <note>
            Herr talman! Den som tycker att det är angeläget att bekämpa
            kriminalitet, i dag och i framtiden, måste inse att kriminaliteten
            blir alltmer internationell. Det sker inte minst inom Europeiska
            unionen.
          </note>
          <note>
            För att kunna arbeta mot kriminaliteten krävs därför ett samarbete
            över gränserna. För att detta ska fungera krävs förtroende mellan
            de olika rättsväsen som ska samarbeta. Det handlar om tillnärmning
            av lagstiftning och om att ta bort kantigheter, men framför allt
            handlar det om att ha förtroende för varandras rättsväsen. Detta
            gäller inte minst för att man ska kunna överlämna en misstänkt
            till ett annat land. Jag är övertygad om att detta kommer att
            bli alltmer aktuellt, inte minst därför att brottsligheten i allt
            högre grad flyttar ut på nätet.
          </note>
          <note>
            För att kunna klara av detta krävs också att det finns förtroende
            för de processuella rättigheterna mellan de olika länderna. Därför
            tar vi nu ytterligare ett steg för att snarare flytta Europa närmare
            svensk rätt än tvärtom. Bakgrunden till den proposition som nu
            ligger på bordet är det så kallade Stockholmsprogrammet. Under
            det svenska ordförandeskapet i EU 2009 antogs det programmet,
            vilket innebär att man steg för steg ska gå vidare för att kunna
            stärka minimiregler.
          </note>
          <note>
            Det första steget var översättning och tolkning. Man kan väl
            anse att det är högst berättigat att den som tilltalas eller misstänks
            för ett brott faktiskt kan förstå vad som sägs. Det andra steget
            var rätten till information – att faktiskt få veta vad man är
            misstänkt för.
          </note>
          <note>
            Nu är vi framme vid det tredje steget, vilket man kan anse också
            är en minimiregel: att det måste finnas en möjlighet till juridisk
            rådgivning och rättshjälp för den som är misstänkt för ett brott.
          </note>
          <note>
            Där är vi i dag, och jag ser nyttan av detta. Jag ser två skäl
            till att det också hjälper den som är bosatt i Sverige och svensk
            medborgare. För det första är detta en förutsättning för att vi
            bättre ska kunna bekämpa brottslighet. Detta är en förutsättning
            för att vi ska kunna lita på varandras rättsväsen. För det andra
            är det till svenskars nytta att det finns ett visst antal minimiregler
            för den som är tilltalad – även för svenskar som är tilltalade
            i ett annat land inom Europeiska unionen.
          </note>
          <note>
            För svensk del innebär detta inga större förändringar i vår lagstiftning.
            Det mesta fanns redan på plats. Men för många andra europeiska
            länder innebär det betydande förändringar. Detta är alltså ett
            steg för att flytta Europa närmare Sverige, snarare än motsatsen.
          </note>
          <note>
            Föregående talare har väl och i detalj redogjort för vad förslaget
            innebär: rätten att få samtala med sin försvarare i enrum, möjligheten
            till kontakt för att kunna få igång dessa samtal samt naturligtvis
            att föräldrarna till frihetsberövade barn måste få veta vad deras
            barn är misstänkta för.
          </note>
          <note>
            Vi hade reagerat om vi hade sett tecken på att vårt rättsväsen
            skulle vara i fara eller att den organiserade brottsligheten –
            vilket har antytts – skulle vara på väg att ta över. Men vi ser
            ingen anledning till detta.
          </note>
          <note>
            Det finns två förslag: att gå vidare med Stockholmsprogrammet,
            som vi ser är en förutsättning för att fortsätta att bekämpa internationell
            brottslighet samtidigt som vi stärker de processuella rättigheterna,
            eller att säga nej till detta.
          </note>
          <note>
            De farotecken som har rests i dag ser vi inte. Det är naturligtvis
            alltid viktigt att följa utvecklingen, och det ska vi alla göra.
            Men att från Sverigedemokraternas sida lägga fram ett förslag
            som i grunden innebär att man vill ha men ändå inte ha löser inga
            problem. Förslaget i reservationen är att man vill ha det på ett
            annat sätt. Men man har inga konkreta förslag, och då finns det
            inte så många fler alternativ.
          </note>
          <note>
            Vi ser i dag att vi har gått ytterligare ett steg närmare Stockholmsprogrammets
            förverkligande och att svensk rätt närmar sig Europa alltmer.
          </note>
          <note type="speaker">
            Anf. 21 KENT EKEROTH (SD) replik:
          </note>
          <note>
            Herr talman! Jag ska inte förlänga debatten onödigt mycket. Men
            jag reagerade på att Krister Hammarbergh sa att det krävs samarbete
            i Europa för att det ska fungera att bekämpa brottsligheten. Det
            är en vanlig taktik från de andra sju partierna, eftersom de alla
            är mer eller mindre EU-vurmare, att påstå att den överstatliga
            Europeiska unionen är det enda sättet att samarbeta.
          </note>
          <note>
            Om jag inte minns fel var Krister Hammarbergh med på samma utskottsmöte
            som jag för några år sedan, då vi besökte bland annat Europol
            och Eurojust som är EU-organ för samarbete mellan länderna. I
            samarbetena i Europol och Eurojust sitter icke-EU-länder med,
            bland annat Norge och USA. Jag kommer ihåg att jag ställde frågan
            till dem som jobbar där nere hur det här samarbetet fungerar när
            de inte är med i EU – de sitter i samma korridorer. De sa att
            samarbetet fungerar exemplariskt.
          </note>
          <note>
            Detta om något visar ju att vi kan samarbeta utan att vi behöver
            en överstatlig union som berättar för oss vad vi ska göra, när
            vi ska göra det och hur vi ska göra det. Det är helt uppenbart.
          </note>
          <note>
            Om man påstår att vi inte kan ha ett samarbete utan EU, vad gjorde
            då Sverige före 1995? Hade vi inga samarbeten? Vad gör alla andra
            länder i hela vida världen som inte är med i EU? Hur klarar de
            sig?
          </note>
          <note>
            Utgångspunkten att vi skulle vara isolerade stackare någonstans
            utan den fantastiska överstatliga Europeiska unionen är falsk.
            Många icke-EU-länder bevisar redan i dag att det finns många sätt
            att samarbeta på. Det är helt självklart att också Sverige skulle
            kunna göra det.
          </note>
          <note type="speaker">
            Anf. 22 KRISTER HAMMARBERGH (M) replik:
          </note>
          <note>
            Herr talman! Jag noterar att Kent Ekeroth har bytt ämne och lämnat
            föremålet för dagens debatt, nämligen den proposition som innebär
            att vi tar ett steg ytterligare för Stockholmsprogrammet , och
            börjar diskutera Europol.
          </note>
          <note>
            Europol är en samarbetsorganisation inom EU som är väldigt viktig,
            och uppenbarligen delar vi den uppfattningen. Samtidigt hävdar
            Kenth Ekeroth att det inte finns några problem, att vi inte behöver
            ha dessa samarbetsorganisationer. Får jag då påminna Kent Ekeroth
            om Julian Assange och turerna kring den europeiska arresteringsordern
            och den möjlighet som det innebär att få en person misstänkt för
            brott som har lämnat landet att faktiskt möta det svenska rättsväsendet.
            Detta är en del av samarbetet. Det är bara ett av många fall.
            Det finns många allvarligare fall.
          </note>
          <note>
            Jag rekommenderar Kent Ekeroth att besöka polisen, för de brukar
            ofta berätta om de svårigheter som finns, inte minst gällande
            den nya typen av brottslighet ute på nätet. Det är lättare att
            möta den inom Europeiska unio ­ nen, därför att vi har börjat
            tillnärma oss varandra och har ett utpräglat samarbete. Men många
            gånger vittnar man om enorma svårigheter, inte minst när det gäller
            kontakterna med det amerikanska rättsväsendet. Det tar lång tid
            att utreda ärendena.
          </note>
          <note>
            Brottsligheten flyttar nu ut på nätet, så vi behöver mer samarbete,
            inte mindre.
          </note>
          <note type="speaker">
            Anf. 23 KENT EKEROTH (SD) replik:
          </note>
          <note>
            Herr talman! Krister Hammarbergh ondgör sig över att jag börjar
            prata EU-politik. Men det var faktiskt Krister Hammarbergh som
            inledde sitt anförande med att berätta att det krävs ett samarbete
            för att fungera, att vi närmar oss EU och att det sker på flera
            områden. Jag tog bara upp den bollen, för jag vänder mig lite
            mot beskrivningen som ofta brukar utmålas av dem som älskar EU,
            att vi inte skulle klara oss utan EU.
          </note>
          <note>
            Det finns vissa fördelar med EU, men det finns också extremt
            många nackdelar, bland annat överstatligheten och att vi hela
            tiden måste böja oss för deras krav. Det är inte bara inom kriminalpolitiken,
            utan det gäller alla områden. Nu har ett stort land i EU också
            sett bristerna med Europeiska unionen i form av brexit.
          </note>
          <note>
            Vi är inte ensamma i vare sig Sverige eller Europa om att kritisera
            detta överstatliga projekt. Min poäng är bara att när man målar
            upp EU som det enda sättet att möta organiserad brottslighet eller
            annan kriminalitet hamnar man obönhörligen fel.
          </note>
          <note>
            D elta i processer i olika EU-samarbeten kan vi göra även utanför
            EU, vilket länder i Europa bevisar dagligen. Då kan vi plocka
            russinen ur kakan, och det är det vi vill göra.
          </note>
          <note type="speaker">
            Anf. 24 KRISTER HAMMARBERGH (M) replik:
          </note>
          <note>
            Herr talman! Det är viktigt att bekämpa den internationella brottsligheten,
            och det här är ett sätt på vägen. Nu plockar vi russinen ur kakan,
            för EU närmar sig snarare svenska rättsprinciper än motsatsen.
          </note>
          <note>
            Nej, EU är inte det enda sättet; det finns många andra sätt.
            Vi måste också samarbeta mer internationellt. Vi måste i den här
            debatten kunna skilja det som är dåligt från det som är bra. Men
            varför ska vi säga nej till det som är bra därför att man är så
            pass emot Europeiska unionen i alla dess delar?
          </note>
          <note>
            Det här är russinen i kakan, Kent Ekeroth. Det är ett sätt att
            komma närmare varandra så att vi har en reell möjlighet att bekämpa
            den organiserade brottsligheten. Därför är det för mig väldigt
            svårt att förstå varför ni ständigt är emot alla möjligheter att
            gå vidare i brottsbekämpningen bara orden Europeiska unionen nämns.
          </note>
          <note type="speaker">
            Anf. 25 ANNIKA HIRVONEN FALK (MP):
          </note>
          <note>
            Herr talman! Dagens ärende handlar om att stärka rättssäkerheten
            i Europeiska unionen för den som åtalas och frihetsberövas på
            grund av misstänkt brott. Detta är viktigt för att vi i Sverige
            ska förbättra våra redan goda regler för rättssäkerhet. Men framför
            allt är det viktigt för att höja resten av EU till en bra, hög
            standard.
          </note>
          <note>
            För svensk del handlar det om att tydliggöra rätten för en frihetsberövad
            att ha sammanträffande och kommunikation med sin offentliga eller
            privata försvarare, liksom rätten att få en närstående, oftast
            en förälder eller annan vårdnadshavare, underrättad när ett barn
            blir frihetsberövat. Detta är otroligt viktigt, inte minst ur
            ett barnperspektiv. Föreställ er själva att som förälder inte
            veta varför ditt barn inte kommer hem just den här kvällen och
            sedan långt efteråt få reda på att det berodde på att barnet i
            fråga satt häktat! Här förbättrar vi de svenska reglerna. Men
            framför allt höjer vi standarden i Europa, och det är också viktigt
            för svenska medborgare som kanske råkar ut för detta utomlands.
          </note>
          <note>
            Precis som Krister Hammarbergh var inne på är förtroendet för
            varandras rättsväsen centralt för att vi ska ha ett internationellt
            samarbete. Vi behöver en hög gemensam miniminivå inom Europeiska
            unionen.
          </note>
          <note>
            Sedan till farhågorna, som Sverigedemokraterna lyfter fram, att
            detta skulle gynna den organiserade brottsligheten. Jag menar
            att det är precis tvärtom, för när vi höjer standarden för rättssäkerheten
            inom Europeiska unionen ökar samarbetsmöjligheterna och förtroendet
            för att vi ska komma åt den gränsöverskridande organiserade brottsligheten.
            Vi har dessutom redan regler på plats som inte förändras vad gäller
            konkreta brottsliga gärningar och samröre mellan misstänkt och
            försvarare.
          </note>
          <note>
            Jag misstänker att det för Sverigedemokraternas del handlar om
            att de är emot Europeiska unionen och därför emot detta. De har
            inget konkret alternativ. De är emot men vill ha något som är
            nästan likadant, som de inte kan beskriva.
          </note>
          <note>
            Det får mig inte att vilja ta en debatt om hela Europeiska unionen,
            som man nästan var inne på här, men att vilja påminna om att EU
            inte är de utan vi. I detta konkreta ärende är det faktiskt Sverige
            som har initierat arbetet med att ta fram minimiregler för rätt
            till offentlig försvarare och kontakt med denna. Detta är en framgång
            för Sverige i det europeiska samarbetet. Det visar hur vi kan
            använda EU på ett bra och konstruktivt sätt för att inte minst
            bekämpa brottslighet.
          </note>
          <note>
            Herr talman! Jag yrkar bifall till justitieutskottets förslag.
          </note>
          <note type="speaker">
            Anf. 26 KENT EKEROTH (SD) replik:
          </note>
          <note>
            Herr talman! Jag vet inte om folk inte lyssnar eller inte vill
            lyssna. När de säger att vi inte riktigt vet vad vi vill syftar
            de på det första jag sa: att regeringen skriver att det är svårt
            att tänka sig en situation där en privat försvarare skulle ha
            brottsligt samröre med en misstänkt. Om denna passage sa jag att
            man inte ska vara så naiv och att det inte är svårt att tänka
            sig men att vi inte vet vad man ska göra åt det utan att tumma
            på rättssäkerheten för en misstänkt. Det var den delen vi inte
            riktigt visste hur man skulle åtgärda.
          </note>
          <note>
            Men vi varnar och säger att man inte ska vara naiv, för det kommer
            att bli allt värre i detta land under kommande år. Då ska man
            inte tro att allt är bra och lugnt och att det aldrig kan hända,
            så som regeringen skriver. Det är i den delen vi säger att vi
            inte riktigt vet hur man ska åtgärda det.
          </note>
          <note>
            Att risken avfärdas alltför lättvindigt och bör följas noga var
            det jag skrev och sa, så hitta inte på något annat.
          </note>
          <note>
            När det gäller det andra i vår motion vet vi precis vad vi vill.
            Vi vill att det ska vara som det är nu. I stället för ”väsentligen
            försvåras” ska det stå ”till men för utredningen”. Beskriver man
            det som att vi inte vet vad vi vill har man inte läst vår motion
            eller lyssnat på vad jag sa. Så enkelt är det.
          </note>
          <note type="speaker">
            Anf. 27 ANNIKA HIRVONEN FALK (MP) replik:
          </note>
          <note>
            Herr talman! Kent Ekeroth säger att det kommer att bli allt värre
            i framtiden. Det är en profetia som man kan ifrågasätta vad den
            baserar sig på.
          </note>
          <note>
            Det är klart att samhällsutvecklingen kan gå åt olika håll, men
            det beror lite på vad man har för uppfattning om vad som är bättre
            och värre.
          </note>
          <note>
            Tycker man att det är värre att vi får mer samarbete för att
            kunna bekämpa organiserad brottslighet över gränserna inom Europa,
            då kan man säga att genomförandet av EU:s försvarardirektiv gör
            att framtiden ser värre ut.
          </note>
          <note>
            Men antar vi att de flesta är överens om att vi behöver bli bättre
            på att samarbeta mot grov organiserad brottslighet och att bekämpa
            inte minst den gränsöverskridande brottsligheten, då påstår jag
            att detta genomförande leder till en bättre framtid.
          </note>
          <note>
            Det är tydligt i utgångspunkterna att kriminellt samröre mellan
            misstänkt och försvarare inte sanktioneras. Det gäller i dagens
            lagstiftning, och det förändras inte heller med den lagstiftning
            vi har framför oss.
          </note>
          <note>
            Jag ställer frågan tillbaka till Kent Ekeroth. Vad gäller era
            farhågor finns det inte bättre garantier i dagens lagstiftning
            än i detta förslag, så jag förstår inte varför ni är emot dessa
            förstärkningar av de processuella rättigheterna. Varför är ni
            emot att vårdnadshavare ska underrättas om skälen till att deras
            barn blir frihetsberövade? Det är ju det ni menar om ni vill avslå
            propositionen.
          </note>
          <note type="speaker">
            Anf. 28 KENT EKEROTH (SD) replik:
          </note>
          <note>
            Herr talman! Sådana här tolkningar gör alltid våra motståndare,
            att vi är emot det bara för att vi vill avslå propositionen. Jag
            sa att det är det principiella vi är emot.
          </note>
          <note>
            Om det var så viktigt att förstärka dessa rättigheter, varför
            har inte någon i Sveriges riksdag någonsin lagt fram ett sådant
            förslag? Det har inte Alliansen och uppenbarligen inte ni heller.
            Det var när EU sa det som det kom. Ibland tvingar EU på Sverige
            saker som är bättre, även om man med lite sunt förnuft hade kunnat
            komma på det själv. Det håller alltså inte.
          </note>
          <note>
            Jag fick frågan vad min farhåga om att saker och ting kommer
            att bli värre baseras på. Återigen, på sunt förnuft. Vi har haft
            rätt när det gäller i princip alla frågor vi har drivit under
            extremt lång tid. Det gäller invandringspolitiken, EU-politiken,
            energipolitiken och kriminalpolitiken. Nu har alla börjat följa
            John, det vill säga SD.
          </note>
          <note>
            Sverige befinner sig i fritt fall. Vi har problem med gänguppgörelser,
            med tilltagande våld, med polisen som går på knäna och med det
            ena och det tredje. Situationen kommer att bli värre innan den
            blir bättre. Det baserar vi på sunt förnuft. Testa det någon gång!
          </note>
          <note type="speaker">
            Anf. 29 ANNIKA HIRVONEN FALK (MP) replik:
          </note>
          <note>
            Herr talman! Jag föredrar att basera min politik på kunskap,
            statistik och vetenskap snarare än på det där ”sunda förnuftet”
            som kan betyda lite vad som helst i Sverigedemokraternas värld.
          </note>
          <note>
            Till exempel kan det betyda att man är emot sådant som är bra
            och som Sverige har drivit igenom inom Europeiska unionen bara
            för att Sverige inte har drivit igenom det tidigare.
          </note>
          <note>
            Man kan alltid önska sig att saker hade hänt tidigare och att
            vi hade tänkt på dessa saker tidigare, men nu har vi tänkt på
            dem. Vi har till och med tänkt så långt att vi tycker att det
            är bra om hela Europeiska unionen höjer sin nivå för att närma
            sig det som har gällt i Sverige.
          </note>
          <note>
            Yrkar man avslag på något tenderar det att betyda att man inte
            vill genomföra det. Oftast är det för att man är emot. Men som
            jag förstår Kent Ekeroth vill Sverigedemokraterna avslå för att
            de är emot EU och för att de är rädda för att Sverige kommer att
            gå under om vi fortsätter att fördjupa samarbetet mot organiserad
            brottslighet inom Europeiska unionen.
          </note>
          <note>
            Detta är tydligen sunt förnuft. Min uppfattning är att det är
            oförnuftigt, och jag vidhåller därför att kammaren bör bifalla
            propositionen om genomförandet av EU:s försvarardirektiv, alltså
            den proposition som Sveri -
          </note>
          <note>
            ges regering lägger fram efter ett framgångsrikt arbete för att
            höja nivån i Europeiska unionen.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 21.)
          </note>
          <note>
            § 14 Riksrevisionens rapport om Säkerhets- och integritetsskyddsnämndens
            tillsyn över brottsbekämpande myndigheter
          </note>
          <note>
            Justitieutskottets betänkande 2016/17:JuU3
          </note>
          <note>
            Riksrevisionens rapport om Säkerhets- och integritetsskyddsnämndens
            tillsyn över brottsbekämpande myndigheter (skr. 2015/16:188)
          </note>
          <note>
            föredrogs.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades under § 21.)
          </note>
          <note>
            § 15 Företagens rapportering om hållbarhet och mångfaldspolicy
          </note>
          <note>
            Civilutskottets betänkande 2016/17:CU2
          </note>
          <note>
            Företagens rapportering om hållbarhet och mångfaldspolicy (prop.
            2015/16:193)
          </note>
          <note>
            föredrogs.
          </note>
          <note type="speaker">
            Anf. 30 TUVE SKÅNBERG (KD):
          </note>
          <note>
            Herr talman! Vi ska nu debattera civilutskottets betänkande CU2
            , som handlar om företagens rapportering om hållbarhet och mångfaldspolicy.
          </note>
          <note>
            Förslagen bygger på ett EU-direktiv och innebär att alla företag
            av en viss storlek och vissa koncerner ska upprätta en hållbarhetsrapport
            med upplysningar om miljö, sociala förhållanden, personal, respekt
            för mänskliga rättigheter och motverkande av korruption. Vissa
            noterade bolag ska också i sin bolagsstyrningsrapport upplysa
            om den mångfaldspolicy som tillämpas för styrelsen, till exempel
            vad gäller ålder, kön, utbildning och yrkesbakgrund.
          </note>
          <note>
            Ändringsdirektivet gör det tvingande att kräva upplysningar i
            hållbarhetsfrågor från stora företag av allmänt intresse – detta
            enligt definitionen i redovisningsdirektivet – om de på balansdagen
            har haft i genomsnitt 500 anställda under räkenskapsåret.
          </note>
          <note>
            Rapporteringskravet ska knytas till de gränsvärden som definierar
            stora företag enligt redovisningsdirektivet. Med omräkning till
            svenska kronor föreslår regeringen att kravet ska omfatta de företag
            som uppfyller två av följande tre villkor: medelantalet anställda
            är för vart och ett av de två senaste räkenskapsåren mer än 250,
            balansomslutningen är för vart och ett av de två senaste räkenskapsåren
            mer än 175 miljoner kronor och nettoomsättningen är för vart och
            ett av de två senaste räkenskapsåren mer än 350 miljoner kronor.
          </note>
          <note>
            Förslagen i den proposition i civilutskottets betänkande CU2
            som vi i dag ska ta ställning till innebär därmed att rapporteringskravet
            i Sverige kommer att omfatta fler företag än vad ändringsdirektivet
            föreskriver. Skillnaden är att även stora företag som inte är
            noterade eller finansiella omfattas och att det extra gränsvärdet
            500 anställda inte tillämpas. Eftersom kravet riktas mot alla
            företag av en viss storlek omfattas även andra typer av juridiska
            personer än aktiebolag och handelsbolag.
          </note>
          <note>
            Skillnaden mellan minimikravet i direktivet och regeringens förslag
            innebär att det är i storleksordningen 100 svenska företag respektive,
            med regeringens förslag, uppemot 1 600 svenska företag som berörs.
          </note>
          <note>
            Med Sveriges medlemskap i EU följer en skyldighet att införliva
            bestämmelserna i ändringsdirektivet med den svenska rättsordningen.
            Direktivet ska senast den 6 december 2016 – alltså i år, om mycket
            kort tid – vara genomfört i svensk rätt. Annars kommer Sverige
            att få betala ett mycket kännbart skadestånd.
          </note>
          <note>
            Lagändringarna i det nu föreliggande betänkandet och lagförslaget
            föreslås träda i kraft den 1 december 2016, och det kommer att
            tillämpas första gången för det räkenskapsår som inleds närmast
            efter den 31 december 2016. Om betänkandet faller i dag finns
            det inte tillräckligt med tid för att kunna efterleva att direktivet
            ska vara genomfört senast den 6 december 2016.
          </note>
          <note>
            Allianspartierna har gemensamt reserverat sig när det handlar
            om lagstiftningens framtida utformning. Vi anser att kravet på
            hållbarhetsrapportering ska avgränsas till att gälla de företag
            och koncerner som ändringsdirektivet kräver och att regeringen
            bör återkomma med förslag till riksdagen om detta.
          </note>
          <note>
            Vi välkomnar ändringsdirektivets syfte att öka tillgängligheten
            när det gäller information om företagens hållbarhetsarbete. Förslagen
            går väsentligt längre än vad EU-direktivet kräver när det gäller
            hållbarhetsrapportering. Betydligt fler företag inkluderas än
            vad som krävs för att uppfylla direktivets villkor, men det har
            inte klarlagts att överimplementeringen – gold-plating, som man
            säger – medför tillräckliga fördelar, exempelvis när det gäller
            företagens miljöpåverkan.
          </note>
          <note>
            Riksdagen har nyligen gett till känna att regeringen ska återkomma
            med förslag som i fråga om kategoriindelningen av företag i årsredovisningslagen
            utgår från ambitionen att minska företagens regelbörda. De förslag
            som läggs fram i propositionen går i motsatt riktning. En ökad
            regelbörda och ökade kostnader för dessa företag riskerar att
            försvaga den svenska konkurrenskraften och slår ytterst mot svenska
            jobb, i tider då jobben måste värnas.
          </note>
          <note>
            De förslag som regeringen återkommer med bör i den utsträckning
            det är möjligt skapa neutralitet mellan noterade moderbolag och
            onoterade moderbolag när det gäller hållbarhetsrapporteringen
            på koncernnivå. Vidare finns det anledning att tydliggöra vilka
            frågor som ska belysas genom hållbarhetsrapporteringen.
          </note>
          <note>
            Allianspartiernas uppfattning är att hållbarhetsfrågorna ska
            ges en vid innebörd. Beroende på företagets verksamhetsinriktning
            kan exempelvis frågor om mänskliga rättigheter behöva belysas
            ur olika perspektiv. Ett företag som utvinner naturresurser i
            vissa områden kan till exempel behöva redovisa frågor om mänskliga
            rättigheter ur ett urfolksperspektiv, och migranters rättigheter
            kan vara särskilt relevanta för företag som anlitar många tillfälligt
            anställda gästarbetare.
          </note>
          <note>
            Allianspartierna menar att riksdagen bör ställa sig bakom detta
            och tillkännage detta för regeringen. Jag yrkar därför bifall
            till reservation 2 från allianspartierna.
          </note>
          <note type="speaker">
            Anf. 31 CARL-OSKAR BOHLIN (M):
          </note>
          <note>
            Herr talman! Vi debatterar som bekant frågan om obligatorisk
            hållbarhetsrapportering. Jag tror inte att det är någon här i
            kammaren, förutom möjligen Sverigedemokraterna, som riktar några
            principiella invändningar mot hållbarhetsrapportering som sådan.
            Faktum är att den information som oftast ingår i hållbarhetsrapportering
            i allt större omfattning efterfrågas av kunder och aktieägare
            i dag.
          </note>
          <note>
            I stället borde denna debatt ta sin utgångspunkt i hur vi i Sverige
            väljer att implementera EU-lagstiftning i konkurrenskraftshänseende.
            Vi är från svensk sida sällan sena med att gnälla över krångliga
            regelverk och ingripande EU-lagstiftning. I de allra flesta fall
            har vi dock oss själva att skylla. Det är nämligen inte EU-regelverken
            i sig själva som går längst, utan det är vår egen implementering.
            Detta sker både från lagstiftningshåll och från myndighetshåll
            vid implementering av föreskrifter.
          </note>
          <note>
            Vi skulle kunna stå här hela dagen om jag ska räkna upp varje
            gång som den svenska lagstiftaren eller svenska myndigheter har
            gått längre än vad ett EU-direktiv kräver. Att så sker är mer
            regel än undantag. Så är fallet även denna gång, och vi måste
            ställa oss frågan: Vad innebär det för svensk konkurrenskraft
            och svenska arbetstillfällen?
          </note>
          <note>
            Vid en implementering på miniminivå skulle ungefär 100 företag
            omfattas av lagstiftningen i Sverige. Regeringen väljer i propositionen
            att gå 16 gånger längre: 1 600 företag omfattas. I den skiss som
            låg på bordet för något år sedan skulle eventuellt ända uppemot
            6 000 företag ha omfattats. Om inte vi och många med oss hade
            protesterat högljutt hade det förmodligen blivit så. Likafullt
            står vi här med en proposition på bordet som kommer att omfatta
            1 600 företag.
          </note>
          <note>
            Hur slår detta mot vår konkurrenskraft? Hur skapar vi fler jobb
            genom ökade pålagor för våra svenska företag utan att i någon
            annan del återkomma med regelförenklingar? Om man vill göra ett
            förslag konkurrenskraftsneutralt och om man vet att förslaget
            kommer att driva upp kostnaderna för svenska företag borde man
            rimligen kompensera företagen på något annat håll.
          </note>
          <note>
            Enligt bedömningar av branschorganisationer kan en hållbarhetsrapportering,
            om den ska vara värd namnet, kosta så mycket som 1 miljon kronor
            per företag. Är regeringen medveten om vad det innebär att påföra
            den typen av kostnader på 1 600 bolag? Är regeringen medveten
            om att Europas största ekonomi – Tyskland – implementerade direktivet
            på ett sådant sätt att det omfattar hälften så många företag som
            omfattas i Sverige? Det säger något om rimligheten eller snarare
            orimligheten i den position som den svenska regeringen har landat
            i.
          </note>
          <note>
            Jag tittar på talarlistan för dagens debatt och kan konstatera
            att det är märkligt att ett av de partier som har slagits hårdast
            för detta, nämligen Miljöpartiet, inte ens är här i dag. Vad skickar
            det för signaler till de företag som kommer att bli lidande? Vad
            skickar det för signaler till dem som kämpar för att minska regelkrångel
            och byråkrati? Här kan vi lättvindigt införa en regel som drabbar
            1 600 företags konkurrenskraft, och så är man inte ens med och
            diskuterar frågan här i Sveriges riksdag.
          </note>
          <note>
            Stefan Löfven sa under valrörelsen 2014: Om vi får regeringsmakten
            ska varje enskilt förslag som vi lägger på riksdagens bord prövas
            utifrån en sysselsättningsaspekt. Vi ska bara lägga fram förslag
            som genererar nya arbetstillfällen.
          </note>
          <note>
            Jag har en fråga till regeringspartierna i dag som jag hoppas
            att de kan återkomma till: Hur många jobb kommer denna proposition
            att generera i svenska företag, genom att vi påför dem ytterligare
            kostnader utan att kompensera dem för det ökade regelverk som
            denna proposition för med sig? Det är min enkla fråga.
          </note>
          <note>
            Jag skulle vilja avsluta detta anförande med att göra det enda
            rimliga, nämligen att yrka avslag på denna proposition och bifall
            till reservation 1, och be regeringen återkomma med en proposition
            som bättre speglar direktivets intentioner. Implementera detta
            direktiv på dess miniminivå, som våra grannekonomier gör, för
            att låta det vara konkurrensneutralt för svenska företag.
          </note>
          <note type="speaker">
            Anf. 32 MIKAEL ESKILANDERSSON (SD):
          </note>
          <note>
            Herr talman! Alla människor är unika och ska bedömas efter sina
            egna kvaliteter. Ingen människa ska heller tillskrivas ett högre
            eller lägre värde på grund av sitt kön, sin ålder eller sitt ursprung.
          </note>
          <note>
            För oss sverigedemokrater är det viktigt att alla ska känna sig
            välkomna till en arbetsplats och att ingen diskrimineras. En arbetssökande
            eller en person som är tänkt att ingå i en styrelse ska bedömas
            efter kompetens, efter vem den personen är och vad den kan bidra
            med. Ingen ska behöva värderas som mer eller mindre värd på grund
            av sitt kön, sin ålder eller sin etnicitet. Om man säger att någon
            är mer värd på grund av sitt kön eller sin etnicitet säger man
            nämligen också att ett annat kön eller en annan etnicitet är mindre
            värdefull.
          </note>
          <note>
            Jag vägrar att värdesätta människor utifrån de kriterier som
            regeringen nu vill att företagen ska börja värdera efter. Företagen
            ska tvingas rapportera hur de jobbar för mer mångfald avseende
            kön, ålder och ursprung. Det betyder att företagen nu ska börja
            kategorisera människor efter dessa kategorier och därefter ge
            årliga rapporter som ska visa hur de jobbar för att öka mångfalden
            i företaget inom dessa tre områden som regeringen ger som exempel
            på mångfald.
          </note>
          <note>
            Mångfald har kommit att bli ett modeord som ingen vågar ifrågasätta,
            då man i så fall riskerar att stämplas som rasist. Alla ska vara
            för mångfald, oavsett anledning och sammanhang. Det är antagligen
            därför som inte hela förslaget från regeringen toksågas av remissinstanserna.
            Det borde verkligen sågas, när man tänker efter vad det innebär.
            Mångfald ska lyftas fram som en allsmäktig gud inom alla företag
            och alla branscher. Nu införs det bara på de större företagen
            och bara för styrelsen, men självklart förväntas alla företag
            ta efter. På sikt ska mångfald råda överallt, eftersom mångfald
            enligt regeringen alltid är bra på alla sätt. Mångfald betyder
            dock bara att det ska finnas många olika, vilket givetvis kan
            bli diskriminerande i det enskilda fallet. Varför ska någon se
            sin kompetens som mindre värd på grund av sitt kön eller sitt
            ursprung?
          </note>
          <note>
            Herr talman! Den vision som jag har om ett samhälle där kön och
            ursprung inte har betydelse för en människas möjligheter att lyckas
            tycks komma allt längre från oss. Jag vill se ett samhälle där
            det som man har mellan benen är mindre intressant än vad man i
            huvudet och där en människas karriärmöjligheter är oberoende av
            vilket land man är född i eller var föräldrarna kommer från, ett
            samhälle där varje människa döms efter sina egna meriter utan
            att de värderas om för att passa in i någon mångkultursmall från
            staten.
          </note>
          <note>
            I stället går regeringen i helt motsatt riktning och pekar ut
            områden där man i det enskilda fallet ska diskriminera människor
            som råkar befinna sig på de överrepresenterades sida.
          </note>
          <note>
            Vän av ordning kanske undrar varför Sverigedemokraterna, som
            ofta själva lyfter fram problem kopplade till olika grupper i
            samhället, nu motsätter sig att man ser till grupper som kvinnor
            och invandrare. Svaret på det är att vi inte gör det. Vi motsätter
            oss inte att man diskuterar problemen inom grupperna. Man kan
            som politiker givetvis se problemen i en eller flera grupper i
            samhället och lyfta fram dessa problem. Även vi kan se att det
            finns problem med att kvinnor och invandrare lyckas sämre med
            att ta sig fram karriärmässigt. Det är inget problem att man lyfter
            fram dessa problem kring en grupp. Det är den lösning som regeringen
            presenterar som är ett problem. Det är nämligen ingen lösning
            i det enskilda fallet att försöka tvinga företag att välja kvinnan
            framför mannen eller invandraren framför den som är svensk.
          </note>
          <note>
            Om vi fick bestämma skulle företagen snarare tänka på följande
            sätt: Väljer vi nu verkligen den person som har bäst kompetens
            oavsett kön, ålder eller ursprung, och hur undviker vi att styras
            av fördomar när vi väljer? Så bör företagen tänka.
          </note>
          <note>
            Om regeringens förslag hade riktat in sig på att minska diskrimineringen
            i stället för att rikta in sig på att öka mångfalden hade vi kunnat
            stödja det. Om man i stället hade sagt till företagen att de ska
            redovisa hur de tänker arbeta för att undvika att någon blir diskriminerad
            utifrån kön, ålder och ursprung hade jag varit den första att
            ställa mig bakom det. Men nu gör man inte det, utan i stället
            säger man att vissa grupper ska öka på bekostnad av andra. Diskriminering
            av en grupp ska förhindras genom diskriminering av en annan. Vi
            tror inte att två fel blir ett rätt.
          </note>
          <note>
            Herr talman! Vi har som parti ställt oss positiva till att man
            samlar in stati ­ stik om till exempel kön, då det kan vara intressant
            utifrån ett sam ­ hälls ­ ­ perspektiv och utifrån ett jämställdhetsperspektiv
            att veta hur köns ­ fördelningen faktiskt ser ut. Att därifrån
            gå till att vilja påverka för ­ e ­ tagens rekrytering på ett
            sätt som i praktiken innebär att man uppmanar till diskri ­ minering
            på grund av kön, ålder och ursprung är en helt annan sak.
          </note>
          <note>
            Sverigedemokraterna anser att varje person ska bedömas utifrån
            sin utbildning, sina erfarenheter och sin lämplighet och inte
            som regeringen anser utifrån diffusa tyckanden om personens kön,
            ålder och släktskap. Alla människor är unika och har unika erfarenheter,
            kunskaper och mål i livet. Därför ska människor bedömas individuellt.
          </note>
          <note>
            Utöver detta innehåller detta förslag hållbarhetskrav. Dessa
            hållbarhetskrav, som drabbar betydligt fler företag, har jag ännu
            inte kommit in på. Dock behöver det nog inte sägas så många ord
            om detta. Att vår regering och EU tror att företag i den storleken
            inte själva funderar på hållbarhet och att den svenska regeringen
            och EU kräver en redovisning säger nog betydligt mer om vår regering
            och om EU än om företagen.
          </note>
          <note>
            Jag avslutar mitt anförande med att yrka bifall till reservation
            1, som naturligtvis innebär ett fullständigt avslag på hela propositionen.
          </note>
          <note type="speaker">
            Anf. 33 OLA JOHANSSON (C):
          </note>
          <note>
            Herr talman! Regeringen har sent omsider presenterat en lagstiftning
            som innebär att Sverige, med bara några veckors marginal, lever
            upp till ett EU-direktiv om hållbarhets- och mångfaldsredovisning,
            vilket bygger på att företag av en viss storlek samt vissa koncerner
            ska kunna rapportera upplysningar om miljö, sociala förhållanden,
            personal, respekt för mänskliga rättigheter och motverkande av
            korruption. Vissa företag förväntas med stöd av direktivet upplysa
            om den mångfaldspolicy som gäller för deras styrelse i fråga om
            ålder, kön, utbildningar och yrkesbakgrund.
          </note>
          <note>
            Det handlar inte om någonting annat än krav på redovisning, som
            Mikael Eskilandersson från Sverigedemokraterna nyss påstod sig
            tro att det skulle handla om. Han måste ha missat vitala delar
            i förslaget.
          </note>
          <note>
            Detta är en sorts rapportering som alla större företag ägnar
            sig åt, inte minst eftersom det i dag gudskelov anses som en konkurrensfördel
            att ha ett miljötänk, att syssla med CSR-frågor, att inte vara
            korrupt och att inte kränka mänskliga rättigheter. Dessutom är
            det glädjande nog så att hållbarhetsfrågor, naturresursfrågor,
            klimatfrågor och frågor om verksamheters miljöpåverkan på frivillig
            basis är en hygienfaktor också hos små företag, allra mest kanske
            i vårt eget land.
          </note>
          <note>
            Förslaget från EU tas emot väl av de nätverk som företagens miljöchefer
            ingår i, av olika tankesmedjor med miljöinriktning och självklart
            av miljörörelsen här i Sverige. Det finns också mängder av expertkunskap
            och hjälp att få, inte bara för storföretagen. Centerpartiet är
            inte kritiskt till hållbarhetsredovisningen som sådan, utan vi
            har snarare tillskyndat detta.
          </note>
          <note>
            Det var också under vår tid i regeringen som detta direktiv förhandlades
            fram. Vi var pådrivande, eftersom vi vet att svenska företag redan
            ligger långt framme medan andra länders företag inte gör det.
            För väldigt många, säkert fler än de som omfattas av minikraven,
            är detta inga konstigheter utan snarare en naturlig del i verksamheten
            och en konkurrensfördel i Europa och globalt.
          </note>
          <note>
            Sedan kommer vi till detta med överimplementering, eller gold-plating
            som det också brukar kallas. När regeringen trots att det inte
            krävs ökar kretsen av företag från uppskattat 100 till 1 600 stycken
            bara genom att halvera det antal anställda som krävs – man går
            från 500 anställda, som det står i direktivet, till 250 – får
            det oönskade effekter. I det spannet finns hela 1 500 företag
            som kommer att få ökade kostnader på från 40 000 kronor och ända
            upp till ett par hundratusen kronor årligen för att producera
            något som vi inte med säkerhet vet resultatet av och nyttan med.
          </note>
          <note>
            Kompetens finns så det räcker, och det ger visserligen ett utrymme
            för nya konsultföretag att växa fram. Men det riskerar också att
            försämra svenska företags konkurrenskraft gentemot de andra ländernas
            företag, som slipper detta arbete. Detta att regeringar i Sverige,
            och speciellt sådana som leds av socialdemokrater, är mindre känsliga
            för kritik mot nya regler som försvårar, fördyrar och försämrar
            villkoren, är det många – inte bara i näringslivet – som är kritiska
            till. Många medborgare, till exempel ni som nu sitter hemma och
            tittar på debatten på tv, undrar säkert varför Sverige alltid
            måste vara bäst i klassen.
          </note>
          <note>
            För den förra regeringen, en alliansregering där näringsministrarna
            kom från Centerpartiet och hette Maud Olofsson respektive Annie
            Lööf, var regelförenkling ett mål i sig. Om man lägger till en
            regel måste man ta bort två. Detta uppskattades av näringslivet,
            och vi kan inte påstå att företagen under den tiden blev sämre
            på mångfaldsfrågor och hållbarhetsfrågor – tvärtom.
          </note>
          <note>
            Herr talman! Det är fel att i lag tvinga fram en utveckling som
            ändå sker och på så sätt skapa nya handelshinder. EU:s ambitioner
            måste i stället vara att skapa större likheter och därmed göra
            det enklare att verka på varandras marknader. Det kan knappast
            vara till nackdel för Sverige. Lika förutsättningar var ju skälet
            till att vi medverkade till att förhandla fram direktivet.
          </note>
          <note>
            Det blir kostsamt för hela den inre marknaden i Europa när olika
            länder implementerar lagstiftningen på olika sätt. Svenskt Näringsliv
            säger i en rapport att hela 32 procent av de ökande administrativa
            kostnader som europeiska företag får för att följa ny lagstiftning
            kommer sig av en ineffektiv och ibland överdriven implementering
            och inte av lagarna som sådana.
          </note>
          <note>
            Vår gemensamma EU-bnp skulle kunna vara 0,8 procent högre om
            inte strängare krav som påverkar rörligheten i den inre marknaden
            negativt införs i medlemsländerna . När Sverige inför hårdare
            krav drabbar det inte bara svenska företag utan hela EU, och ju
            fler länder som gör som Sverige, desto svårare blir det för Europa
            att klara den globala konkurrensen. Och vi vet ju varifrån den
            kommer och hur man arbetar med hållbarhetsfrågorna i de länderna.
          </note>
          <note>
            Vi har nu som sagt ett lagförslag att ta ställning till. Centerpartiet
            är precis som övriga i Alliansen mycket kritiskt till det och
            yrkar därför bifall till reservation nr 2, som innebär att regeringen
            snarast ska återkomma till riksdagen med ny lagstiftning som bara
            berör de företag med mer än 500 anställda som är av allmänt intresse,
            noterade företag och kreditupplysningsföretag. Vi ska alltså följa
            minimikraven.
          </note>
          <note>
            Det skulle innebära att betydligt färre företag tvingas göra
            en redovisning som de inte har behov av eller kompetens för. Regeringens
            förslag gäller de företag som uppfyller minst två av tre krav,
            nämligen
          </note>
          <note>
             att under vart och ett av de två senaste åren i medeltal ha
            haft mer än 250 anställda
          </note>
          <note>
             att under vart och ett av de två senaste åren ha haft en balansomslutning
            på mer än 175 miljoner kronor
          </note>
          <note>
             att under vart och ett av de två senaste åren ha haft en nettoomsättning
            med mer än 350 miljoner kronor i medeltal.
          </note>
          <note>
            Regeringens förslag betyder också att fler än noterade företag
            kommer att påverkas, som Tuve Skånberg påpekade. Vi hade förväntat
            oss att regeringen tog bättre hänsyn till riksdagens tidigare
            beslut om att i fortsättningen kategoriindela företag på ett sådant
            sätt att gold-plating och överimplementering undviks. Det har
            den inte gjort, och vi i Centerpartiet är kritiska till det.
          </note>
          <note>
            Centerpartiet ser värdet av en transparent rapportering om sådana
            verksamheter som kan ha en miljöpåverkan. Rapporteringen ska följa
            en liknande standard men kunna anpassas till olika branscher,
            till vilken verksamhet företaget bedriver och till var någonstans
            och inom vilket område påverkan är som störst. Vi har i vår egen
            följdmotion föreslagit två nivåer, vilket skulle innebära en klart
            förenklad redovisning för företag med mellan 250 och 500 anställda.
            Det är i stort sett likvärdigt med förslagen från övriga partier
            i Alliansen, som vill se en ny lagstiftning där dessa företag
            helt undantas.
          </note>
          <note>
            Om tiden fram till den 6 december, då lagstiftningen i Sverige
            måste träda i kraft, inte vore så knapp skulle ett avslag vara
            naturligt. Då hade regeringen kunnat återkomma med ett mindre
            omfattande förslag som kunde accepteras av en majoritet och välkomnas
            av företagens organisa ­ tioner. Nu finns inte den tiden. En lagstiftning
            med den här innebörden måste vara på plats när Lucia står för
            dörren och glöggdoften sprids från julfester här och på andra
            arbetsplatser.
          </note>
          <note>
            Låt Sveriges företag få en julklapp i år som innebär enklare
            regler, bättre konkurrenskraft och ett framåtsyftande hållbarhetsarbete
            som stärker dem! Ett beslut till stöd för reservation 2 från Centerpartiet
            och Alliansen skulle vara en sådan välkommen present.
          </note>
          <note type="speaker">
            Anf. 34 MIKAEL ESKILANDERSSON (SD) replik:
          </note>
          <note>
            Herr talman! Jag kände mig så illa tvungen att begära replik
            när jag blev anklagad för att fara med osanning för att jag påstod
            att det är någonting mer än bara en redovisning, vilket Ola Johansson
            framhöll i sitt anförande att detta var.
          </note>
          <note>
            Jag vill läsa högt från s. 59 i den proposition som är framlagd.
            Det bör vara samma proposition som Ola Johansson har läst.
          </note>
          <note>
            ”Syftet med kravet på rapportering om mångfaldspolicy är att
            ge marknaden tillgång till information om hur företagen arbetar
            med dessa frågor, vilket indirekt sätter press på företagen att
            öka mångfalden i styrelserna.” Detta är alltså inte bara en fråga
            om redovisning. Jag fortsätter att läsa: ”En ökad mångfald i styrelsen
            bidrar i regel till en effektiv tillsyn av ledningen och en framgångsrik
            styrning av företaget. Könsfördelning är en aspekt av mångfald.”
          </note>
          <note>
            Utöver vad som står i propositionen kan jag framhålla vad som
            ofta framhålls när det gäller könsfördelningen i styrelserna,
            nämligen att det är viktigt att den är jämn därför att det säger
            någonting om hela företaget och att man genom att ha en jämnare
            könsfördelning i styrelserna ska få en jämnare könsfördelning
            i hela företaget. Då måste ju samma sak gälla även övrig mångfald
            – genom att jämna ut i styrelserna tror man att man ska sätta
            press på företagen att öka mångfalden i hela företaget.
          </note>
          <note>
            Jag är inte säker på att det alltid blir så. Jag är definitivt
            inte beredd att ställa mig bakom att man i det enskilda fallet
            diskriminerar någon på grund av dess kön, ålder eller bakgrund.
          </note>
          <note type="speaker">
            Anf. 35 OLA JOHANSSON (C) replik:
          </note>
          <note>
            Herr talman! Vad bra att Mikael Eskilandersson tog tillfället
            i akt att själv beskriva varför och på vilket sätt han fullständigt
            feltolkar innehållet i propositionen!
          </note>
          <note>
            Du säger själv att kravet på redovisning indirekt sätter en press,
            Mikael Eskilandersson. Vem är det som värderar redovisningen?
            Jo, det är kunder, samarbetspartner, investerare och fonder som
            har för avsikt att satsa på ett företag. Grunden till att man
            satsar på, investerar i och köper tjänster och produkter av ett
            företag är ju en tilltro till att företaget har en potential att
            ta marknadsandelar och växa – och göra det på ett hållbart sätt,
            med hänsyn till mänskliga rättigheter och utan korruption, utnyttjande
            av människor runt om i världen och miljöbelastning.
          </note>
          <note>
            Det är kunderna och företagens förväntade partner som ska värdera
            detta. Påstår Mikael Eskilandersson och Sverigedemokraterna att
            de har fel?
          </note>
          <note type="speaker">
            Anf. 36 MIKAEL ESKILANDERSSON (SD) replik:
          </note>
          <note>
            Herr talman! Min åsikt är att den som ska avgöra vem som ska
            styra ett företag är den som äger företaget och ingen annan. Här
            framgår det tydligt att man vill sätta press på företagen så att
            det i det enskilda fallet ska fundera över om personen har rätt
            kön, om personen har rätt ålder eller om personen har rätt ursprung
            för att sitta i företagets styrelse. Det sägs ingenting om att
            man ska se till kompetens eller till vem som är mest lämplig för
            uppdraget.
          </note>
          <note>
            Jag kommer aldrig att ställa mig bakom att människor ska diskrimineras,
            även om man gör en diskriminering därför att man tror att det
            på sikt blir mindre diskriminering. Diskriminering är aldrig rätt
            oavsett hur man lägger upp det. I det enskilda fallet blir det
            alltid en diskriminering om man säger att ett kön är mer värdefullt
            än ett annat kön, att ett ursprung är mer värdefullt än ett annat
            ursprung.
          </note>
          <note>
            Det går inte att värdera människor på det sättet eftersom varje
            människa har en helt unik bakgrund och helt unika förutsättningar.
            Det finns ingenting som säger att den som kommer från ett annat
            land skulle ha en särskild erfarenhet på grund av just det. Vill
            man ha en person som har levt i utanförskap kan man lika gärna
            välja en svensk som har levt i Rosengård. Den personen har levt
            i precis lika stort utanförskap som en invandrare som har bott
            i ett svenskt område i Sverige.
          </note>
          <note type="speaker">
            Anf. 37 OLA JOHANSSON (C) replik:
          </note>
          <note>
            Herr talman! Det var ju föga förvånande att vi fick lyssna till
            Sverigedemokraternas främlingskritiska retorik här i kammaren
            också i den här debatten. Det finns en klar majoritet i riksdagen
            som är kritisk mot det sätt på vilket regeringen implementerar
            det här direktivet. Det finns några partier som har tagit sig
            för att yrka avslag på hela propositionen, vilket – som jag har
            redovisat – kommer att få oönskade konsekvenser. Vi från Centerpartiet
            skulle hellre se att regeringen återkom med ett förslag som följer
            det som vi har talat om att vi vill att regeringen ska göra när
            det gäller att kategoriindela företag.
          </note>
          <note>
            Vi förväntar oss att regeringen även fortsättningsvis arbetar
            efter den principen även om vi inte skulle få majoritet för det
            förslaget när vi röstar i eftermiddag.
          </note>
          <note>
            Vi kan också notera att Sverigedemokraterna i sin argumentation
            mot det här förslaget fullständigt skiljer sig från hur övriga
            partier resonerar om vad som skapar konkurrenskraft och en positiv
            utveckling.
          </note>
          <note>
            Mikael Eskilandersson kritiserar direktivet som sådant. Det framgick
            ju inte av hans argumentation att det fanns de problem som du
            här beskriver med det direktiv som EU vill införa, att det så
            fullständigt skulle snedvrida konkurrensen i hela Europa.
          </note>
          <note>
            Vi känner också till Sverigedemokraternas EU-kritiska hållning.
            Det hade inte förvånat oss om även det hade dykt upp.
          </note>
          <note>
            Men jag kan konstatera att det finns milsvida skillnader mellan
            hur vi och ni ser på att företag ska arbeta och skapa en konkurrenskraft
            på en global och väldigt utmanande marknad.
          </note>
          <note type="speaker">
            Anf. 38 ROBERT HANNAH (L):
          </note>
          <note>
            Fru talman! För Liberalernas del vill jag börja med att yrka
            bifall till reservation nr 1 som handlar om att avslå propositionen
            i dess helhet.
          </note>
          <note>
            Liberalerna välkomnar att både konsumenter och investerare ställer
            krav på att företag tydligt redovisar sitt arbete med hållbarhet.
            Hållbarhetsfrågorna har flera dimensioner, men de handlar till
            exempel om hur företaget ska arbeta för att ta relevanta miljöhänsyn,
            säkerställa goda arbetsvillkor, motverka korruption, att det finns
            tillgänglighet för personer med funktionshinder och att man säkerställer
            alla typer av mänskliga rättighe ­ ter. Frågan i detta sammanhang
            här i kammaren handlar därför inte om ifall det ska finnas någon
            hållbarhetsrapportering över huvud taget utan om det ska finnas
            det.
          </note>
          <note>
            Hållbarhetsrapportering förekommer redan, och Liberalerna välkomnar
            verkligen den utvecklingen, och jag ska ge ett väldigt tydligt
            exempel.
          </note>
          <note>
            Tre av fyra bolag som är registrerade på Stockholmsbörsen i dag
            redovisar sina klimatutsläpp. Det har varit en väldigt bra utveckling
            under senare år. Att det sker en hållbarhetsrapportering även
            utan tvingande lagstiftning ser vi redan.
          </note>
          <note>
            Den aktuella frågan handlar i stället om hur mycket av hållbarhetsrapporteringen
            som ska regleras genom tvingande lagstiftning. Vi från Liberalerna
            är kritiska till att regeringen väljer alltför långtgående tvingande
            lagstiftning utöver vad EU-direktivet kräver.
          </note>
          <note>
            Jag tror att de flesta känner till att vi Liberaler tror på att
            ett starkt EU-samarbete gör Sverige starkare och mer konkurrenskraftigt.
            För oss bygger EU:s inre marknad på lika konkurrens – ett samarbete
            som bygger på lika villkor att konkurrera för företagen oavsett
            vilket land man kommer ifrån.
          </note>
          <note>
            När det kommer till implementeringen av detta EU-direktiv om
            hållbarhetsrapportering lider den rödgröna regeringen av vad jag
            och många andra liberaler kallar för ett bäst-i-klassen-komplex.
            Miljöpartiet och Socialdemokraterna tar varje chans de får att
            byråkratisera och fördjupa de direktiv som EU föreslår. Men då
            missar man ju hela poängen med EU-direktiven och med att ha en
            gemensam inre marknad. Poängen är att man ska ha samma villkor
            och förutsättningar för alla företag, oavsett om det är ett svenskt,
            rumänskt, tyskt eller grekiskt företag. I ett försök att vara
            bäst i klassen blir den rödgröna regeringen faktiskt sämst i klassen.
            Låt mig då förklara varför!
          </note>
          <note>
            Man kan sammanfatta Socialdemokraternas och Miljöpartiets generella
            sätt att se på EU-direktiv ungefär så här: Fler svenskar och fler
            svenska företag ska omfattas av direktiven än vad EU-länderna
            kommit överens om. Tuffare spelregler ska ges till svenska företag
            än vad EU-länderna har kommit överens om. Fler myndigheter ska
            kontrollera de svenska företagen än vad EU-länderna har kommit
            överens om. Det ska kosta mer för svenska företag än vad det ska
            kosta för andra EU-länders företag.
          </note>
          <note>
            Det ta är vad man inom EU-sammanhang kallar för gold-plating.
            Man försöker att vara bäst i klassen, men i stället sätter man
            inre marknaden ur spel. Svenska företag får mycket sämre spelregler
            att arbeta med än vad andra företag får. Tyskland och Finland
            kommer nu att införa EU:s minimikrav medan Sverige tvingar dubbelt
            så många företag att hållbarhetsrapportera än vad Tyskland totalt
            gör, trots att Tyskland har 90 miljoner invånare och Sverige snart
            har 10 miljoner invånare.
          </note>
          <note>
            Vad den rödgröna regeringen inte förstår är att Sverige nu i
            stället är sämst i klassen. Nu får helt plötsligt minst 1 400
            mindre svenska företag en fördyrande rapportering på halsen. Regeringen
            kan inte heller precisera hur mycket detta kommer att kosta. I
            propositionen anger man mellan 100 000 kronor och 1 miljon kronor.
            Enligt Svenskt Näringsliv uppgår kost ­ naden till mellan 1 och
            2 miljoner kronor, vilket konkurrenterna i Europa inte behöver
            betala. Det är inte bra för konkurrenskraften och det är inte
            heller bra för Sverige. Det gör mig också lite irriterad att det
            inte finns någon analys i propositionen av vad detta innebär för
            de berörda företagen.
          </note>
          <note>
            Jag skulle därför vilja att Socialdemokraternas representant
            förklarar detta i sitt anförande. Jag märker att Miljöpartiet
            inte ens har behagat att komma hit till kammaren i dag, trots
            att man har fem sex fler ledamöter än vad Liberalerna har. Om
            Miljöpartiet inte ens bemödar sig att komma hit och ta en debatt
            i frågan undrar jag varför de lägger fram ett förslag i kammaren.
          </note>
          <note>
            Jag vill också poängtera att de flesta börsföretag, utom de minsta,
            redan i dag lämnar någon form av frivillig hållbarhetsrapportering,
            oftast baserad på de riktlinjer som utarbetats av den internationella
            organisationen Global Reporting Initiative. Man bör också nämna
            att många företag genom annan lagstiftning, till exempel redovisningslagen,
            redan har krav på rapportering inom många av de områden som liknar
            de krav som nu förts fram.
          </note>
          <note>
            Det har över huvud taget inte framförts några argument i propositionen
            eller från de rödgröna om vad det är som bevisar att de krav som
            redan finns inte är tillräckliga.
          </note>
          <note>
            Vi från Liberalerna anser därför att kravet på hållbarhetsrapportering
            ska avgränsas till att omfatta de företag och koncerner som ändringsdirektivet
            kräver. Därför säger vi i Liberalerna nej till propositionen.
            Vi anser att regeringen bör återkomma till riksdagen med ett nytt
            förslag som bara omfattar dessa företag.
          </note>
          <note>
            Jag vill också i sammanhanget nämna att Liberalerna har motionerat
            i riksdagen om att vi vill ha en regel in – en regel ut. Sverige
            bör alltså införa en lagstiftningsprincip som innebär att varje
            ny betungande administrativ regel som beslutas i riksdagen ska
            motsvaras av att man tar bort en annan betungande administrativ
            regel. Det har redan länder som Tyskland, Kanada och Storbritannien
            infört, och vi kommer att driva den här frågan i Sveriges riksdag
            och i Europaparlamentet. Jag tror att det är väldigt viktigt för
            svenskt företagande och vår konkurrenskraft.
          </note>
          <note type="speaker">
            Anf. 39 JOHAN LÖFSTRAND (S):
          </note>
          <note>
            Fru talman! Vi debatterar i dag civilutskottets betänkande nr
            2 Företa ­ gens rapportering om hållbarhet och mångfaldspolicy
            . Jag vill börja med att yrka bifall till förslaget i betänkandet
            och avslag på samtliga reserva ­ tioner.
          </note>
          <note>
            Hållbart företagande handlar i grund och botten om att driva
            företag med sikte på framtiden, se de utmaningar som finns och
            utifrån det jobba mot en positiv samhällsutveckling. Det handlar
            också om att minimera företagens negativa inverkan på samhället
            och om att ge omvärlden en större bild av vad man sysslar med.
            Vi ser nu att hållbarhetsarbete och mångfaldsarbete blir allt
            viktigare framgent.
          </note>
          <note>
            Här i debatten har vi hört att hållbarhet är något bra, att man
            välkomnar hållbarhetsrapportering och så vidare. En bit in i anförandena
            kommer det dock ett ”men”: Detta är ingenting som vi lagstiftare
            ska pyssla med.
          </note>
          <note>
            Vad den socialdemokratiska och miljöpartistiska regeringen har
            sagt är att politik är att vilja. Vi vill att Sverige ska gå längre.
            Sverige ska sticka ut och ligga i framkant. Därför tycker vi att
            hållbarhetsredovisning är en oerhört viktig fråga. Det är även
            en framtidsfråga, vilket är ett av skälen till att vi i detta
            förslag går lite längre än EU:s regelverk.
          </note>
          <note>
            Jag har haft en del kontakter med den bransch som jobbar med
            hållbarhetsredovisning. Det var intressant att se deras arbete.
            Detta är absolut en bransch som växer ganska mycket. I Sverige
            är vi i dag duktiga på hållbarhetsredovisningar, och vi exporterar
            denna kunskap. Jag tror till och med att ett och annat arbetstillfälle
            skapas – apropå frågan om hur många arbetstillfällen som försvinner.
            Vi är duktiga som attan på detta.
          </note>
          <note>
            Jag har som sagt träffat personer i branschen och fått exempel
            på vad detta handlar om, något som man annars kanske undrar.
          </note>
          <note>
            Ett av dessa exempel är en organisation inom internetbranschen.
            Man har 70 anställda och en omsättning på ungefär 170 miljoner.
            Där påbörjade man hållbarhetsredovisning 2015. Syftet har varit
            att skapa attraktionskraft som arbetsgivare, det vill säga man
            ville jobba med hållbarhet och mångfaldsfrågor för att attrahera
            de absolut bästa. Företaget har därför landat i att hållbarhetsrapportera
            enligt GRI, och detta har lett till stora positiva effekter.
          </note>
          <note>
            Den största positiva effekten, förutom att företaget har en mycket
            bättre bild av vad man gör, är att detta har skapat en stolthet.
            De anställda i bolaget känner en stolthet över att de faktiskt
            gör rätt och att de gör bra saker.
          </note>
          <note>
            Ett annat exempel är en organisation inom klädindustrin. Den
            har 37 anställda och en omsättning på ungefär 100 miljoner. Här
            har man även jobbat mycket med att konsumenten ska känna att de
            produkter företaget säljer är miljövänliga och att de produceras
            på ett sjyst sätt. Hållbarhetsredovisningen har här varit oerhört
            viktig för att gentemot konsumentledet visa att företaget är sjyst
            och säljer sjysta produkter.
          </note>
          <note>
            Mitt sista exempel gäller en organisation inom livsmedelsindustrin.
            Företaget har ungefär 180 anställda, och omsättningen ligger på
            lite över 1 ½ miljard. Här handlar det om att visa såväl konsumenter
            som leverantörer och ägare att man har en sjyst leverantörskedja
            och använder sig av en bra certifiering. Mot kunden vill man visa
            att man har kvalitet i de produkter man säljer.
          </note>
          <note>
            Detta var några exempel på bolag som i vissa fall inte kommer
            att beröras av regeringens förslag medan andra kommer att göra
            det. De visar hur som helst på varför hållbarhetsredovisning och
            mångfaldspolicyredovisning är viktigt.
          </note>
          <note>
            Om man ser tillbaka på de senaste åren ser man en oerhört positiv
            utveckling på området. Många svenska bolag liksom många bolag
            globalt sett ägnar sig åt detta. Ett av de största skälen till
            att man gör detta är att investerare i allt större utsträckning
            i dag tycker att detta är viktigt. Bolag som har sådan rapportering
            drar lättare till sig investerare.
          </note>
          <note>
            Ser man på en del telekombolag och deras mer eller mindre goda
            affärer runt om i världen kan man tycka att de kanske hade mått
            bra av att ha en tydligare hållbarhets- och mångfaldspolicy vid
            vissa affärer. Det kan också finnas företag inom Europas bilindustri
            som kanske hade mått bra av att jobba lite mer med hållbarhetsfrågor.
            Vi ser nu att dessa får problem med trovärdigheten inför investerare
            och kunder.
          </note>
          <note>
            Låt oss ägna oss åt kärnan i debatten: Varför har regeringen
            gått lite längre? Jo, om vi hade hållit oss till EU:s minimidirektiv
            skulle ungefär 100 bolag berörts av detta. Av dessa hållbarhetsrapporterar
            i stort sett alla i dag. Regeringen använder sig i stället av
            definitionen ”stora bolag”, vilket innebär att 1 600 svenska företag
            berörs. Många av dessa företag hållbarhetsredovisar, som vi har
            hört i debatten, redan i dag. Jag ser alltså inte detta som särskilt
            problematiskt.
          </note>
          <note>
            Jag gissar att vi i något av replikskiftena kommer att debattera
            de ökade kostnaderna, men dessa är inte speciellt stora. När jag
            har talat med branschen har jag fått reda på att det går att hållbarhetsredovisa
            för en kostnad på under 100 000, om man tycker att hållbarhetsredovisning
            inte är någonting viktigt. Jag tror att man klarar av lagkravet
            för 20 000–30 000. Men alla seriösa bolag vill nog ha en hållbarhetsredovisning
            som är värd namnet och därför får den kosta lite mer. Man kanske
            tycker att detta är en stor pålaga, men det rör sig om mycket
            lite pengar för ett bolag som omsätter hundratals miljoner.
          </note>
          <note>
            Lagförslaget innebär i grund och botten att stora företag i Sverige
            ska informera om hur man jobbar med hållbarhetsfrågor, miljö och
            mänskliga rättigheter. Detta tycker regeringen är positivt.
          </note>
          <note type="speaker">
            Anf. 40 OLA JOHANSSON (C) replik:
          </note>
          <note>
            Fru talman! Det är spännande att i civilutskottet debattera så
            mycket närings- och jobbpolitik. Det är få som känner till att
            vi gör det. Det är bra att Johan genom sitt sätt att argumentera
            också lyfter fram de stora skillnader som finns i synen på företagande
            och jobb.
          </note>
          <note>
            Vi är i huvudsak överens om att hållbarhetsrapportering är någonting
            bra och att det för många positiva saker med sig. Men regeringen
            överimplementerar det hela, vilket även syns i Johans sätt att
            argumentera då han använder ett citat av, tror jag, Olof Palme.
            ”Politik är att vilja.” Ja, politik är uppenbarligen att vilja
            något – och också att inte vilja något annat.
          </note>
          <note>
            Vilken vilja har socialdemokratin och regeringen när det gäller
            att regelförenkla och skapa bättre förutsättningar för företag
            att kunna anställa fler och att kunna växa och konkurrera på en
            global marknad? Johan tar telekomindustrin som exempel. Det finns
            mycket i övrigt att önska av hur företag med svensk bakgrund arbetar
            på den marknaden, men det handlar också om vilka man har att konkurrera
            med. Det är i huvudsak inte europeiska företag, utan det handlar
            om företag som kommer från andra kontinenter och världsdelar.
            De verkar under helt andra villkor.
          </note>
          <note>
            Mina frågor till Johan är: På vilket sätt har regeringen för
            avsikt att kompensera de 1 500 företag som nu kommer att drabbas
            ytterligare av merkostnaderna? Och varför är ni så sena – bilan
            faller ju den 6 december? Hur kommer det sig att det har tagit
            så lång tid att ta fram ett sådant förslag? Det finns ju ingen
            möjlighet att diskutera det här innan stupstocken ställs fram.
          </note>
          <note type="speaker">
            Anf. 41 JOHAN LÖFSTRAND (S) replik:
          </note>
          <note>
            Fru talman! Först och främst tycker jag att det blir väldigt
            hårda ordalag. Man pratar om överimplementering och de gigantiska
            pålagor som läggs på de här bolagen. Men de bolag som kommer att
            beröras av den här lagstiftningen har ett par hundra miljoner
            i omsättning, och de flesta av de bolagen genomför den här typen
            av redovisning redan i dag. Den pålaga som krävs ligger på ungefär
            100 000. Man kan också uppfylla lagkravet till bra mycket mindre
            kostnader, sägs det i branschen, även om det inte kommer att vara
            speciellt snyggt gjort. Det innebär att pålagorna är väldigt små.
          </note>
          <note>
            Vinsterna är desto större. Det handlar om att Sverige faktiskt
            sticker ut och säger att vi tycker att det är viktigt med hållbarhetsredovisning
            och mångfaldspolicyer, att detta är någonting som vi vill att
            svenska företag ska göra. Samtidigt visar det sig att Sverige
            i dag är oerhört duktigt på det här. Det är till och med så att
            det växer fram en ganska stor bransch inom detta område, vilket
            jag i förlängningen tror kommer att ”lyfta ryktet” och ge Sverige
            en positiv skjuts i de här frågorna.
          </note>
          <note>
            När jag nu har några sekunder kvar av min talartid vill jag kommentera
            de borgerliga partiernas motioner. När jag läser de olika yrkandena
            konstaterar jag att viljeinriktningen skiljer sig åt partierna
            emellan, åtminstone att döma av motionsskrivandet, och ger lite
            olika ingångar. Jag får till exempel inte riktigt ihop hur man
            vill minska kretsen av bolag och samtidigt tycker att det är viktigt
            att fler moderbolag i koncerner ska hållbarhetsredovisa. Man drar
            alltså åt lite olika håll, och det är någonting som jag gärna
            skulle vilja att vi fokuserade lite grann på under de kommande
            replikskiftena.
          </note>
          <note type="speaker">
            Anf. 42 OLA JOHANSSON (C) replik:
          </note>
          <note>
            Fru talman! Jag tackar Johan Löfstrand för debatten. Det finns
            en väsentlig skillnad i hur vi ser på jobbskapande och företagsklimat
            i Sverige. Det är uppenbarligen så att Socialdemokraterna och
            den sittande regeringen lever i tron att riksdagen kan besluta
            fram jobb. Här talar Johan om möjligheten som finns för konsultföretag
            att växa fram och genomföra hållbarhetsrapportering, som riksdagen
            bestämmer sig för att överimplementera i svensk lag. Därmed skapas
            det jobb och sysselsättning. Det är tydligt.
          </note>
          <note>
            Många svenska företag ser konkurrensfördelar med att göra det
            här och gör det också. Det är alla de positiva exempel som både
            Johan och jag har möjlighet att lyfta fram som har lett fram till
            den här utvecklingen, inte ett riksdagsbeslut om att överimplementera
            ett direktiv.
          </note>
          <note>
            Det Centerpartiet gick fram med i sin följdmotion var att vi
            skulle ha två nivåer på implementeringen, en med väsentliga regelförenklingar
            och en i enlighet med minimikravet. Det förslaget hade vi naturligtvis
            hoppats på att få uppslutning kring. Men i avvaktan på att det
            blir verklighet ser vi hellre att riksdagen tillkännager att regeringen
            ska återkomma med ett förslag om att införa direktivets minimikrav.
          </note>
          <note>
            Det är lite intressant att Johan säger att det finns möjlighet
            för företag att göra det här på det enklaste sättet för 20 000
            kronor. Om ni påstår att det finns en enklare dörr ut talar det
            ju emot hela implementeringen. Varför gör ni det här om man i
            huvudsak kan strunta i det och komma undan för 20 000 kronor?
          </note>
          <note type="speaker">
            Anf. 43 JOHAN LÖFSTRAND (S) replik:
          </note>
          <note>
            Fru talman! Det jag menade var att jag tror att de flesta bolag
            – och i stort sett alla de bolag som kommer att beröras av den
            här lagstiftningen – anser att mångfaldsfrågor och hållbarhetsfrågor
            är viktiga. Man kommer att göra en väldigt seriös redovisning
            av detta, och man kommer att följa den här lagen. Jag är helt
            övertygad om att de flesta av dem gör detta redan i dag. Jag har
            gått igenom ett antal av de bolag som skulle påverkas, och alla
            gör detta redan i dag. Den oerhörda pålaga som de borgerliga partierna
            talar om finns inte. Det handlar snarare om att man vill skapa
            en konflikt om någonting som egentligen inte finns.
          </note>
          <note>
            Ola Johansson ställde tidigare en fråga om varför vi är så sena.
            Det har pågått ett antal samtal mellan regeringen och de borgerliga
            partierna, och där var kritiken inte alls så hård och spetsig
            som nu i den här kammaren. Visst är det så att man har kunnat
            framföra sina synpunkter!
          </note>
          <note type="speaker">
            Anf. 44 CARL-OSKAR BOHLIN (M) replik:
          </note>
          <note>
            Fru talman! Johan Löfstrand börjar med att säga att politik är
            att vilja. Nej, Johan, politik är att välja, att prioritera. Era
            prioriteringar landar av någon outgrundlig anledning alltid i
            att någon annan ska tvingas göra mer. Någon annan ska tvingas
            göra eftergifter. Någon annan ska få ökade byråkratiska pålagor.
            Någon annan ska betala mer i skatt.
          </note>
          <note>
            Nu står Johan Löfstrand i talarstolen och säger att vinsterna
            är större. Men om vinsterna med att göra detta vore större skulle
            alla rimligen göra det på en fri marknad. Det är klart att det
            beror på situationen. Det som det här lagstiftningsförslaget inte
            tar höjd för är just vilken situation de respektive bolagen befinner
            sig i. Det är nämligen så att ni vill gå mycket längre än vad
            direktivet kräver av oss. Varför blir svensk konkurrenskraft bättre
            och starkare om vi går 16 gånger längre? Johan Löfstrand står
            i talarstolen och säger att vi går lite längre. Men vi går alltså
            16 gånger längre än vad direktivet kräver av oss.
          </note>
          <note>
            Johan Löfstrand pratar om att det här har tagit tid därför att
            regeringen har fört en massa samtal med Alliansen. Man har fört
            ett samtal med Alliansen. Under det samtalet tillkännagav vi den
            uppfattning vi också tillkännager här i dag.
          </note>
          <note>
            Det är klargörande, Johan Löfstrand, när du säger att det kommer
            att skapas fler jobb. Det visar sig att de jobb du syftar på i
            talarstolen går till de konsulter som kommer att fakturera mer
            på grund av ökade byråkratiska pålagor. Det är väl klart att de
            människor du träffar i den här branschen är av uppfattningen att
            det är kul att få fakturera mer. Men det är inte så man i grunden
            skapar fler jobb i Sverige, Johan Löfstrand.
          </note>
          <note type="speaker">
            Anf. 45 JOHAN LÖFSTRAND (S) replik:
          </note>
          <note>
            Fru talman! Carl-Oskar Bohlin har en förmåga att vända och vrida
            på saker. Det jag menar när jag pratar om vinster och om att politik
            är att vilja är i grunden att jag och regeringen anser att det
            är en stor samhällsvinst att vi har ett tydligt regelverk kring
            hållbarhetsredovisning. Det är en vinst för företagen, både nu
            och i framtiden. Det är en vinst för konsumenterna, som får en
            mycket bättre bild av vad olika företag står för. Det är en vinst
            för investerare att veta vilka bolag de ska investera i.
          </note>
          <note>
            Jag ser även en vinst i att vi kommer att vara himla duktiga
            och framstående på det här området. Det är någonting som jag tycker
            att vi ska vara stolta över. Sverige är redan i dag ett av de
            länder som är spjutspetsar i hållbarhets- och jämställdhetsfrågor.
            Jag tycker att vi ska vara stolta över det och över att det här
            är en bransch som växer. Men självklart ser jag också att de företag
            som ska hållbarhetsredovisa och som redan i dag hållbarhetsredovisar
            gör en vinst genom att de har en mycket bättre dialog med sina
            ägare, med konsumenterna och med framtida investerare.
          </note>
          <note>
            Sedan tycker jag att det blir lite fånigt i debatten med det
            som Carl-Oskar Bohlin lyfter fram i sitt anförande om att den
            socialdemokratiska och miljöpartistiska regeringen nu ska överimplementera
            på det här området också. Under de åtta år då Alliansen styrde
            var det inte heller så att man gick på minimidirektiv på alla
            områden. Det är jag helt övertygad om. Det fanns, hoppas jag,
            en politisk vilja från den borgerliga regeringen att gå lite längre.
          </note>
          <note type="speaker">
            Anf. 46 CARL-OSKAR BOHLIN (M) replik:
          </note>
          <note>
            Fru talman! Johan Löfstrand säger att vi ska vara stolta över
            den bransch som växer. Han refererar då till den bransch av redovisningskonsulter
            som nu kan få fakturera mer. Det var nog länge sedan vi hörde
            ett så tydligt inlägg direkt från ett särintresse i den här talarstolen.
            Det är lite beklämmande, får vi säga.
          </note>
          <note>
            Det som Johan Löfstrand konsekvent undviker att svara på är hur
            den svenska konkurrenskraften stärks av att vi tvingar svenska
            företag till 16 gånger fler pålagor än vad våra grannar i Finland
            och Tyskland genomför. Hur blir det fler jobb av det här förslaget?
            Det var faktiskt så att Stefan Löfven gav vallöftet att varje
            minister skulle redovisa hur alla framlagda förslag skapar fler
            arbetstillfällen.
          </note>
          <note>
            Då talar vi inte om fler arbetstillfällen bland människor som
            lever på att skriva fram papper som vi kräver av företag. Då talar
            vi om hur företagen kan växa och anställa fler människor. Kan
            Johan Löfstrand drista sig till att svara på frågan?
          </note>
          <note>
            Det är tråkigt att Johan Löfstrand fullständigt blandar ihop
            äpplen och päron i sitt huvudinlägg när han börjar tala om att
            om vi bara hade haft krav på hållbarhetsrapportering kanske inte
            Telia hade ägnat sig åt korruption i Uzbekistan och Volkswagen
            hade haft bättre värden i sina motorer.
          </note>
          <note>
            Det är naturligtvis inte okej för företag att bryta mot vare
            sig interna ­ tionell eller svensk lagstiftning bara därför att
            de inte hållbarhetsrapporte ­ rar. Att stå och insinuera det i
            talarstolen tycker jag är lite slarvigt.
          </note>
          <note type="speaker">
            Anf. 47 JOHAN LÖFSTRAND (S) replik:
          </note>
          <note>
            Fru talman! Carl-Oskar Bohlin har en förmåga att vända och vrida
            på saker. Det är inte så som jag uttryckt mig.
          </note>
          <note>
            I grund och botten handlar det inte om att vi har företag som
            bedriver konsultverksamhet. Det handlar om det signum som Sverige
            står för. Vi är ett av de länder som går bräschen för att bedriva
            ett hållbart samhällsbygge. Det är någonting som vi ska vara stolta
            över.
          </note>
          <note>
            Det har gjorts genom politiska beslut och att vi har en miljömålsberedning
            som i bred samklang har lagt fram ett antal förslag. Det beror
            på att vi har haft politiker som varit modiga och faktiskt velat
            genomföra saker. Vi ska vara stolta över Sverige och svenska företag.
            De anses vara väldigt miljövänliga och ha en väldigt tydlig hållbarhetsstrategi.
            Det är någonting som vi ska vara stolta över.
          </note>
          <note>
            Förutom att det uppstår väldigt mycket vinster för samhället
            skapas också jättestora vinster för konsumenter. De är medvetna
            om vad som sker. Det uppstår vinster för ägare och investerare
            i mycket större utsträckning. I förlängningen uppstår det också
            vinster för de företag som hållbarhetsredovisar. Jag tror att
            de företagen kommer att attrahera nya grupper.
          </note>
          <note>
            De köpstarka grupper som vi ser i samhället i dag är medvetna
            konsumenter och medvetna investerare. Jag tror att de företag
            som ligger i framkant, vill någonting och ska gå före kommer att
            också att tjäna på att hållbarhetsredovisa. Det tror jag att vi
            kommer att se ännu mer av än vad vi redan hittills har sett.
          </note>
          <note type="speaker">
            Anf. 48 ROBERT HANNAH (L) replik:
          </note>
          <note>
            Fru talman! Det är väldigt fascinerande att lyssna på Johan Löfstrand,
            som talar med en väldigt stark emfas. Du låter lite som en klassisk
            dammsugarförsäljare som knackar på dörren, erbjuder en lyxig dammsugare
            i snygg förpackning och förklarar varför det här är så himla bra
            och så himla nödvändigt. I verkligheten har man redan en dammsugare
            som fungerar. Man behöver inte betala det dyra priset, och man
            kommer mycket längre med den dammsugare man redan har hemma än
            med den lyxiga dammsugare som försäljaren vill erbjuda.
          </note>
          <note>
            Jag önskar att du talar med samma emfas när det kommer till LSS-lagstiftningen.
            Politik är att vilja och att skapa ett hållbart samhällsbygge.
            Innan jag kom in i kammaren talade jag med en väljare från Västmanland,
            ledamot Erikssons hemlän, som sa om sitt barn: De kommer att ta
            bort hennes assistanstimmar.
          </note>
          <note>
            Jag önskar att ni i stället för att tala om hållbarhet för företag
            och tvinga på dem redovisning på riktigt gick ut och kämpade med
            samma emfas för att till exempel människor som har barn som behöver
            assistansstöd ska kunna arbeta.
          </note>
          <note>
            ( FÖRSTE VICE TALMANNEN: Jag får be ledamoten att hålla sig till
            ämnet. )
          </note>
          <note>
            Det är ämnet. Det handlar om hållbarhet. Dessa företag sysslar
            redan nu med hållbarhetsredovisning. Det är viktigare för oss
            politiker att arbeta med andra frågor när företag redan arbetar
            med hållbarhet. Till exempel redovisar redan i dag tre av fyra
            börsbolag på Stockholmsbörsen sina klimatutsläpp. Politik är att
            vilja. Syssla i stället med LSS-lagstiftningen och gör det rätt
            för människor.
          </note>
          <note>
            Nu ska vi titta på om det finns brister i lagstiftningen. Du
            säger att Global Reporting Initiative redan täcker stora delar
            av områdena. Du säger att företagen redan gör det. Du talar om
            en oerhört positiv utveckling. Du lyfter fram en mängd positiva
            exempel. Allt detta har skett utan några lagkrav.
          </note>
          <note>
            Jag vill fråga dig: Vilka brister finns i dag i redovisningslagen?
            Vilka brister finns det i Global Reporting Initiative? Varför
            behöver du stå här och peta i stället för att förbättra LSS-lagstiftningen?
          </note>
          <note type="speaker">
            Anf. 49 JOHAN LÖFSTRAND (S) replik:
          </note>
          <note>
            Fru talman! Jag tycker att du i väldigt stor uträckning talar
            emot dig själv, Robert Hannah . I grund och botten är det precis
            som jag sa i mitt anförande.
          </note>
          <note>
            Det handlar om att jag som lagstiftare vill peka ut en riktning.
            På samma sätt som när politiker vågat peka ut en riktning många
            gånger tidigare vill jag peka ut en riktning mot vart jag vill
            att samhället ska gå. Jag är som socialdemokrat stolt över att
            ha gjort och fortfarande gör det. Det genererar ett bra samhälle.
          </note>
          <note>
            Oavsett om det handlar om LSS eller hållbarhetsredovisning handlar
            det om att vilja. Den hållbarhetsredovisning och det miljötänk
            som Sverige och svenska företag har i dag handlar väldigt mycket
            om att det har funnits och finns en politisk vilja. Den ska vi
            fortsätta att driva på, för man ska aldrig avstanna en viljeinriktning.
          </note>
          <note>
            Det blir lite lustigt när vi tidigare i replikskiftena hört att
            det största problemet är de oerhörda pålagor som nu kommer att
            tvingas på företagen på grund av regeringens överimplementering.
            I nästa stund när vi lyssnar på Robert Hannah hör vi att i stort
            sett alla dessa företag redan hållbarhetsredovisar. Då blir det
            ingen pålaga.
          </note>
          <note>
            Det blir i stort sett så att regeringen implementerar en lagstiftning
            som alla redan följer. Då faller hela Alliansens resonemang i
            reservationen där man säger att de oerhörda pålagorna kommer att
            förstöra konkurrenskraften och tvinga svenska företag så att de
            inte klarar sig. Du säger i ditt anförande, Robert, att företagen
            redan gör detta. Då blir det ingen stor pålaga, som är den största
            kritiken, eller hur?
          </note>
          <note type="speaker">
            Anf. 50 ROBERT HANNAH (L) replik:
          </note>
          <note>
            Fru talman! Det är väldigt tydligt att Johan Löfstrand aldrig
            har sysslat med företagande. Det är väldigt okunniga svar.
          </note>
          <note>
            Varför det blir en oerhörd pålaga är för att politiken ska gå
            in och regelbestämma exakt på vilket sätt företag ska redovisa.
            Då är det en pålaga. Du som socialdemokrat tycker att det är politisk
            vilja att sitta och styra över förtagen, hur de ska styras, hur
            de ska redovisa och på vilket sätt.
          </note>
          <note>
            Global Reporting Initiatives krav är att man ska redovisa. Du
            vill helt plötsligt agera som vd och ägare av företag och styra
            hur de ska redovisa. Det är den stora skillnaden. Svenskt Näringsliv
            och alla andra experter pekar på att det kommer att kosta. Det
            är inte Robert Hannah och Alliansen som säger det. Det är experterna.
            Det är dem som du inte har ett svar till, och det är för dem du
            inte kan förklara varför kostnaden och bördan kommer att öka.
          </note>
          <note>
            Vad gäller politisk vilja är det bättre att syssla med frågor
            som faktiskt hjälper människor i vardagen och inte syssla med
            frågor som kommer att göra det svårare. Jag tycker fortfarande
            att du är som en dammsugarförsäljare. Du försöker sälja någonting
            som redan finns. Du vill göra det dyrare att ha varan som redan
            existerar.
          </note>
          <note>
            Någonstans behöver ni gå tillbaka och fundera på varför detta
            ens är nödvändigt. Om det är någon som talar emot sig själv är
            det väl du. Om företagen redan redovisar och gör ett bra jobb,
            som du påpekar, och vi redan har en positiv utveckling, varför
            ska då helt plötsligt politiken gå in och peta i lagstiftningen?
          </note>
          <note>
            Varför ska vi ha högre krav i vår lagstiftning än Tyskland, Finland
            och alla andra länder inom EU:s marknad har? Varför ska just Sverige
            syssla med gold-plating och ha de absolut högsta kraven på våra
            företag? Lös LSS-lagstiftningen och se till att människor kan
            komma till jobbet i stället för att bli arbetslösa och ta hand
            om sina barn eftersom ni drar ned på LSS-timmarna.
          </note>
          <note type="speaker">
            Anf. 51 JOHAN LÖFSTRAND (S) replik:
          </note>
          <note>
            Fru talman! Skälet till att vi lägger fram förslagen är att vi
            vill någonting. På det här området som på så många andra områden
            vill vi någonting. Vi vill att Sverige ska gå före. Vi vill att
            svenska företag ska gå före, för vi tror att det är bra för konsumenterna
            och investerarna. Vi tror i grund och botten att det också är
            bra för företagen.
          </note>
          <note>
            Robert Hannah talar om redovisningsregler. Tidigare i debatten
            talade vi om EU:s inre marknad. Det var viktigt att vi skapade
            transparenta regler som gjorde att alla hade samma förutsättningar.
            Då är det väl bra med gemensamma redovisningsregler som gör att
            alla redovisar på samma sätt så att investerare och konsumenter
            kan jämföra.
          </note>
          <note>
            Men det här fria sättet där alla ska redovisa lite hur de vill
            skapar inte transparens. Det skapar inte möjligheter för den inre
            marknaden eller för konsumenterna och investerarna på den inre
            marknaden att göra enkla val. Du säger emot dig själv här också.
          </note>
          <note>
            Det finns ett antal internationella standarder i dag, och om
            vi ska ha en standard ska vi försöka följa dem. Om det är så som
            Robert Hannah säger – att de flesta bolag redan i dag följer någon
            av dessa standarder – är väl det jättebra! Det blir ingen pålaga,
            och vi ser till att Sverige ligger i framkant.
          </note>
          <note>
            Jag tror att det om några år kommer att råda stor konsensus om
            denna lagstiftning. Man kommer i stor utsträckning att tycka att
            detta var helt rätt väg att gå. Det kanske till och med borde
            vara fler företag som skulle få öva sig att jobba med hållbarhet
            och mångfaldspolicy.
          </note>
          <note type="speaker">
            Anf. 52 MIKAEL ESKILANDERSSON (SD) replik:
          </note>
          <note>
            Fru talman! Jag har, som märktes i mitt anförande, valt att koncentrera
            mig på den del av förslaget som gäller mångfaldspolicyn. Det gäller
            framför allt betydelsen av kön.
          </note>
          <note>
            Nu väljer regeringen att ytterligare sätta fokus på kön och att
            öka fokus på vilket kön människorna i styrelserna, och därmed
            också i företagen, har. Jag ser det som ett problem, för det kan
            upplevas som diskriminerande. Framför allt kan det bli diskriminerande
            i det enskilda fallet. Det tror jag att regeringen inser. Om en
            styrelse redan har en låg representation av kvinnor kommer denna
            styrelse eller detta företag att känna en enorm press att välja
            bort män. Det är diskriminering, även om det är diskriminering
            av det som kanske traditionellt uppfattas som det starkare könet.
          </note>
          <note>
            Jag skulle vilja se att man gick i riktning mot en lagstiftning
            och ett sätt att redovisa som i mindre utsträckning går in på
            vilket kön människor har – speciellt eftersom vi lever i en värld
            där man nu börjar tala om att införa ett tredje kön och att det
            finns människor som upplever att de inte har rätt biologiskt kön.
            Dessa människor ska man alltså tvinga in i ett system där de måste
            välja mellan de två kön som finns i dag. Om man skulle införa
            ett tredje kön kan det bli ännu mer spännande att se hur man ska
            använda detta i en mångfaldspolicy.
          </note>
          <note>
            Jag undrar varför regeringen tycker att det är så viktigt vilket
            kön människor tillhör att man förutom att i andra sammanhang har
            hotat med lagstiftning om en jämn könsfördelning även i detta
            fall väljer att peka ut kön som en viktig mångfaldsfaktor. Varför
            är kön så viktigt för er?
          </note>
          <note type="speaker">
            Anf. 53 JOHAN LÖFSTRAND (S) replik:
          </note>
          <note>
            Fru talman! Nej, i grund och botten tycker inte jag att kön är
            viktigt. Det viktigaste är att hela samhället är representerat
            på olika sätt i olika instanser i vår samhällsstruktur.
          </note>
          <note>
            Om man ser tillbaka, och om man gör en analys av samhället i
            dag, kan man se att vi har en skevhet där det ena könet i större
            utsträckning inte finns representerat – eller i alla fall är underrepresenterat
            – på ett antal olika funktioner i samhället. Då vill jag som politisk
            företrädare att vi ska jobba med dessa frågor.
          </note>
          <note>
            Det kan man göra på en mängd olika sätt. Man kan jobba med det
            genom att föra en politisk debatt där man säger att det är oerhört
            viktigt att båda könen är representerade. Man kan också jobba
            med det genom en mångfaldspolicy eller till och med gå längre
            och i förlängningen diskutera kvotering eller vad det nu kan tänkas
            vara.
          </note>
          <note>
            Detta är en fråga som är oerhört viktig när det gäller vilket
            samhälle vi vill ha. Jag vill ha ett samhälle där mina barn, oavsett
            om det är min dotter eller min son, som växer upp i det här landet
            ska ha samma förutsättningar när de går i skolan, när de kommer
            ut i arbetslivet eller den dag de kanske hamnar i en bolagsstyrelse.
            De ska ha samma förutsättningar oavsett kön. Det är någonting
            som är oerhört viktigt. Det är jag är övertygad om, och den övertygelsen
            delar jag med en ganska stor del av både denna kammare och svenska
            folket.
          </note>
          <note>
            Vi har varit duktiga på jämställdhetsarbete, men man kan inte
            stanna upp. Då är det viktigt att man på olika sätt belyser frågan.
          </note>
          <note type="speaker">
            Anf. 54 MIKAEL ESKILANDERSSON (SD) replik:
          </note>
          <note>
            Fru talman! Här fick vi höra att det inte är viktigt med kön.
            Exemplet var att son och dotter skulle ha samma förutsättningar.
            Men förstår man inte från regeringens sida att Johan Löfstrands
            son och Johan Löfstrands dotter får helt olika förutsättningar
            om de söker till samma styrelse där det saknas en person och där
            man redan har en överrepresentation av män? Då bedöms de givetvis
            inte lika. Då bedöms givetvis dottern vara mer värd på grund av
            enbart sitt kön och ingenting annat för att det redan finns en
            överrepresentation av den ena sidan.
          </note>
          <note>
            Mångfaldsfrågor är fruktansvärt viktiga och mycket intressanta
            för företaget. Så långt håller jag definitivt med. Det handlar
            om att företaget ska kunna få maximal kompetens. Ett företag som
            väljer bort människor på grund av kön, ålder eller ursprung får
            inte in maximal kompetens i sitt företag. För företagets egen
            skull måste det arbeta med mångfaldsfrågor på detta sätt.
          </note>
          <note>
            Detta att man ska gå in och redovisa vilket kön ens styrelsemedlemmar
            har är att gå för långt. Då börjar man sätta fokus på fel saker,
            och då har man inte längre koncentrerat sig på vad som är viktigt
            för företaget. För företaget är det viktigt att ha en företagskultur
            som inte väljer bort kompetens oavsett om det gäller en man eller
            en kvinna. Oavsett om det är Johan Löfstrands son eller dotter
            som söker tjänsten i styrelsen ska hon och han bedömas utifrån
            vilken kompetens just de har. Även om båda skulle vara Johan Löfstrands
            döttrar har säkert inte båda exakt samma kompetens bara för det.
          </note>
          <note>
            Varför förstår inte regeringen en så grundläggande sak?
          </note>
          <note type="speaker">
            Anf. 55 JOHAN LÖFSTRAND (S) replik:
          </note>
          <note>
            Fru talman! Självklart är kompetensfrågan jätteviktig. Om vi
            ska kunna bedriva företagande i det här landet måste man både
            när man väljer bolagsstyrelser och när man anställer människor
            välja den som har den absolut högsta kompetensen.
          </note>
          <note>
            Det jag tycker att Mikael Eskilandersson missar lite grann i
            sitt resonemang är det grundläggande strukturella problem vi har
            i samhället i och med att kvinnor i mycket större utsträckning
            diskrimineras och inte får samma möjligheter att komma fram i
            samhället. Utifrån de strukturella fenomen som finns måste vi
            jobba för att försöka skapa jämställdhet. Då får man använda olika
            metoder för att lyfta upp dessa frågor. Det finns strukturella
            hinder som gör att vi inte har jämställdhet fullt ut och att människor
            inte har precis samma förutsättningar.
          </note>
          <note>
            Därför är det oerhört viktigt att vi hela tiden först och främst
            för en debatt om jämställdhet och alla människors lika möjlighet
            att vara delaktiga i samhället. Men förutom att vi debatterar
            och lyfter frågan gång på gång handlar det om att vi ska våga
            gå vidare. Då gäller det att lyfta in de här frågorna i olika
            typer av redovisningar, men i förlängningen kanske man också behöver
            gå längre och faktiskt lagstifta.
          </note>
          <note type="speaker">
            Anf. 56 LOTTA JOHNSSON FORNARVE (V):
          </note>
          <note>
            Fru talman, kära ledamöter och åhörare! Världen står i dag inför
            stora utmaningar. Klimatförändringarna pågår, och vi ser effekterna
            på nyheterna varje dag: torka, extremväder och översvämningar
            som i förlängningen leder till svält, konflikter och hotade ekosystem.
            Men hållbar utveckling handlar inte bara om miljön utan även om
            social, ekonomisk och ekologisk utveckling. För att skapa hållbar
            utveckling behövs alla dessa tre dimensioner.
          </note>
          <note>
            I september 2015 antog FN en agenda för hållbar utveckling med
            bland annat 17 nya globala mål som gäller fram till år 2030 –
            den så kallade Agenda 2030. I agendan lyfts företagens betydelse
            för utvecklingen fram, och det anges att företagen ska uppmuntras
            att införa hållbara metoder och att integrera hållbarhetsinformation
            i sin rapportering.
          </note>
          <note>
            Det förslag som nu presenterats av regeringen går i linje med
            Agenda 2030. Förslaget innebär att alla svenska företag av en
            viss storlek ska upp - rätta en hållbarhetsrapport med information
            om miljö, sociala förhållanden, personal och respekt för mänskliga
            rättigheter samt hur de arbetar för att motverka korruption. Vissa
            noterade bolag ska också i sin bolagsstyrning upplysa om den mångfaldspolicy
            som tillämpas för styrelsen, med avseende på exempelvis ålder,
            kön, utbildning och yrkesbakgrund.
          </note>
          <note>
            Mångfaldspolicyn behövs därför att vi ser att det finns stora
            brister i många bolagsstyrelser när det gäller just mångfalden,
            till exempel när det gäller kvinnors representation. Vi lever
            i ett patriarkalt samhälle där mannen ses som norm, och det avspeglar
            sig i många bolagsstyrelser. I börsbolagen dominerar männen fortfarande
            stort. Det här måste vi naturligtvis göra någonting åt, och det
            är därför beklagligt att Sverigedemokraterna inte ser vikten av
            jämställdhetsarbetet.
          </note>
          <note>
            De här förslagen är både bra och nödvändiga, och Vänsterpartiet
            ställer sig bakom dem. Förslagen bygger dessutom på ett EU-direktiv.
          </note>
          <note>
            Det finns ett stort samhällsintresse av att företag informerar
            om hur de arbetar med hållbarhetsfrågorna. Både investerare och
            en bredare allmänhet har rätt att få god vetskap om hur företagen
            hanterar frågor om miljö, sociala förhållanden, personalfrågor,
            mänskliga rättigheter och korruption. Även om många företag redan
            i dag lämnar sådan information skiljer sig rapporteringen åt.
            Ett lagstadgat krav på hållbarhetsrapportering kan dessutom öka
            transparensen och underlätta jämförelsen mellan olika företag.
          </note>
          <note>
            Många svenska företag bedriver redan i dag ett aktivt och ambitiöst
            hållbarhetsarbete, vilket vi har hört om här i debatten, och rapporterar
            om det. Om de inte gör det är det hög tid att börja. Många företag
            har insett att hållbarhet är framgångsrikt och kan bidra till
            att stärka konkurrenskraften på sikt. Jag är övertygad om att
            ett hållbart företagande är en framgångsfaktor. Innovation, hållbar
            konsumtion och produktion kan bidra till lösningar på det globala
            samhällets gemensamma utmaningar.
          </note>
          <note>
            Jag är förvånad över att de borgerliga partierna inte tycker
            att det är viktigt att mer än ett fåtal företag tar ansvar för
            hållbarhetsfrågorna fullt ut utan vill begränsa förslaget till
            att omfatta en miniminivå, vilket skulle betyda att endast omkring
            100 företag skulle vara tvungna att rapportera om sitt hållbarhetsarbete.
            Vi kan inte lämna över ansvaret för dessa avgörande frågor till
            enbart enskilda, stat och kommun, utan företagen måste självklart
            också ta sitt ansvar för en mer hållbar utveckling.
          </note>
          <note>
            Det finns heller ingen anledning att befara att det skulle innebära
            sådana enorma kostnader för företagen som motionärerna vill framhålla.
            Många företag har redan en hållbarhetsrapportering, och de flesta
            företag har information om utsläpp, korruptionsrisker och miljöpåverkan.
            Det man nu måste göra är kanske att bättre koordinera verksamheten,
            vilket kan innebära en del kostnader initialt men gynna både samhället
            och företagen långsiktigt.
          </note>
          <note>
            Jag ser den här lagstiftningen som ett steg i rätt riktning för
            att skapa ett mer hållbart samhälle, men på sikt kommer det med
            stor sannolikhet att krävas fler och tydligare åtgärder och riktlinjer
            på detta område om vi vill uppnå social välfärd och global rättvisa
            inom ramen för ekologiskt hållbara gränser.
          </note>
          <note>
            Jag yrkar bifall till förslaget i civilutskottets betänkande
            och avslag på samtliga reservationer.
          </note>
          <note type="speaker">
            Anf. 57 OLA JOHANSSON (C) replik:
          </note>
          <note>
            Fru talman! Lotta Johnsson Fornarves anförande väckte en nyfikenhet
            hos mig. Jag skulle vilja fråga Lotta Johnsson Fornarve på vilket
            sätt det här förslaget bidrar till näringslivet och till svenska
            företags konkurrenskraft .
          </note>
          <note type="speaker">
            Anf. 58 LOTTA JOHNSSON FORNARVE (V) replik:
          </note>
          <note>
            Fru talman! Jag tycker att det är lite märkligt att Centerpartiet
            och Ola Johansson inte ser att ett framgångsrikt hållbarhetsarbete
            kan vara en framgångsfaktor för företagande med innovationer på
            till exempel miljöområdet, hållbar konsumtion och produktion och
            a tt det här kan leda till en ökad konkurrenskraft i stället för
            tvärtom.
          </note>
          <note>
            Om Sverige går i spetsen när det gäller de här frågorna tror
            jag att vi kan skapa många nya jobb på det här området framöver.
            Jag tror också att det är nödvändigt att vi tar ett gemensamt
            ansvar för miljön och att vi inte kan lämna över det ansvaret
            enbart till enskilda, stat och kommun utan att även företagen
            måste vara en del i det här viktiga arbetet. Vi står inför en
            stor utmaning, inte minst när det gäller klimatfrågan.
          </note>
          <note type="speaker">
            Anf. 59 OLA JOHANSSON (C) replik:
          </note>
          <note>
            Fru talman! Jag gav Lotta Johnsson Fornarve två minuter att redogöra
            för det här förslaget och för, såvida hon inte avviker från ämnet,
            hur Vänsterpartiet generellt sett vill bidra till att skapa bättre
            förutsättningar för svenska företag att verka.
          </note>
          <note>
            Jag ger henne ytterligare två minuter att redogöra för hur Vänsterpartiet
            ser på regelförenklingsarbete och på vilket sätt det kan bidra
            till att förstärka förutsättningarna för svenska företag att anställa
            fler människor och kunna växa och därmed bidra till EU:s konkurrenskraft.
          </note>
          <note type="speaker">
            Anf. 60 LOTTA JOHNSSON FORNARVE (V) replik:
          </note>
          <note>
            Fru talman! Man måste se att företagen har ett ansvar för hållbarhetsarbetet.
            Det är oerhört viktigt att vi inte lämnar över det bara till enskilda,
            stat och kommun , utan företagen måste vara med och ta ansvar
            för det här.
          </note>
          <note>
            Jag är övertygad om att det här i förlängningen kommer att leda
            till att vi får ett företagande som riktar in sig på en mer hållbar
            marknad och att det kan leda till fler arbeten och en bättre konkurrens
            med omvärlden.
          </note>
          <note type="speaker">
            Anf. 61 MIKAEL ESKILANDERSSON (SD) replik:
          </note>
          <note>
            Fru talman! Lotta Johnsson Fornarve sa i sitt anförande att Sverigedemokraterna
            är emot jämställdhet och tog även upp att vi lever i ett patriarkalt
            samhälle, alltså ett samhälle som styrs av ett patriarkat.
          </note>
          <note>
            Patriarkat betyder fadersvälde, och det är där som söner och
            män normalt ärver titlar och pengar och har fördel av att vara
            man jämfört med att vara kvinna. Vi har haft patriarkala strukturer
            i Sverige under lång tid bakåt i tiden. Dock tror jag att det
            mesta vad gäller lagstiftning och så nu är reglerat. Jag får uppfattningen
            att Lotta Johnsson Fornarve menar att hon fortfarande lever i
            ett patriarkat.
          </note>
          <note>
            Då undrar jag: Exakt vilka lagar och regler är det som Lotta
            Johnsson Fornarve menar finns kvar som hindrar kvinnor från att
            bli jämställda med män och där kvinnor förfördelas? Det finns
            inte någon lag som säger att styrelserna ska innehålla fler män
            än kvinnor eller att män ska ha större fördel av att driva företag.
          </note>
          <note>
            Min personliga uppfattning är att vi kan få verklig jämställdhet
            först när vi kan bortse från kön och det inte har någon betydelse
            alls om du är kvinna eller man. Jag ser att den lagstiftning vi
            har till stora delar går ut på att vi inte ska ha några skillnader.
            Men nu inför ju regeringen skillnader där man ska ta fram mångfaldspolicyer
            och eventuellt diskriminera män direkt när det gäller bolagsstyrelser
            för att få en jämnare fördelning i dem.
          </note>
          <note>
            Vilka lagar och regler är det som Lotta Johnsson Fornarve menar
            finns kvar som är patriarkala?
          </note>
          <note type="speaker">
            Anf. 62 LOTTA JOHNSSON FORNARVE (V) replik:
          </note>
          <note>
            Fru talman! Jag tycker att det är ganska uppenbart att Sverigedemokraterna
            inte står upp för ett jämställt samhälle. När jag talar om ett
            patriarkalt samhälle menar jag att vi fortfarande lever i en könsmaktsordning
            där det är mäns normer och värderingar som styr samhället på en
            mängd olika områden. Det betyder till exempel att kvinnor tjänar
            mindre, ofta har sämre arbetsvillkor och är sämre representerade,
            framför allt i bolagsstyrelser. Det här måste vi förändra och
            göra någonting åt. Jag vill skapa ett jämställt samhälle där kvinnor
            och män har samma möjligheter, samma skyldigheter och samma rättigheter.
          </note>
          <note>
            Det finns mycket att göra på det här området, och att kräva en
            sådan här mångfaldspolicy kan ju vara en bra början. Det kan bli
            ett incitament för bolagen att börja se över representationen.
          </note>
          <note type="speaker">
            Anf. 63 MIKAEL ESKILANDERSSON (SD) replik:
          </note>
          <note>
            Fru talman! Jag delar inte riktigt bilden av att det fortfarande
            skulle finnas en könsmaktsordning som gör att kvinnor tjänar mindre.
            En stor anledning till att kvinnor generellt tjänar mindre är
            att de arbetar inom den offentliga sektorn. Där sitter sådana
            som Lotta Johnsson Fornarve och hennes vänner i samma parti och
            beslutar om vilka löner som det ska vara. Man hade i stort sett
            med ett beslut kunnat höja lönerna så att de blev mer jämställda,
            men man väljer att inte göra det eftersom man i så fall inte får
            ihop budgeten.
          </note>
          <note>
            Att kvinnor har sämre arbetsvillkor finns det inget inskrivet
            i någon lag som säger, utan det handlar om att framför allt den
            offentliga sektorn har då ­ liga arbetsvillkor överlag, och många
            kvinnor arbetar inom den offentliga sektorn.
          </note>
          <note>
            Där delar sig nog vår syn på vad som är könsmaktsordning och
            vad som faktiskt handlar om vad vi har beslutat som politiker.
            Mycket av det skulle man kunna upphäva i morgon om man hade velat.
            Det är rena politiska beslut som avgör vilka löner det ska vara
            i offentlig sektor, och det är rena politiska beslut som avgör
            vilka arbetsvillkor det ska vara i offentlig sektor, för dem beslutar
            vi ju om till största delen.
          </note>
          <note>
            Jag förstår fortfarande inte varför man skyller det på en könsmaktsordning.
            Beror det på män i allmänhet att det ser ut så här? Beror det
            på män i allmänhet att det inte beslutas om höjda löner och bättre
            arbetsvillkor inom offentlig sektor? Jag tror inte det. Jag tror
            att det beror på att de po - litiker som sitter där inte har tillräckligt
            med pengar för att genomföra det, som det ser ut i dag.
          </note>
          <note type="speaker">
            Anf. 64 LOTTA JOHNSSON FORNARVE (V) replik:
          </note>
          <note>
            Fru talman! Det är beklagligt att Mikael Eskilandersson inte
            ser att det fortfarande finns en könsmaktsordning i vårt samhälle.
            Det är mäns normer och värderingar som är styrande på en mängd
            olika områden. Vi måste göra någonting åt det, om vi vill skapa
            ett verkligt jämställt samhälle.
          </note>
          <note>
            Det stämmer att många kvinnor jobbar inom typiska så kallade
            kvinnoyrken och att lönerna där är lägre. Vi måste jobba för att
            få upp de lönerna. Att lönerna är låga beror till stor del på
            att yrkena är just kvinnodominerade. Men om vi vill upp nå ett
            jämställt samhälle behöver det göras mycket, också inom en mängd
            andra områden. Vi måste skapa ett samhälle där kvinnor och män,
            tjejer och killar har samma rättigheter, skyldigheter och möjligheter.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 21.)
          </note>
          <note>
            § 16 Vildsvin och viltskador
          </note>
          <note>
            Miljö- och jordbruksutskottets betänkande 2016/17:MJU4
          </note>
          <note>
            Vildsvin och viltskador (prop. 2015/16:199)
          </note>
          <note>
            föredrogs.
          </note>
          <note type="speaker">
            Anf. 65 ISAK FROM (S):
          </note>
          <note>
            Fru talman! Vi ska debattera betänkande MJU4 om vildsvin och
            viltskador. Det kan också hänföras till den förra debatten om
            hållbarhet.
          </note>
          <note>
            Vi socialdemokrater har tillsammans med Miljöpartiet och Vänsterpartiet
            två reservationer. Men för att inte uppta kammarens tid med ytterligare
            borgerligt tjafs yrkar vi bifall endast till reservation 1.
          </note>
          <note>
            Regeringens proposition 2015/16:199 Vildsvin och viltskador är
            uppbyggd i tre delar: utfodring, kameraövervakning och skyndsam
            hantering av mål som handlar om jakt efter björn, järv, lo eller
            kungsörn. Regeringen har föreslagit ändringar i jaktlagen. Ändringarna
            innebär i huvudsak att det i jaktlagen införs möjlighet för ansvariga
            myndigheter att utifrån behov förbjuda eller reglera utfodring
            av frilevande vilt.
          </note>
          <note>
            Det föreslås även att det i jaktlagen föreskrivs att mål om jakt
            efter björn, järv, lo eller kungsörn ska hanteras skyndsamt.
          </note>
          <note>
            När det gäller kameraövervakning har regeringen funnit att frågan
            är komplex och har därför flyttat över den till en utredning som
            pågår på Justitiedepartementet om kameraövervakning. Det handlar
            om direktiv 2015:125 , som i det här huset hanteras av justitieutskottet
            och KU. Vi kommer alltså säkert att få anledning att återkomma
            till det.
          </note>
          <note>
            Just den frågan blev inte mindre komplex när Högsta förvaltningsdomstolen
            i en uppmärksammad dom som kom förra veckan meddelade förbud mot
            kameraövervakning vid drönarflygning. Det ska också hanteras av
            utredningen.
          </note>
          <note>
            Fru talman! Den förra regeringen beslutade efter förslag från
            förre landsbygdsministern, Eskil Erlandsson, i juni 2012 att en
            särskild utredare skulle se över jaktlagstiftningen i den så kallade
            Jaktlagsutredningen. I uppdraget ingick bland annat att överväga
            hur utfodring av vilt kan regleras. I ett tilläggsdirektiv från
            2013 gavs utredaren också i uppdrag att utreda möjligheten att
            införa just ett undantag från tillståndsplikten för övervakningskameror
            för viltövervakning.
          </note>
          <note>
            Det här utskottet har drivit fram både tilläggsdirektiv till
            jaktlagen och tillkännagivande för regeringen om att det är angeläget
            att regeringen lämnar ett lagförslag om undantag från tillståndsplikten
            när det gäller kameraövervakning av vildsvinsåtlar och annan viltövervakning.
            Man bör se över om det är möjligt att införa ytterligare undantag
            från tillståndsplikten.
          </note>
          <note>
            Kameraövervakningen är ju en större fråga. Även om vi tycker
            att den är lätt när det gäller viltövervakning är det en fråga
            som rör den personliga integriteten. Därför har regeringen också
            tillsatt en särskild utredning under ledning av Susanne Kaevergaard,
            som är tillsynschef på Åklagarmyndigheten. Hon har fått regeringens
            uppdrag att utreda vissa frågor om kameraövervakning av vilt.
            Utredningen har fått förlängd tid och ska redovisa resultatet
            av sitt uppdrag i juni 2017.
          </note>
          <note>
            Med hänvisning till regeringens pågående arbete anser vi att
            det inte finns skäl för riksdagen att komma med ett uttalande
            i frågan. Vi avstyrker således de motionerna och majoritetens
            text. Frågan blir som sagt inte mindre komplex av att Högsta förvaltningsdomstolen
            har meddelat en dom på området. Den domen kan ingen regering –
            oavsett färg – bortse från. Vi kommer därför att få anledning
            att återkomma. De motioner i frågan och den majoritetstext som
            allianspartierna och Sverigedemokraterna har skrivit anser vi
            vara trams.
          </note>
          <note>
            Fru talman! Vi socialdemokrater eftersträvar en hållbar och effektiv
            viltförvaltning. När det gäller rovdjursförvaltningen har regeringen
            nu ändrat i förordningen och direktiv till ansvariga myndigheter
            så att jaktbeslut kan tas med god framförhållning. Regeringen
            beslutade den 25 februari i år om en ändring i jaktförordningen
            som innebär att länsstyrelsernas beslut om jakt efter de stora
            rovdjuren björn, varg, järv, lo och kungsörn ska kunna överklagas
            till allmän förvaltningsdomstol.
          </note>
          <note>
            Det beslutades också om ett skyndsamhetskrav för ärenden om jakt
            efter de stora rovdjuren. Det är viktigt att överklagandeprocessen
            blir effektiv och att överklaganden hanteras på ett sådant sätt
            att beslut kan komma i god tid före jaktstart. För att tydliggöra
            det ytterligare har regeringen flyttat alla mål som handlar om
            sådana överklaganden till en förvaltningsrätt, nämligen Förvaltningsrätten
            i Luleå.
          </note>
          <note>
            Det är extra aktuellt då vinterns vargjakter traditionellt överklagas
            av mer extrema bevarandeorganisationer. Det vi ska besluta om
            i dag är att ett krav på skyndsam hantering av sådana överklaganden
            införs, så att vi kan få stopp på det.
          </note>
          <note>
            Fru talman! När det gäller utfodring eller dumpning av foder
            är det märkligt. Två regeringar driver och arbetar med en fråga
            under ganska lång tid. När frågan sedan kommer tillbaka till oss
            i riksdagen får vi en majoritet i utskottet som tvivlar på två
            regeringars intentioner.
          </note>
          <note>
            Jag kan ha förståelse för att Sverigedemokraterna tvivlar på
            två reger ­ ingar. Det är liksom Sverigedemokraternas grej, att
            tvivla på all trovärdig ­ het.
          </note>
          <note>
            Det är ställt utom allt rimligt tvivel att utfodring av vilt
            har ökat kraftigt under de senaste 20 åren. Trots intensiv debatt
            och opinionsbildning mot detta, inte minst från LRF, minskar inte
            utfodringen av vilt. En undersökning från SLU, gjord 2014, visar
            att vilt utfodras för minst 340 miljoner kronor per år. LRF har
            också kunnat visa att utfodringen har fortsatt att öka sedan dess.
            Det beror bland annat på att synen på vilt, jakt och jaktutövning
            har förändrats successivt. Konflikterna bottnar i olika synsätt
            på hur stor mängd vilt ett landskap och mark bör och kan bära
            och hur det påverkas av viltutfodring.
          </note>
          <note>
            Socialdemokraternas bedömning är att viltförvaltningens kantring
            mot att naturen ska manipuleras för att producera mer vilt till
            del är en följd av den kapprustning som startade när vildsvinet
            kom tillbaka. Det är en kapprustning som är och har varit driven
            av de stora godsägarnas vilja och intresse av att sälja jakt dyrt.
          </note>
          <note>
            Utfodringen blev en metod för att få vildsvin och klövvilt att
            stanna kvar på marken. Sockerrör är en fantastisk gröda för att
            locka kronhjort, dovhjort och älg att stanna kvar på markerna,
            så att de kan jagas och säljas dyrt. De som blir kvar sprids sedan
            på grannmarkerna och trampar ned grödorna för andra jordarrendatorer.
            Ska det vara på det sättet? Vi tycker inte det.
          </note>
          <note>
            Stora mängder foder som dumpas lockar också andra, till exempel
            fåglar och råttor, som bär med sig andra olägenheter såsom smittspridning.
          </note>
          <note>
            Det känns också för mig ytterst märkligt att de borgerliga partierna
            nu så öppet tvivlar på sin förra minister. Regeringen har utgått
            från Jaktlagsutredningen. Man har utgått från remissinstansernas
            synpunkter. Eskil Erlandsson får förklara sedan vad som var så
            fel med den. Han kan ju också redovisa varför man inte ska beakta
            remissinstansernas svar. Varför ska det vara så att en markägare
            kan fortsätta att göda vilt i akt och mening att driva upp stora
            stammar som man kan sälja för dyra pengar, samtidigt som bondens
            grödor på fastigheten bredvid och sommarstuge- eller villaägarens
            trädgård förstörs?
          </note>
          <note>
            Fru talman! Man uttrycker också en stor oro över den svenska
            modellen och våra svenska myndigheters förmåga att hantera en
            sådan här fråga, en fråga som ju är särskilt lämpad att få regionalt
            prövad. Vildsvinen är hemtama och lätta att fodra fast i ett område.
            Vildsvin är svårjagade, eftersom de är mest aktiva nattetid. 63
            procent av vildsvinen fälls vid åteljakt, 13 procent vid skyddsjakt
            på åker och 14 procent med drivande hund.
          </note>
          <note>
            Det finns också studier som tydligt visar att det krävs 17 timmars
            vakjakt per skjutet vildsvin vid åteljakt. Den utan tvekan viktigaste
            frågan är att få åteljakten mer effektiv. Det funkar ju inte,
            fru talman, om grannen utfodrar med stora mängder foder i grannfastigheten
            och stör hela den lokala bilden och hur det rör sig.
          </note>
          <note>
            Fru talman! I stället för att kunna göra en riktig skillnad för
            de markägare, bönder och villaägare som får sina marker och grödor
            nedtrampade hemfaller här borgarna till trams och fulspel. Vi
            kommer senare att rösta här i kammaren om ordning och råda i viltförvaltningen.
            Centerpartiet, Liberalerna och Kristdemokraterna kan fortfarande
            rädda sitt anseende ge - nom att lägga ned sina röster och indirekt
            stödja vår reservation. Ni skulle få många lantbrukare att göra
            tummen upp och säga: Det var bra gjort!
          </note>
          <note>
            Men det återstår att se. Röstar ni för majoritetstexten kommer
            ni faktiskt att sänka det arbete som två regeringar har arbetat
            med, ett arbete som har pågått i över sex år.
          </note>
          <note>
            Fru talman! Jag vill avsluta med att uppmana alla som får sina
            grödor förstörda av vildsvin eller annat vilt och villaägare som
            får sina trädgårdar förstörda att skicka räkningen till Centerpartiet.
            Det är de som bär det tyngsta ansvaret om regeringens proposition
            faller i dag.
          </note>
          <note>
            (Applåder)
          </note>
          <note type="speaker">
            Anf. 66 EMMA NOHRÉN (MP):
          </note>
          <note>
            Fru talman! Vi är alltså här i dag för att debattera jaktfrågor,
            en proposition som heter Vildsvin och vil t skador . Borgarna
            har tillsammans med Sverigedemokraterna drivit igenom två tillkännagivanden.
            Jag vill börja med att yrka bifall till reservation 1. Jag står
            givetvis bakom även reservation 2, men för tids vinnande yrkar
            jag bara bifall till den ena.
          </note>
          <note>
            Vi är alltså här för att debattera jaktfrågor. Det är frågor
            som ofta engagerar detta utskott , där vi ofta har starka åsikter.
            Men jag trodde nog inte att vi skulle stå och debattera emot varandra
            i just de här frågorna, för här har vi tidigare varit överens.
          </note>
          <note>
            Vi har, precis som ledamot Isak From redogjort för, tre delar
            i den här propositionen. En del handlar om utfodring, vilket är
            den del jag kommer att prata mest om.
          </note>
          <note>
            Vi har också en del som handlar om kameraövervakning med åtelkameror,
            och precis som Isak From sa har detta arbete flyttats över från
            utskottet till att ingå i en utredning om kameraövervakning, brottsbekämpning
            och integritetsskydd. Den utredningen har fått förlängd tid för
            att reda ut dessa komplexa frågor, och jag kan hålla med om att
            det är trams att hålla på med tillkännagivanden i en fråga som
            det faktiskt arbetas med och där det kommer att komma fram bra
            ställningstaganden som också är hållbara. När det finns så många
            komplexa frågor som skär igenom så många områden måste vi ha ett
            gediget underlag.
          </note>
          <note>
            Vi har också en tredje del som handlar om skyndsamhet när det
            gäller hanteringen av överklaganden för rovdjuren. Den nuvarande
            regeringen har tagit tag i den delen av politiken för att bringa
            ordning och reda i jaktfrågorna, där vi försöker att få ihop den
            förra regeringens sammelsurium av olika delar till en rak linje.
            Där föreligger heller inga skilda meningar.
          </note>
          <note>
            När det gäller utfodring är det för mig väldigt konstigt att
            vi står här och pratar emot varandra. Det här är en fråga som
            handlar om att underlätta för lantbrukare, få ordning på ett problem
            och få ett modernt regelverk på plats. Här borde vi vara överens.
            Men det är vi inte, trots att förslaget för att komma till rätta
            med utfodring av vilt, framför allt vildsvinen, kommer från Jaktlagsutredningen
            som påbörjades under den förra regeringen.
          </note>
          <note>
            Vår regering tog vid i det arbetet, och det processades vidare.
            Det har anpassats efter re missförslagen. Det har varit i L agrådet,
            och det har blivit bästa möjliga förslag utifrån alla dessa intressen,
            med undantag för några: det stora kapitalet och de stora jordägarna.
          </note>
          <note>
            Nu har de borgerliga partierna lyssnat på Moderaternas skrämselpro
            ­ paganda och vänt kappan efter vinden. Man ser till det stora
            kapitalet och röstar emot det här i stället för att se till allas
            bästa.
          </note>
          <note>
            Vildsvinen, som det här framför allt handlar om, har ökat i rask
            takt i Sverige. Vi har över 175 000 vildsvin i dag, och i vissa
            delar av landet ökar de med 30 procent per år. De har alltså en
            enorm reproduktionsförmåga.
          </note>
          <note>
            Det är glädjande på många sätt. Vi har fått in naturliga markarbetare
            i faunan igen. Vildsvinen gör ett väldigt bra underhållsarbete.
            Det är ett bra, jaktbart vilt och bra föda. Som vi har hört ger
            det en god avkastning och kan inbringa en del pengar på landsbygden
            i form av upplevelser, jakt och även gratis markberedning.
          </note>
          <note>
            Men vildsvinen ställer också till en hel del oreda. Vi har enorma
            skador på både skogsbruk och jordbruksgrödor. År 2014 gjordes
            det en undersökning som visade att vildsvin är det djurslag som
            orsakar störst skada på grödor förutom på havre, för där är älgen
            värst. För två år sedan förstörde vildsvinen 42 700 ton spannmål.
          </note>
          <note>
            Det är enorma belopp, och det handlar inte bara om det ekonomiska.
            Det handlar också om allt nedlagt arbete och förstås även om ett
            psykiskt lidande för den som har investerat i allt detta och fått
            sitt livsverk förstört.
          </note>
          <note>
            Detta påverkar också hur lantbruket arbetar. I samma undersökning
            svarade var fjärde lantbrukare att de inte har de grödor som de
            skulle vilja odla, eftersom de vet dessa blir förstörda. Man använder
            inte heller marken optimalt, och då får man heller inte bästa
            avkastning. Lokalt finns det odlare s om helt har slutat med både
            ärte r och höstraps.
          </note>
          <note>
            Detta är som sagt ett stort problem för lantbrukarna. Men det
            finns förstås de som tjänar pengar på vildsvinen. Att mata vildsvin
            så att de ökar och vi får en större population än vad marken har
            bärighet till ger en stor mängd vilt att jaga på. Vi får en större
            stam än vad naturen själv skulle tillåta, och det blir konflikter.
            Djuren håller sig inte på ett ställe. Djuren till hör oss alla,
            fram tills att de är skjutna , och om de äter på en gård och sedan
            går och förstör på en annan gård är det förstås väldigt, väldigt
            svårt.
          </note>
          <note>
            Vildsvinen orsakar också enorma skador i trafiken. Förra året
            hade vi över 4 000 trafikolyckor med vildsvin. Det är stora ekonomiska
            värden, men det innebär också ett enormt lidande för den enskilde
            som blir drabbad.
          </note>
          <note>
            För Miljöpartiet är det självklart att det ska finnas en ekosystembaserad
            viltvård och att det ska ingå att inte ha större viltstammar än
            bärigheten på marken . Om en stam måste utfo dras för att upprätthållas
            är den inte i balans.
          </note>
          <note>
            Förvaltningen måste utgå från ekosystemet. Hur ser marken ut?
            Hur många rovdjur finns? Vad äter de? Hur ser åldersfördelningen
            ut? Vad är bäst? Därefter gör man sitt jaktuttag. Också trafiken
            är viktig.
          </note>
          <note>
            Alla inser att det behövs regler för utfodring. Jag är därför
            förvånad över att de borgerliga partierna tillsammans med Sverigedemokraterna
            är emot förslaget. Det är ett förslag som skulle gynna alla lantbrukare,
            allmänheten, trafiksituationen – de absolut allra flesta utom
            några få som lever gott på att föda upp vildsvin och sälja jakten
            dyrt samt de människor som betalar dyrt för att få jaga vildsvin.
          </note>
          <note>
            Jag tycker att tillkännagivandet bara är att försvåra och förhala.
            Jag träffade representanter för LRF i måndags. De var förtvivlade
            över utfallet. De partier som röstar mot förslaget är skyldiga
            Sveriges bönder, trafikskadade och allmänheten som får sina villaträdgårdar
            förstörda ett svar. Det gäller även andra fritidsintressen. Fotbollsplaner,
            golfbanor och tennisplaner förstörs – till stora kostnader.
          </note>
          <note>
            Jag hoppas att det blir en ändring av hur ni tänker rösta i dag
            så att det går att få bukt på frågan. En lite krystad invändning
            är att åteljakt skulle försvåras. Nej, det skulle det inte. Det
            står tydligt i propositionen att det skulle försvåra utfodringen
            av fåglar. Det är inte fråga om bara klövvilt , utan det måste
            finnas vilt. Det finns goda resonemang både från remissinstanserna
            och i propositionen om hur förslaget ska formuleras. Det är utifrån
            det som regeringen har skrivit sin proposition.
          </note>
          <note>
            (Applåder)
          </note>
          <note type="speaker">
            Anf. 67 JENS HOLM (V):
          </note>
          <note>
            Fru talman! En bakgrund till att vi i dag debatterar frågan är
            att det finns en snabbt växande vildsvinsstam i Sverige. I dag
            finns mer än 175 000 vildsvin i Sverige. För ett par decennier
            sedan var populationen nästan ingen alls. Stammen förökar sig
            med en hastighet av 30 procent per år. Det är en oerhört snabb
            tillväxt.
          </note>
          <note>
            Precis som har anförts tidigare i debatten ställer den stora
            stammen av vildsvin till med stora problem runt om i Sverige.
            Olyckorna i trafiken har nämnts. Det är ungefär 4 000 olyckor
            med ungefär lika många vildsvin involverade varje år. Det blir
            stor skada på människor, djur och jordbruket. Emma Nohr én talade
            tidigare om de 40 000 ton spannmål som förstörs varje år på grund
            av att vildsvin bökar och förstör för lantbrukarna. Bönderna måste
            anpassa vad de odlar på grund av att det kan finnas så mycket
            vildsvin i området. Skadorna på skogen är också allmänt kända,
            liksom skador för fritidsverksamhet och annat.
          </note>
          <note>
            Ett skäl till att vildsvinspopulationen växer så snabbt är att
            det finns begränsade men tydligen mycket röststarka intressen
            som vill ha höga populationer av vildsvin. Inte minst är det redan
            välbeställda godsägare som kan sälja jakträttigheter för att jaga
            vildsvin. Populationerna kan öka s genom att man helt enkelt utfodra
            r – mata r – djuren så att djuren kommer tillbaka och blir lätta
            att jaga.
          </note>
          <note>
            Är man en rik godsägare eller en skjutglad jägare kan man tycka
            att detta är trevligt, men för nästan alla andra i samhället får
            detta mycket negativa konsekvenser. Nu har det gjorts utredningar.
            Det har varit en lång process för hur man ska komma till rätta
            med problemet. Regeringen lade nyligen fram en proposition med
            förslag för att få kontroll över utfodringen. Regeringen ska kunna
            förbjuda utfodringen av vilda djur, men där det är befogat ska
            dispenser mot förbudet utfärdas. Ibland kan det finnas rimliga
            skäl för att utfodra djur.
          </note>
          <note>
            Jag trodde att vi skulle vara relativt överens om saken i kammaren.
            Någonting måste göras. Men döm om min förvåning då jag såg förslaget
            från de borgerliga partierna och Sverigedemokraterna. Det innebär
            att det väl genomarbetade förslaget från regeringen, det vill
            säga att få kontroll över situationen och minska mängden skador,
            inte kommer att genomföras efter voteringen kl. 4 i eftermiddag.
          </note>
          <note>
            Jag skulle vilja ställa ett par frågor till Moderaterna, Sverigedemokraterna,
            Centerpartiet, Liberalerna och Kristdemokraterna. Med ert förslag,
            alltså att inte göra något alls, tror ni att det blir färre trafikolyckor
            med vilda djur? Med ert förslag, alltså att inte göra något alls,
            kommer skadorna för jordbruket att minska? Med ert förslag, alltså
            att inte göra något alls, kommer skadorna i skogen att minska?
            Om svaret på de tre frågorna är nej, bör ni verkligen överväga
            hur ni röstar i eftermiddag.
          </note>
          <note>
            Jag yrkar bifall till reservation 1, där vi skriver att vi motsätter
            oss förslaget från borgarna och Sverigedemokraterna.
          </note>
          <note>
            Fru talman! Det finns en fråga till i ärendet som jag skulle
            vilja ta upp, nämligen att det återigen finns ett förslag från
            de borgerliga partierna och Sverigedemokraterna om att inte längre
            behöva be om tillstånd för att ha kameraövervakning i skogen.
            Genom att sätta upp en kamera i skogen kan de som vill jaga vilda
            djur lätt se när det kommer in vilda djur på området. Då kan man
            ge sig ut och jaga dem.
          </note>
          <note>
            För att sätta upp en sådan kamera i dag krävs tillstånd. Det
            har utfärdats ungefär 700 tillstånd för kameraövervakning, men
            alla vet att antalet kameror runt om i våra skogar är långt mycket
            större. Det talas på ett ställe om att det finns tiotusentals
            kameror ute i skogarna.
          </note>
          <note>
            Jag tycker att kameraövervakning – och så är det också formulerat
            i svensk lag – är en inskränkning av den personliga integriteten.
            Det är något som vi ska vara restriktiva med. Det är just därför
            som man måste ansöka om ett tillstånd för att sätta upp kamera
            på allmän plats.
          </note>
          <note>
            Jag tycker att skogen ska vara en plats som generellt sett ska
            vara fri från massövervakning. Man ska kunna gå ut i skogen och
            veta att man är helt och hållet ensam, att här finns inga kameralinser
            som zoomar in vad man gör ute i skogen. Därför är jag så oroad
            över förslaget från de borgerliga partierna och Sverigedemokraterna.
            I eftermiddag kommer det att röstas om ett förslag där ni vill
            ta bort kravet på tillståndsplikt för kameraövervakning och bara
            öppna alla spjäll så att det blir tusentals fler kameror runt
            om i skogen.
          </note>
          <note>
            Jag vänder mig särskilt till Liberalerna och Centerpartiet. Ni
            har tidigare hållit en hög profil i integritetsfrågor. Vad hände
            med kampen mot massövervakningen? Varför ska det vara kameraövervakning
            i den stora skalan i våra skogar? Ni är svaret skyldiga.
          </note>
          <note>
            (Applåder)
          </note>
          <note type="speaker">
            Anf. 68 ÅSA COENRAADS (M):
          </note>
          <note>
            Fru talman! Jakt och viltvård har en lång tradition i Sverige
            och har varit en väg till framgångsrikt samspel mellan människa,
            djur och natur. I dag debatterar vi från miljö- och jordbruksutskottet
            en del av dessa frågor från propositionen Vildsvin och viltskador
            .
          </note>
          <note>
            Propositionen spänner över ett brett område, vilket är en av
            anledningarna till att frågan är komplicerad att behandla här
            i kammaren. Jag ska därför förklara varför Alliansen och Moderaterna
            gjort det ställningstagande vi gjort. Vi väljer nämligen att skicka
            tillbaka propositionen till regeringen. Vi har hört regeringsföreträdarna
            här svartmåla oppositionen på alla sätt. För att förstå ärendet
            bättre krävs det lite förkunskap om vad som skett fram till nu.
          </note>
          <note>
            Det finns problem med en vildsvinsstam som växer, i vissa delar
            av landet snabbt och helt okontrollerat. Viltets skador på jord
            och skog kostar den enskilde lantbrukaren tiotusentals kronor
            och ställer till problem och ökade kostnader även för den enskilde
            i trädgårdar och för kommuner på allmänna platser.
          </note>
          <note>
            Vi i Alliansen tar det här problemet på största allvar. Det var
            också därför alliansregeringen tillsatte en jaktlagsutredning
            när den såg att det behövdes en reform inom området. Vi tillsatte
            en ambitiös jaktlagsutredning redan 2012. Syftet var att göra
            lagstiftningen modern, systematisk och ändamålsenlig. Till detta
            kom ett tilläggsdirektiv året efter för att möjliggöra undantag
            från tillståndsplikten för övervakningskameror vid viltövervakning.
          </note>
          <note>
            När den rödgröna regeringen tillträdde 2014 valde den att plötsligt
            lägga ned J aktlagsutredningen innan den var helt avslutad. Dock
            hann det komma ett delbetänkande, varifrån brottstycken har tagits
            till proposi ­ tio ­ nen.
          </note>
          <note>
            Varför regeringen valde att lägga ned J aktlagsutredningen kan
            vi bara spekulera i. Det är fortfarande höljt i dunkel. Det står
            klart att viktiga samhällsproblem förblir olösta för den rödgröna
            regeringen. Men att nu lägga fram en framhastad och ofullständig
            proposition som skapar fler frågor än klargöranden är oansvarigt
            och gynnar inte landet.
          </note>
          <note>
            Herr talman! Den proposition som de rödgröna nu presenterat handlar
            om tre olika delar. Den del som väckt mest uppmärksamhet är frågan
            om utfodring av vilt, men propositionen behandlar även handläggningstider
            i domstol och kameraövervakning av vilt. Jag kommer att beröra
            de delar av propositionen där det finns en skiljelinje mellan
            oss och regeringen.
          </note>
          <note>
            Landsbygdsministern har ända sedan propositionen kom i somras
            varit tvungen att gå ut i medierna och förklara vad den egentligen
            syftar till men framför allt vad den inte syftar till. Det säger
            en del om hur många frågor propositionen väcker och lämnar obesvarade.
          </note>
          <note>
            Vi vill komma till rätta med avarterna av utfodring, men då krävs
            en tydlig lagstiftning. Till exempel hör mängder av spannmål och
            majs inte hemma i skogen, och detta skulle kunna regleras mycket
            bättre än det görs i dag.
          </note>
          <note>
            Regeringens förslag till lösning är dock mer långtgående än vad
            vi vill. Man vill införa generella förbud. De är dessutom otydliga
            och oprecisa, vilket riskerar att ställa till med oreda och göra
            mer skada än nytta i praktiken.
          </note>
          <note>
            I propositionen föreslås att den myndighet som regeringen utser
            ska kunna införa generella förbud mot utfodring eller villkorad
            utfodring. Det riskerar att ställa till problem för både markägare
            och jägare som sköter viltvården på ett bra sätt med avledning
            och stödutfodring.
          </note>
          <note>
            I ett förslag till reglering av utfodring är det viktigt att
            ta hänsyn till olika typer av vilt och olika typer av utfodring
            och åtling. Det är även viktigt att ta hänsyn till viltets värde,
            då en urholkning av äganderätten försvårar brukandet. Det finns
            bättre sätt att komma åt avarterna av utfodring än generella förbud
            och ingrepp i äganderätten.
          </note>
          <note>
            Vi förespråkar en lagstiftning som bygger på frihet under ansvar
            och inte detaljreglering från okunniga politiker eller oklara
            myndighetsuppdrag som inte går att verkställa i praktiken.
          </note>
          <note>
            För att nämna några av de saker som ett så här pass långtgående
            förbud mot utfodring skulle kunna hindra kan jag nämna fågelutfodring
            på vintern, kantremsorna på fältet som bonden lämnar oskördade
            och den anlagda våtmarken som är bra för den biologiska mångfalden
            som vi alla tycker är viktig. Definitionen av utfodring är också
            viktig när den lilla månskensbonden ställer upp ett jakttorn vid
            sin åker och plötsligt blir fälld för otillåten åtling. Det är
            inte rimligt.
          </note>
          <note>
            Det är inte bara vi här i riksdagen som ser problem med propositionen.
            LRF, Sveriges Jordägareförbund och Svenska Jägareförbundet har
            även de riktat kritik mot förslaget. I en gemensam skrivelse är
            de eniga om att propositionen bör revideras i syfte att på ett
            tydligt sätt precisera regelverket i lagtext.
          </note>
          <note>
            Herr talman! En annan del av propositionen som vi inte heller
            är överens med regeringen om rör kameraövervakning av vilt. I
            dag krävs det tillstånd för att sätta upp en viltkamera. Vi vill
            skapa ett undantag från tillståndsplikten genom att i stället
            införa anmälningsplikt i efterhand. Regeringen håller inte med
            och ser inte någon mening med att gå vidare med detta.
          </note>
          <note>
            Vi här i den lagstiftande församlingen måste göra det lätt att
            göra rätt. I dag säljs det tiotusentals viltövervakningskameror,
            men endast ett fåtal är registrerade. Det tyder på att något är
            fel. Onödig och slentrianmässig övervakning är på inget sätt bra,
            men under kontrollerade former där det finns ett tydligt syfte
            kan övervakning vara av godo. Därför är det tråkigt att regeringen
            väljer att ignorera den lagstiftande församlingens tillkännagivande.
            Därför vill vi nu skicka tillbaka frågan till regeringen.
          </note>
          <note>
            De rödgröna regeringspartierna säger här i kammaren detsamma
            som landsbygdsministern har sagt i medierna: att vi i Alliansen
            sviker landsbygden genom att skicka tillbaka propositionen. Det
            kan inte bli mer fel. Det är inte vårt fel att regeringen lämnar
            en slarvig proposition som inte hänger ihop. I sak är vi ju hyggligt
            överens, men vi kan inte fatta beslut som inte går att genomföra
            där ute. Det måste vi väl ändå vara överens om här i den lagstiftande
            församlingen.
          </note>
          <note>
            En slarvig proposition som den här säger kanske mer om regeringssamarbetet
            än den gör om sakfrågan. Vi tycker att det är oansvarigt att lämna
            över en proposition till riksdagen som är en skrivbordsprodukt
            som aldrig borde ha lämnat Rosenbad. Vi tycker att det är viktigt
            att se de riktiga samhällsproblemen och hitta riktiga lösningar
            som faktiskt fungerar.
          </note>
          <note>
            Regeringens politik är landsbygdsfientlig på otroligt många olika
            sätt. Den här propositionen är bara en i raden av dåliga förslag
            som de rödgröna lämnar till riksdagen. Därför, herr talman, skickar
            vi tillbaka propositionen till regeringen för att den ska göra
            om och göra rätt.
          </note>
          <note>
            Med det yrkar jag bifall till utskottets förslag i dess helhet.
          </note>
          <note>
            (Applåder)
          </note>
          <note type="speaker">
            Anf. 69 ISAK FROM (S) replik:
          </note>
          <note>
            Herr talman! Tack, Åsa Coenraads, för anförandet! Tack också
            för tydligheten, i vart fall när det gäller äganderättens betydelse
            för Alliansens agerande. Man följer tydligt jordägarnas remissvar.
            Man följer inte LRF:s första remissvar.
          </note>
          <note>
            I slutet kallar Åsa Coenraads propositionen för en skrivbordsprodukt.
            Som jag sa i mitt anförande var den utarbetad av J aktlagsutredningen
            och låg i princip färdig på regeringens bord när regeringen tillträdde
            – bortsett från att den tidigare regeringen hade glömt att ta
            del av remissinstansernas synpunkter på hur en tillsyn ska kunna
            fungera och vad som är möjligt att genomföra. Det är en sak som
            den här regeringen har fört in. Då tycker Åsa Coenraads att det
            helt plötsligt blir otydligt.
          </note>
          <note>
            Sedan kvarstår, Åsa Coenraads, att grundproblematiken är att
            Modera ­ t ­ erna och Alliansen säger sig inte ha förtroende för
            Sveriges myndigheter. Detta är en sådan specifik sakfråga som
            det är extra viktigt att avgöra re ­ gionalt så att länsstyrelserna
            faktiskt kan utöva tillsyn och göra regionala avvägningar. När
            vi justerade försökte vi komma till rätta med detta. Vi aviserade
            att vi skulle kunna gå med på en gemensam skrivning och ett tillkännagivande
            till regeringen. Men Alliansen och Sverigedemokraterna yrkar avslag
            på punkt 1! Det är rätt viktigt, herr talman, att ha med sig i
            den fortsatta debatten.
          </note>
          <note type="speaker">
            Anf. 70 ÅSA COENRAADS (M) replik:
          </note>
          <note>
            Herr talman! Isak From från Socialdemokraterna tar till brösttoner,
            och det gör man i regel när argumenten tryter.
          </note>
          <note>
            Vi lämnade inte ifrån oss ofullständiga förslag från alliansregeringen.
            En av anledningarna till att detta inte blev en konkret lagstiftning
            var att ärendet inte var färdigt. Jag hade förväntat mig mer av
            ett regeringsbärande parti som Socialdemokraterna än att de skulle
            lämna ifrån sig en så pass ofullständig proposition som detta
            faktiskt är.
          </note>
          <note>
            Vi tycker också att det är ett problem med den utfodring som
            görs i stora mängder ute i naturen och inte behöver göras på det
            viset. Men vi behöver precisera vad som är utfodring och vad som
            är åtling och hur det ska gå till.
          </note>
          <note>
            Förtroende för myndigheterna kräver tydlig lagstiftning, där
            lagstifta ­ ren pekar på vad myndigheterna ska göra och inte göra.
            I denna proposi ­ tion ges myndigheterna och de enskilda brukarna
            tolkningsföreträde när det gäller hur man ska göra, och jag tycker
            inte att det är värdigt att lämna ifrån sig ett sådant förslag
            här i kammaren.
          </note>
          <note>
            Vi tycker att detta är ett problem. Vi vill göra något åt det.
            Men det är inte vi som har lagt fram en slarvig proposition, och
            därför lämnar vi tillbaka den till regeringen och ber er göra
            om och göra rätt.
          </note>
          <note type="speaker">
            Anf. 71 ISAK FROM (S) replik:
          </note>
          <note>
            Herr talman! Saken är väl den, Åsa Coenraads, att ni ska stå
            i två spannar samtidigt. Ni vill göra jordägarna glada, och äganderätten
            är ju överställd all annan lagstiftning och ska avgöra om jag
            som jordägare har rätt att utfodra en stor mängd vilt som trampar
            ned grannens och arrendebondens grödor och trampar ned eller käkar
            upp sommarstugeägarnas trädgårdar. Det är den avvägning ni gör
            och den faktiska skillnad som detta handlar om.
          </note>
          <note>
            Sedan anför ni att det är slarvigt skrivet och kan tolkas si
            eller så. Ja, precis som jag sa i anförandet : N i har inte förtroende
            för Sveriges myndigheter , och därmed har ni inte heller förtroende
            för den svenska modellen.
          </note>
          <note>
            (Applåder)
          </note>
          <note type="speaker">
            Anf. 72 ÅSA COENRAADS (M) replik:
          </note>
          <note>
            Herr talman! Till vem är propositionen egentligen skriven? Vi
            skulle väl säga att den är skriven till den stora allmänheten:
            de som vistas i naturen, brukar naturen och faktiskt dör i alla
            de trafikolyckor som viltet ställer till med.
          </note>
          <note>
            För att komma till rätta med allt detta behöver vi en tydlig
            lagstiftning, och den lagstiftning som regeringen har lämnat ifrån
            sig är inte tydlig. Vi ber er därför att göra om den och komma
            tillbaka till riksdagen så att vi kan få till stånd ett beslut.
          </note>
          <note>
            Vi har stort förtroende för människor ute i Sverige. Vi har stort
            förtroende för myndigheter där ute. Men vi har inte stort förtroende
            för en regering som ständigt lämnar ifrån sig slarvigt skrivna
            förslag i denna kammare. Vi kommer att återkomma.
          </note>
          <note type="speaker">
            Anf. 73 JENS HOLM (V) replik:
          </note>
          <note>
            Herr talman! Åsa Coenraads och Moderaterna säger att det är viktigt
            att göra rätt, men när det gäller att sätta upp kameror ute i
            skogen tycker Moderaterna uppenbarligen inte att man ska avvakta
            en utredning som tittar just på detta och en del andra övervakningsfrågor.
            Jag undrar hur det kom sig att det blev så bråttom att vi redan
            här och nu ska ha ett tillkännagivande om att det inte längre
            ska vara tillståndspliktigt att sätta upp en kamera i skogen.
          </note>
          <note>
            Jag tog upp detta därför att jag har läst er motion och tycker
            att det känns oklart vad syftet är. Ni pratar om att det är så
            bra med kameror i skogen – då kan man se hur vilda djur rör sig,
            och forskare kan använda sig av materialet och så vidare. Men
            som jag förstått det ska kamerorna bara sättas upp vid åtelplatser,
            det vill säga där man utfodrar djur. Det kanske Coenraads kan
            bringa lite klarhet i.
          </note>
          <note>
            Från talarstolen fick vi nu höra ett helt nytt argument från
            Moderaterna, nämligen att det redan nu finns tiotusentals kameror
            uppsatta i skogen. De är uppsatta utan tillstånd, så därför måste
            vi ta bort tillståndskravet. Det tycker jag känns som ett väldigt
            ologiskt eller felaktigt resonemang. Det skulle vara som att säga
            att det redan nu är så många som kör 130 på 110-vägar, så därför
            måste vi tillåta människor att köra 130. Tycker inte Moderaterna
            att det är viktigt att man kan göra en avvägning mellan den personliga
            integriteten – viljan och önskan att inte bli massövervakad –
            och det rimliga i att ibland kunna sätta upp en kamera?
          </note>
          <note type="speaker">
            Anf. 74 ÅSA COENRAADS (M) replik:
          </note>
          <note>
            Herr talman! Frågan om kameraövervakning av vilt handlar inte
            alls om massövervakning, som Vänsterpartiet gärna gör gällande.
            Det handlar om att kunna underlätta jakten på framför allt vildsvin
            men också, precis som Jens Holm tog upp i sin replik, om att kunna
            bedriva forskning på ett bra, enkelt och snabbt sätt.
          </note>
          <note>
            Vi i Alliansen ser ett samhällsproblem. Vi ser också enkla lösningar
            på det problemet. Vi kommer med konkreta förslag, vilket vi har
            gjort i ett tidigare tillkännagivande. Nu ser vi att regeringen
            inte vill göra så som den lagstiftande församlingen har sagt,
            och vi kommer därför med ytterligare ett tillkännagivande om exakt
            samma sak.
          </note>
          <note>
            I dag är tillstånden väldigt dyra, och det är ganska komplicerat
            att få tillstånd för kameror. Vi anser därför att det skulle vara
            mycket enklare att i stället införa anmälningsskyldighet för kameror
            till en mycket billigare peng enligt förslaget. Detta handlar
            om att underlätta för våra medborgare i Sverige att göra rätt.
          </note>
          <note type="speaker">
            Anf. 75 JENS HOLM (V) replik:
          </note>
          <note>
            Herr talman! Jag har två frågor till Åsa Coenraads. Den ena frågan
            får jag ställa igen, för den fick jag inte svar på. Den gäller
            det nya argument som vi hörde från talarstolen: att det redan
            finns tiotusentals kameror uppsatta i våra skogar och att vi därför
            måste ge tillstånd för dem eller ta bort tillståndskravet. Hur,
            Åsa Coenraads, kan det komma sig att detta blev ett argument för
            er? Tycker inte Moderaterna att det är viktigt att man faktiskt
            kan göra den avvägning som görs i dag i kameraövervakningslagens
            8 § mellan den personliga integriteten å ena sidan och önskan
            att sätta upp en kamera å andra sidan?
          </note>
          <note>
            Jag vill påminna om att man vid 700 tillfällen har sagt att en
            kamera får sättas upp. Men tycker inte Moderaterna att det är
            viktigt att man kan göra denna avvägning? Då blir argumentet att
            man redan satt upp tusentals kameror ute i skogen så att säga
            ett icke-argument.
          </note>
          <note>
            Sedan får vi ett till argument, nämligen att de filmer som spelas
            in ute i skogen ska kunna användas vid forskning. Jag skulle vilja
            fråga Åsa Coenraads hur länge man ska kunna använda det material
            som spelats in med kamerorna ute i skogen. Tycker inte Moderaterna
            att det ska finnas en begränsning, återigen utifrån den personliga
            integriteten?
          </note>
          <note type="speaker">
            Anf. 76 ÅSA COENRAADS (M) replik:
          </note>
          <note>
            Herr talman! Lag stiftas och ska följas – om detta hoppas jag
            att vi är överens här i kammaren.
          </note>
          <note>
            Vi kan i dag se att det säljs tiotusentals kameror i butiker,
            via internet och på olika sätt, men vi vet inte var de finns.
            Vi vet dock att det finns ungefär 700 tillstånd för kameror. Vart
            tar alla dessa kameror vägen? Jag antar att de sitter i skogen
            någonstans, och då kan man ställa sig frågan varför. Jo, antagligen
            därför att man vill använda dem just för viltövervakning. Vi ser
            också att vi behöver bra viltövervakning för att kunna skjuta
            av fler vildsvin, eftersom det är ett stort problem i samhället.
            Jag hoppas att det besvarar Jens Holms ena fråga.
          </note>
          <note>
            Den andra frågan är: Vad ska filmerna användas till, och varför
            ska vi spela in i forskningssyfte? Jag vill ta ett exempel, nämligen
            det mårdhundsprojekt som vi har haft i Sverige. Där har vi tack
            vare viltövervakningen kunnat stoppa denna invasiva art , som
            var på väg att angripa Sverige på många fronter. Det är ett lyckat
            projekt där viltkamerorna har spelat en stor roll.
          </note>
          <note>
            Om detta kan vi prata mycket. Det är intressant att Vänsterpartiet,
            som stöder regeringens proposition, också stöder det mycket slarviga
            förslag som lämnats till riksdagen. Jag tycker att detta säger
            mer om Vänsterpartiets politik än de konkreta förslag som Alliansen
            vill ha från regeringen.
          </note>
          <note type="speaker">
            Anf. 77 RUNAR FILPER (SD):
          </note>
          <note>
            Herr talman! Jag ska börja med att säga att Sverigedemokraterna
            står bakom utskottets samtliga ställningstaganden i det betänkande
            vi diskuterar här i dag.
          </note>
          <note>
            Regeringens föreslagna utfodringsförbud är dåligt utformat och
            lämnar gamla problem olösta, samtidigt som man med ett utfodringsförbud
            skapar nya problem som ger upphov till juridiska oklarheter och
            utrymme för olika tolkningar. Det föreligger en överhängande risk
            för att förbudet leder till vitt skilda bedömningar om vad som
            är utfodring från fall till fall. Det framgår inte av propositionstexten
            hur allt detta ska hanteras i praktiken. En väl avvägd utfodring
            kan däremot minska både antalet trafikolyckor med vilt och skador
            på grödor och skog.
          </note>
          <note>
            Liksom en majoritet av remissinstanserna tillstyrker Sverigedemokraterna
            att dagens krav på tillstånd för kameraövervakning av vildsvin
            vid åtel ska ersättas med ett krav på anmälan och att kameraövervakning
            därefter få r användas från kväll till morgon. Det skapar incitament
            och förutsättningar för en effektivare jakt. Det är väl ändå detta
            som är andemeningen i detta – att vi ska komma underfund med hur
            vi ska kunna skjuta av vildsvinsstammen på bästa sätt. Då ska
            vi inte ta bort incitamenten för jakt.
          </note>
          <note>
            Vi är som sagt kritiska till inriktningen i propositionen. Vi
            anser att det är helt fel att förebygga lokala skador med ett
            nationellt beslut. Viltskador uppkommer ju väldigt lokalt. Jag
            har till exempel aldrig någonsin sett ett vildsvin i mina trakter
            i Värmland, även om de finns i Vänerområdet. Att i ett statligt
            regelverk reglera hur markägare får använda sin mark kan aldrig
            vara rätt väg att gå.
          </note>
          <note>
            Däremot ligger såklart ett extra stort ansvar på den markägare
            som utfordrar viltet. Att reglera viltet med jakt är jägarens
            ansvar. Det är också det bästa och mest gångbara sättet för att
            minska skador på grödor.
          </note>
          <note>
            Herr talman! Propositionen väcker ett antal berättigade frågor.
            Skulle ökade konflikter kunna bli ett resultat av propositionen?
            Utfordringsförbud, efterlevnad och kontroll – hur ska det hanteras?
            Leder det till skvaller, anmälningar och hotelser? Hur blir sämjan
            mellan markägare och jägare i grannskapet?
          </note>
          <note>
            Det kan skapa djupa konflikter som omöjliggör jaktsamverkan över
            stora områden, vilket bland annat är nödvändigt för att reglera
            just vildsvinsstammen. Lokala konflikter är inte önskvärda. Att
            man ska samsas om mängd och typ av utfordring, viltförvaltningsmål
            och viltstammarnas storlek, i dialog, jägare, bönder och andra
            markägare emellan, måste ändå vara det absolut viktigaste. Utfodring
            ska ske med rimliga mängder, god etik och rätt foder.
          </note>
          <note>
            Som sagt, en nationell lagstiftning för lokala problem löser
            inga problem.
          </note>
          <note>
            Herr talman! Sverigedemokraterna har också i ett särskilt yttrande
            förtydligat att ärenden och mål som gäller skydds- och licensjakt
            på de stora rovdjuren ska handläggas skyndsamt med förtur i domstol.
            Beslut om skyddsjakt, som syftar till att förhindra skador vid
            rovdjursattacker, kräver snabba beslut. Beslut om licensjakt som
            överklagas kräver en skyndsam han tering för att domstolarna ska
            hinna avgöra målen före jakttidens början.
          </note>
          <note>
            Dagens rättsordning har visat sig ha brister, vilket i sig medfört
            att myndighetsbeslut som överklagas har fördröjts så länge att
            den korta jaktsäsongen redan är till ända när väl målet har avgjorts
            av domstol. Detta medför inte bara bekymmer för drabbade djurägare
            utan skadar också förtroendet för hela rättssystemet när myndighetsbeslut
            inte kan verkställas. Det har vi sett prov på under 2012, 2013,
            2014 och 2016. Vi i Sverigedemokraterna vill inte ha samma rä
            ttscirkus gällande utfo dringen som har blivit den dystra verkligheten
            när det gäller överklagade myndighetsbeslut om licensjakt på varg.
          </note>
          <note type="speaker">
            Anf. 78 ESKIL ERLANDSSON (C):
          </note>
          <note>
            Herr talman! Miljö- och jordbruksutskottets betänkande Vi l dsvin
            och viltskador innehåller som sagt tre delar. Den första delen
            handlar om handläggning i domstol. Jag ser den delen som en del
            av svaret på de frågeställningar som har funnits under ganska
            lång tid när det gäller hur rovdjursförvaltningen ska vara i vårt
            land. När nu läget är som det är, efter de domstolsprövningar
            som har varit, tycker jag att regeringen har kommit med ett bra
            förslag i denna del. Det går säkert att utveckla det ytterligare,
            men det får duga i dagsläget.
          </note>
          <note>
            Den andra delen i betänkandet handlar om vildsvin och viltskador.
            Den delen tänkte jag återkomma till efter att ha nämnt den tredje
            delen, nämligen kameraövervakningen.
          </note>
          <note>
            Det har av tidigare talare här framhållits att det förmodligen
            finns tiotusentals övervakningskameror – vi får väl beteckna dem
            som illegala – i vårt land i dag, för det finns inte mer än drygt
            700 tillstånd för att sätta upp denna typ av övervakningskameror.
            Det är en etablerad del av bland annat den jaktliga utövningen
            att använda övervakningskameror för att övervaka det vilda. Då
            tycker jag att det är rimligt att det också finns ett regelverk
            som möjliggör för människor att leva ett legalt liv. Jag tycker
            att det är häpnadsväckande att regeringen ännu inte har kunnat
            få fram ett förslag som kan reglera denna frekventa företeelse
            i dag. Jag förutsätter att det arbete som i dag har aviserats
            av majoritetsföreträdarna påskyndas.
          </note>
          <note>
            Den stora delen i betänkandet handlar emellertid om vildsvin
            och viltskador. Jag var del av en regering som tillsatte den utredning
            som benämndes Jaktlagsutredningen. Den utredningen fick faktiskt
            inte arbeta färdigt. Den nuvarande regeringen tyckte tydligen
            att dessa frågor inte var av den vikten att man ville slutföra
            ett arbete som pågått under flera år. På så sätt blev det, kan
            man säga, kastat i sjön.
          </note>
          <note>
            Jag tycker att det är häpnadsväckande, vilket jag har sagt i
            någon tidigare debatt, att man inte lät en pågående utredning
            om en fråga som är angelägen för väldigt många människor i vårt
            land arbeta färdigt. Det var att kasta arbete och därmed offentliga
            medel i sjön att avsluta det arbete som hade pågått under en så
            lång tid.
          </note>
          <note>
            Jag tillsatte den här utredningen – jag talar i jagform, för
            det var jag som var ansvarig för tillsättandet – bland annat för
            att jaktlagstiftningen som sådan var föråldrad. Den har sina grunder
            i 1930-talet. Men jag gjorde det också för att vi har viltskador
            i vårt land. Det är viltskador som berör jordbruket och dess grödor
            men också skogen, skogsbruket, trafiken och så vidare. Och jag
            gjorde det för att vi i den regering som jag var en del av tog
            de här skadorna på stort allvar. Det vi eftersträvade var att
            få en samsyn från de olika intressenter som är berörda av de här
            frågorna.
          </note>
          <note>
            Nu kan jag konstatera att den samsyn som vi eftersträvade faktiskt
            har delgivits oss. Alla vi som nu är i kammaren har fått ett papper
            där man har skrivit ihop sig kring hur man vill ha det i den fråga
            som är under en väldig debatt i dag. Det är ett papper där Lantbrukarnas
            Riksförbund – LRF –, Jordägareförbundet och jägarna har enats
            om hur de vill ha utformningen av de bestämmelser som ska reglera
            den här saken.
          </note>
          <note>
            Till det tycker jag emellertid ska läggas att det redan i dag
            finns två lagstiftningar som i varje fall indirekt reglerar detta.
            I 3 kap. jordabalken står det ordagrant: ”Var och en skall vid
            nyttjande av sin eller annans fasta egendom taga skälig hänsyn
            till omgivningen.” Jag tycker att det måste utgöra grunden för
            hur markägare och fastighetsägare är gentemot varandra. Samma
            sak är, med lite andra ord, uttryckt i miljöbalken, vilken jag
            också betecknar som en grundläggande fundamental lagstiftning
            i vårt land. Detta måste på något sätt, tycker jag, utgöra grunden
            för följdlagstiftningar som kan komma att behövas i vårt samhälle.
          </note>
          <note>
            Varför har då detta blivit en nödvändighet? Ja, herr talman,
            som det har påpekats flera gånger kan det vilda ställa till skador.
            Men man måste alltså enligt lagstiftning som redan i dag finns
            ta skälig hänsyn till omgivningen – ingenting annat. Då handlar
            det om att avväga saker och ting, och det tycker jag inte att
            regeringen har gjort i det här fallet. Man har till exempel inte
            tagit hänsyn till vad som händer med alla de viltåkrar som finns.
            Ska de sprutas ned, plöjas upp eller inte få nyttjas? Man har
            inte tagit upp frågan om vad som händer när någon glömmer att
            skörda en gröda. Ska ett statligt organ ge sig ut, herr talman,
            och skörda eller destruera klövervallen, viltåkern eller den glömda
            grödan? Eller hur ska man göra?
          </note>
          <note>
            Dessutom är lagstiftningen, enligt det förslag som är framlagt,
            väldigt generellt utformad. Jag ska inte ta kammarens tid till
            att resonera ytterligare runt det, för det har tidigare talare
            gjort tillräckligt.
          </note>
          <note>
            Jag vill med det här anförandet, herr talman, yrka bifall till
            förslaget i föreliggande betänkande.
          </note>
          <note>
            I detta anförande instämde Gunilla Nordgren (M).
          </note>
          <note type="speaker">
            Anf. 79 ISAK FROM (S) replik:
          </note>
          <note>
            Herr talman! Jag t ack ar Eskil Erlandsson för anförandet även
            om jag inte kunde höra honom bringa någon klarhet i varför han
            har svängt. När Eskil Erlandsson tillsatte Jaktlagsutredningen
            och egentligen arbetade fram hela grunden för det förslag som
            nu ligger på vårt bord var det precis som både jag och Eskil sa:
            Det förekommer stora utfodringar som inte tas om hand.
          </note>
          <note>
            Vi har redan nu jordabalken, precis som Eskil Erlandsson redovisade.
            Vi har miljö- och hälsoskyddslagstiftningen i miljöbalken, som
            också kan användas men som inte används.
          </note>
          <note>
            Vi var bägge förmodligen ganska överens om att det behövde göras
            en insats på området. Och om vi nu var lite osäkra på vad som
            stod här fanns det möjlighet att göra ett gemensamt tillkännagivande
            till regeringen. Men Eskil Erlandsson och hans parti yrkar faktiskt
            avslag på punkt 1 i propo - sitionen. Man yrkar avslag, för man
            vill inte ha någon reglering av den felaktiga utfodring som pågår.
            Och man skickar in olika former av tvivel: Det är otydligt skrivet,
            man har inte förtroende för myndigheten och så vidare.
          </note>
          <note>
            Det ser väldigt olika ut runt om i landet. Det är därför som
            jag har tyckt att det är bra att länsstyrelsen ska ges ett reellt
            inflytande över detta. Det hade vi kunnat komma överens om. Ska
            det bli någonting måste ju också tillsynen fungera.
          </note>
          <note type="speaker">
            Anf. 80 ESKIL ERLANDSSON (C) replik:
          </note>
          <note>
            Herr talman! Skälet till att regeringen normalt lagstiftar i
            vårt land är att regeringen gör beredningar. Riksdagen lagstiftar
            ytterst sällan. Under de år jag har varit en del av riksdagen
            har det hänt vid något enstaka tillfälle, alltså inte ens en gång
            per år. Det beror på att riksdagen inte har den beredningsmöjlighet
            som en regering har. Det är skälet till att vi i det läge som
            vi var i när vi fick det ofullständiga materialet från regeringen
            sa: Vi måste avslå det. Därefter kom skrivelsen från Lantbrukarnas
            Riksförbund – LRF –, Jordägareförbundet och Jägarnas Riksförbund,
            där man hade enats. Det är ungefär det vi har uttryckt i vår motion
            som man nu har kommit överens om. Vad jag förstår, genom deras
            förbundsordförande och motsvarande, är man överens om detta.
          </note>
          <note type="speaker">
            Anf. 81 ISAK FROM (S) replik:
          </note>
          <note>
            Herr talman! Eskil Erlandsson talar om vad s kälet är . Skälet
            är väl snarare att Eskil Erlandsson nu har hemfallit till att
            lyssna mer på Jordägareförbundet än på sin tidigare organisation
            LRF. Det torde bli en diskussion mellan LRF:s medlemmar om det.
            Det är nämligen helt klart att i september tillskrev LRF oss alla
            och tyckte att det här var tämligen bra. Efter att Alliansen hade
            väckt sin motion kom ett gemensamt brev. När motionen var offentlig
            och lagd på riksdagens bord kom det en skrivelse. Detta måste
            LRF:s ordförande svara på gentemot sina medlemmar. Det är ingenting
            som vi kan ta i debatten här. Men det är ett faktum. Man ville
            avslå regeringens förslag. Allting här handlar om att man vill
            sätta käppar i hjulet för regeringen, som vill reglera den olagliga
            och osunda utfodringen. Det bygger på Jordägareförbundets förslag
            att man ska kunna utfodra stora mängder vilt och sälja för dyra
            pengar.
          </note>
          <note>
            Eskil Erlandsson har här i kammaren tydligt tagit ställning för
            den starka jordägaradeln mot de svaga arrendebönderna. Det är
            det som är fakta i kammaren i dag. Fakta är att Alliansen har
            yrkat avslag på regeringens förslag om att få till en ordning.
            Fakta är också att Eskil Erlandsson har bytt knä. Tidigare kanske
            han har suttit i LRF:s knä, men nu sitter han i Jordägareförbundets
            knä.
          </note>
          <note>
            (Applåder)
          </note>
          <note type="speaker">
            Anf. 82 ESKIL ERLANDSSON (C) replik:
          </note>
          <note>
            Herr talman! Jag sitter inte i någons knä. Jag står för de värderingar
            som jag genom åren har byggt upp för mig själv. En av de grundläggande
            värderingarna för mig är rådighet i äganderätten. Anledningen
            till det är att jag vet att man vårdar och sköter det man äger.
          </note>
          <note>
            Sedan finns det en omgivning, och den ska man också vårda. Lagstiftaren,
            Sveriges riksdag, har sagt att man ska ta skälig hänsyn till denna
            omgivning. Denna princip har varit ledande för mig också i den
            här debatten. Det gäller den lilla bonden såväl som den större
            jordägaren. Båda är skyldiga att ta hänsyn till omgivningen.
          </note>
          <note>
            Jag förutsätter att man kan tala med varandra, vilket nu har
            bevisats av det förslag som vi alla har fått ta del av. Enligt
            mitt sätt att se det är det dock inte möjligt att lagstifta om
            detta direkt i riksdagen. Det borde och ska en regering sköta.
          </note>
          <note type="speaker">
            Anf. 83 LARS TYSKLIND (L):
          </note>
          <note>
            Herr talman! Jag skulle vilja börja med att yrka bifall till
            förslaget i betänkandet och avslag på de två reservationerna.
          </note>
          <note>
            Jag vill ta upp frågan om skyndsamhet i domstol. Jag gick tillbaka
            och kontrollerade vad Liberalerna och jag själv sa i maj när vi
            diskuterade jakt och viltvård. Jag konstaterar att vi då sa att
            Högsta förvaltningsdomstolen hade sagt ifrån vad gäller överklaganden
            av dessa beslut. Vi måste fatta beslut så att funktionen blir
            som den var tänkt och så att man kan avgöra dessa frågor skyndsamt
            innan jaktsäsongen startar.
          </note>
          <note>
            Därför konstaterar jag nu att det är bra att det införs en paragraf
            i jaktlagen om att mål om de stora rovdjuren ska handläggas skyndsamt.
            Detta gäller Förvaltningsrätten i Luleå och även kammarrätten.
          </note>
          <note>
            Det är viktigt att följa upp denna förändring i lagstiftningen
            så att den i praktiken verkligen blir som vi har tänkt oss. Tanken
            är att de här målen ska avgöras i sak innan jaktperioden börjar
            för licensjakt och skyddsjakt. På den här punkten är vi eniga
            om att detta är bra, men vi måste följa upp det så att det fungerar
            i praktiken. Det torde det väl också kunna göra – förutsättningarna
            finns.
          </note>
          <note>
            Herr talman! Vi är också eniga om att det, vid vissa tillfällen
            och på vissa platser, förekommer direkt felaktig viltutfodring.
            Framför allt gäller det klövvilt. Vi diskuterar kanske mest vildsvin,
            men det handlar även om andra djur. Detta leder till oacceptabla
            skador på jord- och skogsbruk. Vi har pratat om skador i trädgårdar,
            och inte minst viltolyckor är en fråga som är relevant för många
            människor, med tanke på de tragedier som följer i spåren av dessa.
          </note>
          <note>
            Verklighetsbilden av det problem som vi ska lösa är det nog inte
            särskilt stor skillnad på. Därför kan jag tycka att man använder
            överord i denna debatt beträffande att vi skulle ha olika bild
            av problematiken, eller huruvida det finns en problematik eller
            inte. Från Liberalernas och Alliansens sida har vi tydligt markerat
            att det finns klara motiv för att det ska finnas möjlighet att
            utfärda förbud mot felaktig viltutfodring.
          </note>
          <note>
            Problemet är att det lagförslag som vi har fått från regeringen
            är alldeles för långtgående och oprecist. Därför vrids diskussionen
            och de frågor som har kommit upp här till att detta skulle handla
            om att inte göra någonting alls. Det handlar inte alls om det,
            utan det handlar om att göra det på ett annat sätt.
          </note>
          <note>
            Genom att – som regeringen nu gör – föreslå en lagstiftning som
            utgår från generella förbud, där man sedan beslutar om undantag
            utifrån lokala hänsynstaganden, riskerar man att slå över målet.
            Detta är inte lösningen. Det sättet att hantera lagstiftning riskerar
            definitivt att resultera i ett ökat antal juridiska processer.
            Det måste ändå kunna gå att överklaga alla dessa beslut. Varken
            viltvården eller de inblandade aktörerna gynnas av detta. Jens
            Holms påstående om att det handlar om att inte göra någonting
            alls är helt felaktigt.
          </note>
          <note>
            Att vi säger nej och vill avslå propositionen i denna del – vilket
            Isak From skapar dramatik kring – beror på att det är det sätt
            vi har att arbeta på när vi ska skicka tillbaka en proposition
            för att få tillbaka ett nytt förslag från regeringen. Vi har också
            markerat vilka utgångspunkter vi har: Vi vill att förslaget ska
            vara tydligare, mer preciserat och ge en tydligare ram för hur
            en lagstiftning ska se ut.
          </note>
          <note>
            Det ska handla om att ha möjlighet att kunna utfärda förbud mot
            utfodring av klövvilt när andra lösningar inte visar sig möjliga
            och när påtagliga skador finns. Det handlar, som sagt, om ett
            tydligt ramverk.
          </note>
          <note>
            Vidare tycker vi att det ska göras tydligt att ett förbud ska
            gälla i begränsade områden och under begränsad tid.
          </note>
          <note>
            Vissa organisationer har blivit slagträn i debatten. Vi kan konstatera
            att det kanske finns intresse även från dessa organisationer av
            att ha en samsyn i frågan. Det är väl inte alldeles märkligt att
            LRF, Jordägareförbundet och Svenska Jägareförbundet sätter sig
            ned och diskuterar en gemensam linje. Detta är också något vi
            har fått presenterat för oss.
          </note>
          <note>
            Jag tycker inte att vi ska använda dessa aktörer som slagträn
            i den politiska debatten. Man kan i stället konstatera att de
            har kommit fram till en linje som stämmer ganska väl överens med
            den linje som vi nu lägger fram som förslag. Jag tycker att regeringen
            också bör kunna ta sitt ansvar i detta avseende och skyndsamt
            – för att använda detta ord även här – återkomma med ett lagförslag
            som innehåller de förändringar som vi föreslår.
          </note>
          <note>
            Jag är övertygad om att det absolut mest effektiva sättet att
            få denna lagstiftning på plats är att vi nu säger nej till förslaget
            i propositionen och skickar tillbaka det till regeringen, som
            då får ett tydligt budskap från riksdagen om hur man vill ha lagstiftningen
            utformad. Regeringen kan sedan återkomma med ett nytt förslag.
          </note>
          <note>
            Att Isak From gör ett sådant stort nummer av att detta handlar
            om att avslå, att vi inte ens ser problemet och att vi inte vill
            göra någonting alls, kan jag i sammanhanget tycka är ganska märkligt.
          </note>
          <note>
            När det gäller tillståndsplikt och anmälningsplikt för kameraövervakning
            tänker jag inte säga så många ord. Det diskuterades kring att
            det finns tillstånd för 700 kameror. Jag kan inte verifiera den
            siffran, men om någon säger att det finns 10 000 kameror ute i
            skogen får jag väl hoppas att det stämmer. Det visar att vi har
            ett system som vi har tappat kontrollen över. Det måste vara angeläget
            att vi får ett system som faktiskt fungerar och som vi har kontroll
            över. Detta har definitivt med den personliga integriteten att
            göra – vi kan inte ha så många kameror ute i terrängen som vi
            inte har kontroll över.
          </note>
          <note type="speaker">
            Anf. 84 LARS-AXEL NORDELL (KD):
          </note>
          <note>
            Herr talman! I somras besökte jag Lillhärdal i södra Härjedalen,
            en by där jag är uppväxt. Jag talade med en man från Dalarna som
            berättade att folk i Älvdalen var förundrade och upprörda. De
            undrade vilka som upp - repade gånger hade förstört byvägen som
            man skulle köra på. Den var uppgrävd med stora diken, och man
            tittade snett på varandra och undrade vem det kunde vara.
          </note>
          <note>
            Svaret kom när en bilförare en natt plötsligt upptäckte att ett
            vildsvin bökade upp vägen som var belagd med oljegrus, som tydligen
            innehåller salt som vildsvinen gillar.
          </note>
          <note>
            Av denna berättelse förstår vi alltså att vildsvinen inte bara
            finns i Skåne och Mellansverige utan även i Norrland. Dessutom
            förstår vi att vildsvinen inte bara bökar upp åkrar, vallodlingar,
            villaträdgårdar, golfbanor och kyrkogårdar utan också vägar som
            är belagda med oljegrus. Vildsvinen står också för ett stort antal
            viltolyckor i trafiken, omkring 3 000 per år eller ett sextiotal
            i veckan, vilket är väldigt omfattande. Vi kan konstatera att
            vildsvinen orsakar skador för miljonbelopp varje år.
          </note>
          <note>
            Det är uppenbart att vildsvinsstammen i Sverige under ett antal
            år har ökat snabbt, och det är det många talare här i dag som
            har sagt. Ingen vet med säkerhet hur många det finns, men man
            har uppskattat, som vi har hört här tidigare i dag, att det finns
            175 000. Jag har också sett siffror på 250 000 och 350 000 djur
            i Sverige.
          </note>
          <note>
            I stället för att lägga krut på att försöka se till att så många
            vildsvin som möjligt skjuts tycker jag att regeringen skjuter
            över målet när man kommer med sitt förslag, som vi tycker borde
            återförvisas, och vi tycker att man ska komma tillbaka med ett
            bättre förslag.
          </note>
          <note>
            Gränsdragningen mellan vad som å ena sidan är utfodring och å
            andra sidan handlar om avledning från vägar, odlingar och åtling
            är svår att dra. Men det är alldeles riktigt att avarter med en
            omfattande utfodring av vildsvin leder till fler kultingar. Men,
            som sagt, vem avgör var gränsen går mellan avledning, åtling och
            utfodring? Som Eskil Erlandsson sa förut: Om någon skulle glömma
            att ta upp sin potatis ur jorden, är det då att betrakta som utfodring?
          </note>
          <note>
            Regeringen föreslår ett generellt förbud sommartid, medan problemet
            framför allt är stort vintertid. Vi vill komma åt den omfattande
            utfodringen, avarterna. Men jag tycker som sagt att regeringen
            skjuter över målet.
          </note>
          <note>
            Det gynnsamma vädret i år har dessutom lett till att bok och
            ek producerar extra mycket ollon, vilket brukar leda till att
            betydligt fler kultingar föds. Därmed kan vi förvänta oss att
            vildsvinsstammen växer i antal om inte avskjutningen ökar.
          </note>
          <note>
            Hur ska man då öka avskjutningen? Det finns en utredning som
            också tog upp alternativet med skottpengar. Men jag tror att det
            är betydligt bättre att låta marknaden ta hand om det här.
          </note>
          <note>
            Orsaken till att avskjutningen hittills inte varit tillräcklig
            är till stor del svårigheter att enkelt nå ut till konsumenterna
            med köttet. Därför behöver en översyn göras av vilka hinder som
            i dag finns för att vildsvinskött lättare ska nå till restaurangerna
            och till butikernas köttdiskar.
          </note>
          <note>
            Den modell som finns i Tyskland är värd att titta på och kanske
            kan tjäna som inspiration. Där har de inte, som i Sverige, krav
            på att vildsvinsköttet först måste passera vilthanteringsanläggningar
            innan det kan nå ut till kunderna. Självklart ska kravet på trikintest
            finnas kvar, men frågan är om inte kravet på vilthanteringsanläggningar
            borde tas bort i vårt land.
          </note>
          <note>
            Herr talman! Livsmedelsverket har också tidigare utrett frågan
            och föreslagit hur reglerna för hanteringen av vildsvinskött skulle
            kunna förenklas och att jägarna själva kanske skulle kunna leverera
            mindre mängder kött utan mellanhänder direkt till konsumenterna.
            Förslaget går ut på att med hänsyn till folkhälsan behålla kravet
            på trikinprovtagning, men i princip skulle jägaren vara ansvarig
            för provtagningen.
          </note>
          <note>
            Ett argument för att slopa kravet på vilthanteringsanläggning
            skulle också kunna vara att det sänker incitamentet för svart
            försäljning av vildsvinskött. Jag har i dag googlat på det här
            och sett att man kan köpa vildsvinskött. Jag misstänker starkt
            att det är illegal handel och att köttet inte gått via en vilthanteringsanläggning.
          </note>
          <note>
            Den vanligaste jaktmetoden för vildsvin är med åtel nattetid.
            Jakten försvåras dock av att det krävs tillstånd för att ha kameraövervakning
            av åteln. Ett borttagande av tillståndsplikten skulle underlätta
            jakten. Det är därför beklagligt att regeringen inte velat lägga
            fram ett sådant förslag.
          </note>
          <note>
            Det behövs också ett bättre stöd till näringsidkare som blivit
            lidande av vildsvinsskador. Eftersom vildsvin inte är ett fredat
            vilt kan den drabbade bonden i dag inte ansöka om ersättning för
            förlorad skörd eller pengar för stängsel. Kristdemokraterna föreslår
            att en möjlighet till ersättning för skador orsakade av vildsvin
            och annat klövvilt ska införas.
          </note>
          <note>
            Med dessa ord, herr talman, yrkar jag bifall till utskottets
            förslag, som vi har hört också har stöd från LRF, Jordägarna och
            Jägareförbundet, och avslag på motionerna.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 21.)
          </note>
          <note>
            § 17 Genomförande av EU:s direktiv om arbetstidens förläggning
            vid transporter på inre vattenvägar
          </note>
          <note>
            Trafikutskottets betänkande 2016/17:TU3
          </note>
          <note>
            Genomförande av EU:s direktiv om arbetstidens förläggning vid
            transporter på inre vattenvägar (prop. 2015/16:189)
          </note>
          <note>
            föredrogs.
          </note>
          <note type="speaker">
            Anf. 85 JIMMY STÅHL (SD):
          </note>
          <note>
            Herr talman! Vi ska nu behandla trafikutskottets betänkande TU3
            Genomförande av EU:s direktiv om arbetstidens förläggning vid
            transporter på inre vattenvägar .
          </note>
          <note>
            Jag vill börja med att yrka bifall till Sverigedemokraternas
            reserva ­ tion 1.
          </note>
          <note>
            Det är mycket glädjande att regeringen har fått upp ögonen för
            sjöfarten och möjligheten för fartygen att frakta gods inom Sverige.
            Begreppet inre vattenvägar är relativt nytt, och alla delar är
            inte på plats för att få igång den trafik som vi alla önskar.
            Att få igång trafiken på våra inre vattenvägar möjliggör att våra
            vägar och järnvägar avlastas.
          </note>
          <note>
            Regeringen har lagt fram en proposition genom EU:s direktiv om
            arbetstidens förläggning, och det finns egentligen inte mycket
            att säga om denna. Det som vi har att anmärka på är i sak detsamma
            som Seko har anmärkt på. Det handlar kort och gott om att sjömännen
            ska tvingas att spara sina papper, inklusive lönebesked, i minst
            ett år. Vi anser att det inte bör vara en skyldighet och vill
            att man ska stryka just den delen i § 13 i propositionen.
          </note>
          <note>
            I övrigt tycker vi att propositionen ser bra ut, så jag tänker
            inte orda så mycket mer om den.
          </note>
          <note>
            I detta anförande instämde Per Klarberg (SD).
          </note>
          <note type="speaker">
            Anf. 86 EMMA WALLRUP (V):
          </note>
          <note>
            Herr talman! Det är bra att en arbetstidsreglering nu införs
            i den inre sjöfarten. Frågan har inte tidigare varit reglerad
            på vare sig EU-nivå eller nationell svensk nivå. Men det är ett
            problem att personer som arbetar ombord på en farkost som ingår
            i ett företag, enskild firma, och har F-skattsedel inte ska inbegripas
            i det här regelverket.
          </note>
          <note>
            Det hänvisas i betänkandet till att frågan om arbetstagarförhållanden
            ska avgöras genom en helhetsbedömning där omständigheten ska ses
            utifrån ett helhetsperspektiv. Man pratar runt omkring detta,
            men man beskriver inte konkret varför man inte vill reglera arbetstiden
            även för personer med F-skattsedel.
          </note>
          <note>
            För att orka göra ett bra jobb behöver vi vila och ha rimliga
            arbetstider. Det är en illusion som har uppkommit hos arbetsgivarna
            de senaste åren att det går att pressa arbetstagarna ytterligare
            och få mer utfört. Det är dags att flytta fram marginalerna igen.
            De har blivit för små för att vi ska kunna ha ett samhälle med
            kvalitativa samhällstjänster.
          </note>
          <note>
            Det samhälle vi byggde upp med stark arbetsrätt och mer rimliga
            marginaler på arbetsuppgifterna gav kvalitativa funktioner och
            en större trygghet och livskvalitet för arbetstagaren. Detta har
            urholkats, och kvaliteten på en rad områden har drastiskt förändrats
            sedan vi gick med i EU.
          </note>
          <note>
            Ett stort problem inom många områden är att man använder F-skattsedel
            som anställningsform, inte för att ha ett eget företag. Vi ser
            detta inom åkerinäringen, och Seko visar att samma problem finns
            just inom detta område. Man har i sitt remissvar påpekat att även
            enskilda firmor därför borde ingå i detta regelverk.
          </note>
          <note>
            Vänsterpartiet delar Sekos uppfattning och har därför lämnat
            en reservation. Jag yrkar bifall till denna reservation, nr 2.
          </note>
          <note type="speaker">
            Anf. 87 SUZANNE SVENSSON (S):
          </note>
          <note>
            Herr talman! Vi behandlar nu trafikutskottets betänkande 2016/17:TU
            3 som grundar sig på regeringens proposition Genomförande av EU:s
            direktiv om arbetstidens förläggning vid transporter på inre vattenvägar
            .
          </note>
          <note>
            Herr talman! Jag yrkar bifall till utskottets förslag och regeringens
            proposition 2015/16:189 samt avslag på samtliga reservationer.
          </note>
          <note>
            Herr talman! Bakgrunden till förslaget är att det 2012 ingicks
            ett avtal mellan parterna på europeisk nivå inom sektorn för transporter
            på inre vattenvägar angående arbetstidens förläggning. Man ansåg
            att de särskilda arbets- och levnadsförhållanden som rådde vid
            transporter på inre vattenvägar inte fanns med i tillräcklig utsträckning
            i de bestämmelser som gällde enligt arbetstidsdirektivet. Samtidigt
            ville man också skapa lika ramvillkor på arbetsmarknaden för sektorn
            och förhindra illojal konkurrens som berodde på skillnader i lagstiftningen
            i fråga om arbetstidens förläggning.
          </note>
          <note>
            Genomförandet sker huvudsakligen genom en ny lag, lag om arbetstid
            vid inlandssjöfart, och genom ändringar i fartygssäkerhetslagen,
            arbetsmiljölagen och lagen om vilotid för sjömän. Den nya lagen
            och lagändringarna föreslås träda i kraft den 31 december 2016.
          </note>
          <note>
            Anledningen till att man inför en ny lagstiftning och inte bara
            en förändring i arbetsmiljölagen är att vilotidslagen huvudsakligen
            gäller endast ombord på svenska fartyg, medan direktivet om arbetstid
            för inlandssjöfart gäller inom medlemsstatens territorium oavsett
            i vilken stat fartyget är registrerat.
          </note>
          <note>
            Herr talman! Jag konstaterar att det finns ett intresse för att
            bedriva inlandssjöfart i både Mälaren och Vänern och att det är
            bra att regelverket kommer på plats. I förlängningen kan det innebära
            att mer godstransporter kan flyttas över till sjöfart. Trafikverket
            visar här ett bra omdöme när man klargör att man inte vill ha
            stenmassorna från Förbifart Stockholm på väg, utan de ska fraktas
            bort sjövägen.
          </note>
          <note>
            Herr talman! Stockholms universitet utreder på regeringens uppdrag
            regler för cabotage för inlandssjöfarten, och uppdraget ska redovisas
            den 15 december 2016.
          </note>
          <note>
            Regeringen har dessutom gett Sjöfartsverket, i nära samarbete
            med Trafikverket, i uppdrag att analysera utvecklingspotentialen
            för inlandssjöfarten och kustsjöfarten i Sverige. Man ska identifiera
            eventuella hinder för en utveckling och, om det behövs, föreslå
            åtgärder för att främja förutsättningarna för sjöfartens gods-
            och persontransporter. Utredningen ska vara klar den 31 december
            2016.
          </note>
          <note>
            I och med att lagstiftningen för inlandssjöfarten kommer på plats
            och att regeringen har initierat dessa utredningar stärker vi
            svensk sjöfart ytterligare.
          </note>
          <note>
            (Applåder)
          </note>
          <note type="speaker">
            Anf. 88 BORIANA ÅBERG (M):
          </note>
          <note>
            Herr talman! Betänkandet handlar om reglering av arbetstiderna
            inom sektorn för transporter på inre vattenvägar, men det ger
            också ett ypperligt tillfälle att tala om inlandssjöfart. Vi kan
            nämligen aldrig tala för mycket om sjöfart.
          </note>
          <note>
            Sett ur energisynpunkt erbjuder sjöfarten det bästa sättet att
            transportera stora godsvolymer. Sjöfarten i allmänhet, och inlandssjöfarten
            i synnerhet, har stor utvecklingspotential i ett land som Sverige
            med så mycket kust och många vattendrag. Överföring av godstransporter
            till vattenvägar skulle kunna avlasta våra redan hårt belastade
            vägar och järnvägar samt bidra till minskning av skadliga utsläpp.
          </note>
          <note>
            Efter flera års arbete av alliansregeringen kom de första grundläggande
            reglerna för inlandssjöfart på plats i december 2014. I ett första
            steg blev inlandssjöfart tillåten på Vänern via Göta älv ned till
            Göteborg och på Mälaren ut till Stockholm respektive Södertälje
            kanal.
          </note>
          <note>
            Vi i Alliansen har hela tiden drivit frågan om att inlandssjöfarten
            inte ska belastas med en mängd särregler utan ska göras till ett
            konkurrenskraftigt trafikslag. Dessvärre har inlandssjöfarten
            fortfarande inte vuxit i den omfattning som alla hade hoppats.
            Därför har Sjöfartsverket fått i uppdrag att i samarbete med Trafikverket
            analysera hindren för utveckling och föreslå åtgärder för främjande
            av inlandssjöfart. Som redan nämnts ska uppdraget redovisas senast
            i december 2016. Vi väntar med spänning på resultatet.
          </note>
          <note>
            Dagens debatt är inte lika spännande. Den handlar om genomförande
            av EU:s direktiv om arbetstidens förläggning vid transporter på
            inre vattenvägar. För att genomföra detta direktiv har det krävts
            en ny lag, lag om arbetstid vid inlandssjöfart, och förändringar
            i lagen om vilotid för sjömän, arbetsmiljölagen och fartygssäkerhetslagen.
          </note>
          <note>
            Vi tycker att det är positivt att lagstiftningen harmoniseras
            inom EU eftersom det säkerställer likvärdiga konkurrensförhållanden.
            Vidare anser vi att det är positivt att egenföretagare undantas
            från reglerna. Onödig byråkrati har aldrig främjat utvecklingen
            av en bransch.
          </note>
          <note>
            Nu när vi har fått lagarna om arbetstiden för inlandssjöfarten
            på plats är det dags att få även inlandssjöfarten på plats, på
            riktigt.
          </note>
          <note>
            Jag yrkar bifall till förslaget.
          </note>
          <note>
            (Applåder)
          </note>
          <note>
            I detta anförande instämde Erik Ottoson och Jessica Rosencrantz
            (båda M) .
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 21.)
          </note>
          <note>
            § 18 Ny kompetensagenda för Europa
          </note>
          <note>
            Utbildningsutskottets utlåtande 2016/17:UbU7
          </note>
          <note>
            Ny kompetensagenda för Europa (KOM(2016) 381)
          </note>
          <note>
            föredrogs.
          </note>
          <note type="speaker">
            Anf. 89 HÅKAN BERGMAN (S):
          </note>
          <note>
            Herr talman! Nu behandlar vi utbildningsutskottets granskning
            av EU-kommissionens meddelande om en ny kompetensagenda för Europa.
            Tanken är att riksdagen inte ska fatta några beslut annat än att
            utlåtandet läggs till handlingarna. Dock kommer de synpunkter
            som framförs i utskottets utlåtande att skickas till EU-kommissionen
            inför det fortsatta arbetet med agendan.
          </note>
          <note>
            EU-kommissionens förslag handlar om hur kunskap och kompetens
            kan stärkas i Europa och i alla medlemsstater. Kommissionen inleder
            meddelandet med att säga att kompetens är vägen till anställbarhet
            och välstånd och att människor måste ha rätt kompetens för att
            kunna arbeta med kvalificerade uppgifter och förverkliga sin potential
            som trygga, aktiva medborgare. Kommissionen använder en bred definition
            av begreppet kompetens: det en person vet, förstår och kan göra.
          </note>
          <note>
            I den globala ekonomin och det kunskapssamhälle vi lever i bestäms
            konkurrenskraft och innovationsförmåga i hög grad av tillgången
            till kunskap och kompetens och förmågan att utveckla eller sätta
            samman dem till ny kompetens. Men kommissionen framhåller också
            att kompetens är avgörande för den sociala sammanhållningen i
            Europa. Jag instämmer i det.
          </note>
          <note>
            I ett Europa med hög arbetslöshet, växande ekonomiska klyftor,
            stora kunskapsklyftor i samhällen samt länder eller regioner som
            halkar efter hotas alltså inte bara innovationsförmågan och konkurrenskraften
            utan också den sociala sammanhållningen och stabiliteten i unionen.
            Här står Europa inför stora utmaningar.
          </note>
          <note>
            Kommissionen pekar på att ca 70 miljoner av invånarna i de europeiska
            länderna inte har tillräcklig läs- och skrivförmåga, att ännu
            fler har bristande räknefärdigheter och att nödvändig digital
            kompetens saknas i dag. Mer än hälften av de 12 miljoner långtidsarbetslösa
            som finns inom EU – helt ofattbara siffror, för övrigt – har en
            låg utbildningsnivå.
          </note>
          <note>
            Man pekar också på kompetensbrist och kompetensglapp, hög arbetslöshet
            och att många människor har jobb som inte motsvarar deras kunnande,
            samtidigt som 40 procent av arbetsgivarna i Europa har svårt att
            hitta personer med den kompetens som behövs för tillväxt och innovation.
          </note>
          <note>
            Man konstaterar också att lärande i allt större utsträckning
            sker utanför det formella utbildningssystemet – i arbetet, på
            nätet, genom egen fortbildning, i sociala och frivilliga aktiviteter
            eller genom frivilligarbete – men att detta informella lärande,
            eller tysta lärande, som man kan kalla det för, sällan ges ett
            erkännande eller kan valideras.
          </note>
          <note>
            Det är något av bakgrunden till behovet av en ny kompetensagenda,
            och kommissionen menar att det kommer att krävas betydande politiska
            insatser och reformer på utbildningsområdet i alla medlemsstater.
          </note>
          <note>
            Kommissionen är klar över att respektive medlemsstat bestämmer
            om undervisningens och utbildningens innehåll samt utbildningssystemets
            organisation men menar att det krävs en gemensam satsning för
            att uppnå ändamålsenliga och hållbara resultat. Agendan är en
            del i ett brett arbete med olika insatser för att stärka det man
            kallar kompetensbasen i Europa.
          </note>
          <note>
            Herr talman! Agendan innehåller sammanlagt tio initiativ, och
            arbetet kommer att inriktas på tre områden: kompetensutveckling,
            kompetenser och kvalifikationer som är jämförbara mellan medlemsländerna
            och bättre sätt att inventera kompetens. Initiativen är av olika
            slag och karaktär och är olika långtgående.
          </note>
          <note>
            Utskottet har granskat kommissionens förslag, och det finns enighet
            om yttrandet. Utskottet ser positivt på att stärka kompetensbasen
            i Europa genom samarbete. Utskottet konstaterar att mycket redan
            görs på nationell nivå i medlemsstaterna. I Sverige pågår flera
            nationella initiativ som berörs i agendan: stora satsningar på
            vuxenutbildning, kvalificerad yrkeshögskoleutbildning, validering,
            vägledning och arbete med digitalisering.
          </note>
          <note>
            Samarbetet mellan medlemsstaterna är viktigt, och det är angeläget
            med erfarenhets- och informationsutbyte på utbildningsområdet,
            framför allt därför att EU:s medlemsstater står inför liknande
            utmaningar. Samtidigt är det viktigt att framhålla att utbildning
            är en nationell kompetens, det vill säga att medlemsstaterna själva
            bestämmer om inriktning, innehåll och utbildningssystemets organisation
            i varje land.
          </note>
          <note>
            Utskottet anser vidare att agendans innehåll bör ha ett mer tydligt
            fokus på frågor där EU:s insatser kan ge ett mervärde, till exempel
            jämförbara kvalifikationer och möjligheten för medborgare att
            röra sig över gränserna men också ett gemensamt arbete för att
            stärka yrkesutbildningarnas roll i de olika länderna.
          </note>
          <note>
            I yttrandet påpekas att utformningen av agendan inte får leda
            till att det uppstår målkonflikter i förhållande till medlemsstaternas
            egna ambitioner för de nationella utbildningssystemen. I Sverige
            har vi sedan länge utbildning för vuxna som en reguljär del på
            olika nivåer i utbildningssystemet, inklusive yrkesutbildningar
            och högre yrkesutbildning. Det ger stora möjligheter till flexibelt
            lärande och till personlig utveckling och bildning. I Sverige
            har också våra folkhögskolor och all den verksamhet som finns
            inom folkbildningen och våra studieförbund en viktig roll.
          </note>
          <note>
            Herr talman! Jag tycker personligen att EU-dokumentet En ny kompetensagenda
            för Europa är ganska spännande och att den innehåller flera intressanta
            ansatser och förslag. Jag tycker att resonemangen och förslagen
            om att lågutbildade ska få möjlighet att kartlägga sin befintliga
            kompetens och sitt behov av kompetenshöjning är intressanta. Jag
            tycker att valideringstankarna och möjligheten att validera så
            kallad tyst kunskap, informellt lärande och nyanländas kunskaper
            är viktiga liksom tankarna om höjd kvalitet i yrkesutbildningarna.
          </note>
          <note>
            Målet, skriver kommissionen, är ett gemensamt engagemang och
            en delad vision om kompetens som nyckeln till hållbara arbetstillfällen,
            tillväxt och konkurrenskraft för hela Europa. Låt mig också lägga
            till social sammanhållning – jag tror att det är viktigt.
          </note>
          <note>
            Uppgiften är att hitta balansen mellan vad EU kan, bör och vill
            göra å ena sidan och medlemsstaternas egen beslutsrätt, ansvar
            och ambitioner för sina egna utbildningssystem å andra sidan.
            Jag tycker att kommis ­ ­ sionen har en del kvar i arbetet med
            att förtydliga denna balans.
          </note>
          <note>
            Avslutningsvis är det bra att medlemsstaternas parlament tidigt
            kan komma in i diskussionen om EU-förslag. Det var också ett bra
            initiativ av riksdagens talman att skicka meddelandet till utbildningsutskottet.
            Det har lett till att vi har haft en bra utskottsdiskussion, en
            granskning och nu en möjlighet till en kammardebatt om förslaget.
          </note>
          <note>
            Med detta vill jag yrka bifall till utskottets förslag till beslut.
          </note>
          <note>
            (Applåder)
          </note>
          <note type="speaker">
            Anf. 90 BETTY MALMBERG (M):
          </note>
          <note>
            Herr talman! I likhet med vad Håkan Bergman sa vill vi i Alliansen
            – som jag representerar här i dag – inom utbildningsutskottet
            tacka talmannen och gruppledarna som i samråd beslutat att denna
            fråga bör ligga till grund för en debatt.
          </note>
          <note>
            Dagens ärende gäller alltså den nya kompetensagendan för Europa.
            Vi tycker att det är bra, eftersom vi ser det som högst väsentligt
            att riksdagen tidigt får chansen att granska och debattera de
            eventuella beslut som kommer att beröra Sverige men som kommer
            att fattas i EU-sfären. De är många.
          </note>
          <note>
            Sett till den kommunala nivån hävdar Sveriges Kommuner och Landsting
            i olika rapporter att hela 60 procent av de beslut de fattar på
            olika sätt är påverkade från Bryssel, antingen via rättsliga beslut
            eller via rekommendationer där EU har en ambition att påverka.
          </note>
          <note>
            Dagens betänkande rör det sistnämnda, nämligen ett område där
            EU har ambitionen att försöka påverka medlemsländerna att öka
            sin kompetens ­ försörjning. Det gör de även om de egentligen
            inte har befogenhet till det.
          </note>
          <note>
            Jag kommer att ha en lite annorlunda ansats än min debattör från
            Socialdemokraterna. Vi i Alliansen vill betona det som är frågor
            som EU ska engagera sig i och det som EU inte ska engagera sig
            i. Därför kommer jag inte att referera så mycket till vad kompetensagendan
            innehåller i sak.
          </note>
          <note>
            Men vi tycker att det är glädjande att ett enigt utbildningsutskott
            noga framhåller att utbildningsfrågorna är del av den så kallade
            nationella kompetensen och att EU nu endast har befogenhet att
            stödja, samordna eller komplettera medlemsländernas åtgärder på
            detta område. Utbildningsutskottet markerar alltså ett revir,
            och det gör vi på goda grunder.
          </note>
          <note>
            Med detta sagt är frågeställningarna som lyfts fram i agendan,
            liksom vissa av de åtgärder som föreslås, viktiga. Vem kan säga
            nej till att EU vill höja kompetensnivån i Europa och att europeiska
            länder i högre grad ska uppmärksamma frågor såsom vuxenutbildning,
            ekonomiskt studiestöd och digitalisering? Det gör i alla fall
            inte svenska politiker, eftersom detta är precis vad vi jobbar
            för och har jobbat för sedan många decennier tillbaka. Men vi
            vill, som sagt, besluta om dessa frågor själva.
          </note>
          <note>
            Ett enigt utbildningsutskott uttalar därför också att agendan
            bör ha ett mer tydligt fokus på frågor där EU faktiskt kan ge
            ett mervärde, precis som Håkan Bergman sa. Som exempel nämner
            vi validering av formell och informell kompetens, vilket är avgörande
            för att personer som flyttar mellan olika länder snabbare ska
            komma i studier eller i sysselsättning. Det är något som hittills
            har visat sig vara så svårt, men som är än mer trängande och angeläget
            i migrationens spår. Här behövs gemensamma metoder där EU kan
            samordna och/eller komplettera medlemsländernas ansträngningar.
          </note>
          <note>
            Men vi i Alliansen anser att det vore bra om Sverige också kan
            låta sig inspireras av några frågor som nämns i kompetensagendan.
            Det rör framför allt nya områden som lyfts fram i form av vikten
            att främja företagaranda och entreprenörskap, lärlings- och yrkesutbildningar
            och ökad studie- och yrkesvägledning. Detta är förbättringsområden
            som alla identifierades och aktualiserades under alliansregeringens
            tid och som behöver fortsatt uppmärksamhet genom ett strategiskt
            och systematiskt arbetssätt.
          </note>
          <note>
            Alliansen i utskottet välkomnar också att kompetensagendan tar
            ett helhetsgrepp såtillvida att den lyfter fram frågor alltifrån
            utbildning, via näringspolitik och till integration. Men det gör
            dessvärre också att agendan blir spretig och ofokuserad, och det
            borde åtgärdas.
          </note>
          <note>
            I sammanhanget vill vi också uttrycka vår oro för att finansieringen
            av det fortsatta EU-arbetet med agendan är oklar. Därför tycker
            vi att det som antyds i skrivningarna om att Horizon 2020, som
            rör mycket av forskning och innovation, och Erasmus+ väntas bidra
            till finansieringen är mycket illavarslande. Det känns inte rätt.
          </note>
          <note>
            Herr talman! Avslutningsvis vill vi i Alliansen – då talar jag
            för Moderaterna, Centern, Liberalerna och Kristdemokraterna –
            framhålla att vi står bakom majoritetstexten i dagens betänkande
            men att vi också noggrant kommer att överväga våra framtida ställningstaganden
            då de enskilda rättsakterna sedermera kommer att behandlas i utskottet.
          </note>
          <note>
            (Applåder)
          </note>
          <note>
            I detta anförande instämde Annika Eclund (KD).
          </note>
          <note type="speaker">
            Anf. 91 ROBERT STENKVIST (SD):
          </note>
          <note>
            Herr talman! Jag har inte heller något annat yrkande än att ärendet
            läggs till handlingarna. Det var, som sagt, ett enigt utskott
            som ställde sig bakom detta utlåtande.
          </note>
          <note>
            Jag tänkte nämna lite grann om utskottets utlåtande. Håkan Bergman
            gick på ett förtjänstfullt sätt igenom själva kompetensagendan.
            Jag kommer att återkomma till den, måhända med en något mer kritisk
            touch.
          </note>
          <note>
            Jag tycker att det var ett bra och välavvägt utlåtande. Det är
            det bästa som jag har sett om EU i riksdagen.
          </note>
          <note>
            I dokumentet nämns att EU ska ha som uppgift att komplettera,
            inte dubblera, verksamheter. Det är bra. Finansieringen nämns
            och ska enligt uppgift inte belasta vår nationella budget. Det
            är få förslag som gör det direkt. Vi betalar en ganska hög EU-avgift,
            och nästan alla kostnader är indirekta. Jag tror att det är ett
            rimligt antagande att även de indirekta kostnaderna blir rätt
            små med denna kompetensagenda. Det framgick också av handlingarna.
          </note>
          <note>
            Frivillig medverkan nämns, vilket är bra. Det påpekas att man
            i Sverige arbetar med många av de saker som tas upp i dokumentet.
            Det känns ibland nästan som om sådana här förslag inte är riktigt
            riktade till norra Europa utan till andra länder som inte har
            ett lika bra utbyggt skolsystem.
          </note>
          <note>
            På ett utskottsmöte väcktes frågan om vad vi kan lära oss av
            andra och vi kan lära ut till andra. Jag tror inte att jag är
            det minsta scoutaktig när jag påstår att vi gällande själva skolsystemet
            inte har så mycket att lära av andra – tvärtom. Vi skulle kunna
            lära andra en hel del.
          </note>
          <note>
            Själva systemet är vi bra på. När det däremot gäller innehållet
            i systemet, som själva undervisningen, ordning och reda och så
            vidare, kan vi ha mycket att lära av vissa andra länder. Detta
            illustreras bland annat i form av de sjunkande resultaten i PISA-undersökningar
            och andra liknande undersökningar. Här borde vi kanske öppna dörren
            betydligt mer än i dag för vissa utländska impulser.
          </note>
          <note>
            Slutligen, när det gäller vårt dokument, poängteras detta med
            prioriteringar. Det är kanske viktigare nu än vi kan föreställa
            oss. Vi mister nämligen inkomsterna från Storbritannien i EU:s
            budget. Det kommer att bli ett avbräck, och det ska bli mycket
            intressant att se hur man hanterar det.
          </note>
          <note>
            Herr talman! Jag ska nämna några ord om själva kompetensagendan.
            Jag försöker att vara positiv men är måhända lite mer negativ
            än Håkan Bergman.
          </note>
          <note>
            I dokumentet tar man upp mycket av det som vi jobbar med hela
            tiden i vårt land, till exempel att få in arbetslösa i utbildning
            så att de blir anställbara och matchar det som arbetsmarknaden
            efterfrågar etcetera. Man påpekar också att arbetsmarknaden, och
            samhället i övrigt, är stadd i förändring. Det vet vi naturligtvis.
            Om EU driver på medlemsländerna så att vi och andra medlemsländer
            kan matcha utbildningarna bättre är det bra. Men huvudsakligen
            sker naturligtvis även detta på nationell nivå.
          </note>
          <note>
            Det står också i kompetensagendan att kommissionen ska stödja
            flexibla läroplaner. Vad är flexibla läroplaner? Men tänk om medlemsländerna
            inte vill ha det? Det låter i alla fall som någonting som jag
            inte vill ha.
          </note>
          <note>
            I samma stycke står det något om innovation i undervisningen.
            Det låter inte som någonting för svenska förhållanden. Jag vet
            inte ens riktigt vad det innebär.
          </note>
          <note>
            En annan märklig passage finns på s. 19: EU kommer att bedöma
            medlemsstaternas reforminsatser genom landspecifika analyser och
            genom att främja ömsesidigt lärande och evidensbaserade politiska
            beslut.
          </note>
          <note>
            Om vi inte tar evidensbaserade politiska beslut, vad händer då?
            Ska vi pryglas på torget i Bryssel, eller? Vi tar vilka beslut
            vi vill här. Det är helt enkelt nationellt självbestämmande. Jag
            tycker att EU går för långt och har ett tonfall som är arrogant
            ibland.
          </note>
          <note>
            Det står också i dokumentet att EU jobbar för en attitydförändring
            hos individer och organisationer. Det kanske behövs, speciellt
            kanske hos britterna. Men det kan tolkas som lite översittaraktigt.
          </note>
          <note>
            Vidare meddelar kommissionen och rådet att man har lyckats i
            sin strategi att höja utbildningsnivån. Det är jättebra. Nu ska
            man koncentrera sig på utbildningens kvalitet i stället – själva
            innehållet.
          </note>
          <note>
            Detta är helt rätt tänkt, och det är exakt vad vi borde göra
            även i vårt eget land. För en gångs skull tycker jag att man inom
            EU har kommit fram med något riktigt bra.
          </note>
          <note>
            Detta måste naturligtvis huvudsakligen ske på nationell nivå,
            inte på EU-nivå. Men om EU kan driva på denna positiva utveckling
            tycker jag att det är jättebra.
          </note>
          <note>
            Lite längre ned står det: Vidare anser EU-kommissionen att alla
            måste kunna läsa och skriva.
          </note>
          <note>
            Jag håller med EU om det. Man har helt rätt. Det är skarpsinnigt.
          </note>
          <note>
            Kommissionen tar upp vikten av yrkesutbildningar. Det är exakt
            den fråga som vi alla jobbar med nationellt, och regeringen har
            nyligen lagt fram en proposition om yrkeshögskolor. Det är för
            övrigt en bra proposi ­ tion.
          </note>
          <note>
            Tydligen är detta med yrkeshögskolor ett europeiskt problem,
            när det gäller matchningen i fråga om arbetsmarknadens behov av
            rätt utbildad arbetskraft. Om vi kan få till något fruktbart samarbete
            när det gäller detta tycker jag att det är bra.
          </note>
          <note>
            I dokumentet står det om en gemensam referensram för yrkeskvalifikationer,
            där människor ska kunna söka jobb i hela Europa och där kvalifikationerna
            direkt ska kunna avläsas i hela EU. Tanken är faktiskt inte helt
            fel, även om vi – ifall jag minns rätt – har motsatt oss delar
            av detta.
          </note>
          <note>
            Sedan skymtar man dock i texten att väldigt få använder sig av
            detta system. Vi har alltså ett system som kostar stora summor
            pengar men som få använder. Det är ett enormt resursslöseri. Nu
            när brexit står för dörren måste vi börja prioritera. Jag vet
            inte om någon här inne i lokalen har tänkt på det , men i och
            med brexit försvinner en ansenlig del av EU:s budget. Har vi sett
            några planer på hur EU:s budget ska bantas?
          </note>
          <note>
            Sammanfattningsvis, herr talman: Många idéer som EU driver, och
            många idéer även i detta dokument, är i grunden bra. En del fungerar
            väl någorlunda som det är tänkt, medan andra inte fungerar i praktiken,
            på grund av en massa orsaker. Det kan vara att länderna i EU ligger
            för olika till vad gäller utvecklingsnivå. Det är väl den främsta
            orsaken.
          </note>
          <note>
            En del idéer ser bra ut på papperet men fungerar inte i verkligheten.
            Så är det ju inom företagsvärlden också – man prövar idéer som
            inte håller måttet, och då lägger man ned dem. I EU driver man
            idéerna i alla fall, eftersom kostnaderna ändå är täckta och man
            vill undvika en prestigeförlust. Till slut blir det ju ett svart
            hål där pengarna rinner bort.
          </note>
          <note>
            Sedan är det så att detta förslag tillsammans med liknande förslag
            verkar lägga sig på en europeisk lägstanivå, och eftersom Sverige
            inte befinner sig på denna lägstanivå har vi ibland inte speciellt
            mycket att hämta.
          </note>
          <note>
            För att avsluta lite positivt, herr talman, hoppas jag på ett
            framgångsrikt samarbete i Europa när det gäller frihandel, bekämpning
            av kriminalitet och liknande. Där tror jag att det finns mycket
            att hämta även för Sveriges del.
          </note>
          <note type="speaker">
            Anf. 92 ELISABET KNUTSSON (MP):
          </note>
          <note>
            Herr talman! Kunskap väger tungt men är lätt att bära. När man
            väl har skaffat sig kunskap om något kan ingen ta den ifrån en.
            Kunskap är också förutsättningen för att man ska kunna vara med
            och påverka ett samhälle och stärka demokratin. Den är nyckeln
            till ett rikt liv, personlig utveckling och bildning.
          </note>
          <note>
            Möjligheten att skaffa sig kunskap och utbildning ser väldigt
            olika ut, mycket beroende på i vilket land man bor. Olika länders
            utbildningssystem är uppbyggda på olika sätt. Vi lever i ett samhälle
            där det händer så mycket nya saker i rask takt. Nya innovationer
            lanseras, nya hjälpmedel blir tillgängliga för gemene man och
            behovet av utbildning och vidareutbildning bara ökar.
          </note>
          <note>
            Europas länder står inför en stor utmaning när det gäller kompetens
            och kompetensutveckling. Kunskapsklyftan har en tendens att öka,
            vilket kan leda till ett demokratiskt underskott. Kompetensagendan
            vi diskuterar i dag har sammanlagt tio initiativ. Det är tre övergripande
            områden, nämligen
          </note>
          <note>
             bättre och mer relevant kompetensutveckling
          </note>
          <note>
             tydligare och mer jämförbara kompetenser och kvalifikationer
          </note>
          <note>
             bättre kompetensinvestering och dokumentering, liksom mer välgrundade
            yrkesval.
          </note>
          <note>
            I Sverige pågår flera nationella initiativ inom de områden som
            kompetens ­ agendan berör, bland annat inom vuxenutbildning, validering,
            ekonomiskt studiestöd, vägledning och digitalisering.
          </note>
          <note>
            Människor behöver en bred kompetens för att kunna förverkliga
            sig själva såväl i arbetslivet som på fritiden och i samhället.
            Kunskap är avgörande för välstånd, jobb, tillväxt och varaktigt
            välbefinnande. Vi i Sverige har sedan länge ett väl uppbyggt system
            för att människor ska kunna gå in i och ut ur utbildningssystemen.
            Vi har vuxenutbildning i olika former, med bland annat komvux
            och folkhögskola som exempel. Vi har även möjlighet att studera
            på universitet och högskola långt upp i åldrarna.
          </note>
          <note>
            Utbildningen är inte en EU-fråga, utan varje land äger frågan
            själv. Det finns dock stora vinster för den enskilda och för länder
            i EU med en viss samordning och samsyn kring utbildning och kompetens.
            Utan att för den skull sudda ut de olika ländernas särdrag går
            det att lyfta fram de likheter som förenar oss. Här kan man tänka
            sig en utveckling av läroplaner och undervisningsmetoder, ett
            närmare samarbete mellan olika utbildningsanordnare, validering
            och erkännande av informellt lärande. Möjligheterna till ett livslångt
            lärande, och insatserna, måste vara inkluderande och omfatta alla.
          </note>
          <note>
            Varför är det då så viktigt med en ny kompetensagenda för Europa?
            Jo, den främjar medborgarnas rörlighet mellan länder och underlättar
            deras livslånga lärande. Den kan medverka till att förbättra yrkesutbildningens
            kvalitet och bli en verktygslåda för att stödja länderna i arbetet
            med ett kontinuerligt förbättrat kvalitetsarbete.
          </note>
          <note>
            Här behöver vi underlätta ett samarbete med nationella myndigheter
            för att främja validering inom EU och arbeta för att stödja erkännandet
            av migranters och flyktingars kompetens och kvalifikationer. Vi
            behöver stödja utbildningen av personal i mottagningscenter för
            att påskynda förfarandet för erkännandet samt främja utbytet av
            information och fungerande rutiner när det gäller kunskaper om
            och erkännande av kompetens och kvalifikationer.
          </note>
          <note>
            All utbildning bidrar till den enskilda individens utveckling
            och till livslångt lärande, samhällsengagemang och kritiskt tänk
            ande. Därför behöver vi arbeta och öppna för ett bättre samarbete
            mellan EU-länderna.
          </note>
          <note>
            Jag yrkar bifall till utskottets förslag i utlåtandet.
          </note>
          <note>
            (Applåder)
          </note>
          <note>
            Anf. 93 ULRIKA CARLSSON i Skövde (C):
          </note>
          <note>
            Herr talman! Möjligheten att diskutera EU:s kompetensagenda låter
            kanske lite torr, men samtidigt finns verkligen möjlighet för
            oss i utskottet att delge varandra hur vi tänker runt kompetens,
            kompetensutveckling och så vidare.
          </note>
          <note>
            Egentligen skulle jag önska att det blev mer av diskussion och
            debatt än att var och en läser upp sitt redan förberedda anförande.
            Tyvärr kan man ju inte begära replik på talare förrän man själv
            har deltagit i debatten, men jag och Daniel Riazat – som är sist
            på talarlistan – får möjligtvis chansen att diskutera med varandra.
          </note>
          <note>
            Det är framför allt några utgångspunkter jag skulle vilja lyfta
            fram i dag. Att ge alla människor möjlighet att bygga kompetens,
            oavsett om man tänker sig en framtid som anställd, företagare,
            medarbetare eller ledare, är otroligt viktigt för Sveriges utveckling,
            för Europas utveckling och inte minst för den enskilda individens
            utveckling. Som ledamot i utbildningsutskottet tänker jag att
            detta väl är några av de viktigaste frågorna att diskutera i kammaren
            när det gäller Sveriges utveckling .
          </note>
          <note>
            De tre utgångspunkterna för EU:s kompetensagenda har redan nämnts.
            Jag kan tycka att det är svårt att se de tio initiativen som särskilt
            vassa allihop, men de tre rubriker de samlas under känns väldigt
            viktiga. Den första handlar om kompetensutveckling, och den andra
            handlar om jämförbara kompetenser – så att vi också gör det möjligt
            för människor att flytta mellan länder och använda sina kompetenser
            i olika länder.
          </note>
          <note>
            Den tredje och väldigt viktiga delen är den om kompetensinventering.
            Kanske har vi hittills i debatten mest uppehållit oss vid kompetensutveckling
            och vilka fantastiska möjligheter till detta det finns i Sverige,
            men med kompetensinventering blir det genast lite svårare. Det
            är väl det som vore intressant att diskutera med varandra.
          </note>
          <note>
            Maud Olofsson påbörjade ett arbete med kompetensplattformar när
            hon var näringsminister. Jag tror att många har kommit i kontakt
            med detta på olika sätt. Runt om i Sverige har man tittat på vilken
            kompetens som är viktig för oss, vad vi har brist på och vad vi
            behöver bygga vidare på.
          </note>
          <note>
            Det har gett ett underlag som man har använt sig av på olika
            sätt vid fördelning av platser på yrkeshögskolan och för satsningar
            inom kommunal vuxenutbildning, yrkesvux och lärlingsutbildning.
            Under alliansregeringen sjösattes den nya gymnasieskolan med tydligare
            yrkesprogram än tidigare.
          </note>
          <note>
            I debatten målar våra olika politiska partier upp olika bilder
            av yrkesprogrammen och kompetensutvecklingen. Det har förts en
            debatt i Sverige huruvida yrkesprogrammen inte skulle leda till
            högskolebehörighet. Det är kanske många som har gått ett studieförberedande
            program och sedan inte blivit behörig till yrkeshögskolan. Vi
            som politiska partier oavsett inriktning är nog besjälade av att
            skapa många vägar framåt för barn och unga i vårt samhälle.
          </note>
          <note>
            Arbetsmarknaden för alla elever som har gått igenom ett yrkesprogram
            är mycket god. Här är det extra viktigt att betona det som utskottet
            vill att Sverige nu ska jobba vidare med, nämligen vägledning.
            Därför hade det varit lite mer spännande om företrädarna för regeringspartierna
            Håkan Bergman, Socialdemokraterna, och Elisabet Knutsson, Miljöpartiet,
            hade berättat lite mer om de delar som vi försöker att jobba mer
            med, till exempel om vägledningen, och vad det skulle innebära
            för människor i Sverige i dag.
          </note>
          <note>
            Jag tror att vi alla har uppmärksammat yrkeslandslaget och är
            nyfikna på den tävling som går av stapeln i Göteborg med Euroskills
            2016 i början av december. Anna Ekström träffade yrkeslandslaget
            för bara någon vecka sedan, och då sa hon: ”Möjligheterna som
            finns med en examen från ett yrkesprogram är större än vad många
            vet.”
          </note>
          <note>
            Därför tycker jag att det är viktigt att i diskussionen här i
            dag poängtera att det finns fantastiska framtidsmöjligheter. Och
            återigen: Jag vill betona vikten av vägledning för att man ska
            ge elever möjligheter att göra goda val.
          </note>
          <note>
            I den nya gymnasieutredningen diskuteras om gymnasiet ska vara
            obligatoriskt och om gymnasiet ska ge allmän högskolebehörighet.
            I EU:s kompetensagenda pratas det mycket om – som också tidigare
            talare har varit inne på – företagaranda, om entreprenörskap och
            om innovativt tänkande. Och vad innebär då det? Borde vi inte
            kunna stärka yrkesprogrammen på många olika sätt, inte enbart
            genom att ge allmän högskolebehörighet, som inte heller ger tillträde
            till så många ytterligare utbildningar inom högskolan som man
            kanske ger sken av i debatten?
          </note>
          <note>
            Jag vill fråga företrädarna för regeringspartierna, Håkan Bergman
            och Elisabet Knutsson, om det skulle vara möjligt att driva UF-företag
            på fler yrkesprogram för att stärka företagarandan som stärker
            det innovativa tänkandet. Vi vet att det är oerhört positivt.
          </note>
          <note>
            Jag skulle också gärna vilja lite höra mer om detta med yrkesutbildningens
            år som är 2016. Regeringen har satsat 30 miljoner, och nu är vi
            snart inne i november och året har nästan gått. Vad har det lett
            till? Vilka initiativ har man tagit under året för att stärka
            yrkesutbildningarna?
          </note>
          <note>
            Jag vill också säga någonting kort om det tredje området, kompetensinventering.
            Hur långt har vi egentligen kommit i Sverige? Det har inrättats
            några snabbspår för utbildade från olika länder. Men jag skulle
            vilja höra lite mer om hur man tänker sig kompetensinventering
            på det stora området. Folkbildningen kan vara en viktig del i
            att genomföra valideringen utifrån det breda kompetensperspektiv
            som Håkan Bergman lyfte fram i sitt inledningsanförande. Det handlar
            om att kunna saker, göra saker och förstå saker.
          </note>
          <note>
            (Applåder)
          </note>
          <note type="speaker">
            Anf. 94 DANIEL RIAZAT (V):
          </note>
          <note>
            Herr talman! Kollegor! Åhörare! Det kan inte ha undgått någon
            att Vänsterpartiet är ett parti som är EU-kritiskt. Vi ifrågasätter
            hur EU är uppbyggt och hur EU drivs i dag. Det gäller alltifrån
            det ekonomiska sy ­ stem ­ et till hur man ibland går över vissa
            gränser när det handlar om na ­ tio ­ nella angelägenheter.
          </note>
          <note>
            När det gäller kompetensagendan för Europa är det fler av oss
            som har uppmärksammat att man på något sätt har försökt att gå
            över en viss gräns.
          </note>
          <note>
            Men jag är glad över att samtliga ledamöter i utbildningsutskottet
            har ställt sig bakom en skarp linje som tydligt markerar vad som
            är en nationell angelägenhet och vad som ingår i EU:s uppdrag.
          </note>
          <note>
            Jag vill ta upp tre punkter som rör kompetensagendan som vi måste
            följa upp där vi kan lära av andra länder och där vi själva kan
            bli bättre.
          </note>
          <note>
            En ena punkten handlar om valideringssystemet. Sverige skulle
            möjligtvis kunna lära sig av andra länder. Ska vi vara helt ärliga
            har vi haft ett valideringssystem som har varit icke-fungerande.
            Det ser man när man åker taxi på olika jobbresor och när man äter
            på olika pizzerior runt om landet. Över huvud taget kan man se
            det i samhällsdebatten när man pratar med olika människor som
            har en annan bakgrund.
          </note>
          <note>
            Det är en fråga som det är väldigt viktigt att samarbeta med
            andra länder om, men återigen: det är det nationella ansvaret
            att utveckla detta arbete tillsammans med andra länder.
          </note>
          <note>
            Den andra punkten som vi måste följa upp handlar om att höja
            yrkesutbildningarnas status.
          </note>
          <note>
            Jag kan hålla med Ulrika Carlsson om att den enda lösningen inte
            handlar om behörighet för vidareutbildning. Samtidigt är det ett
            av de viktigaste verktygen som vi kan använda oss av. Men generellt
            behöver det göras mycket mer för att stärka yrkesutbildningarna
            och för att dessa elever senare i arbetslivet ska ha en höjd status
            i sitt arbete. Vi måste få bort det klassförakt som kan finnas
            gentemot vanliga arbetare som kanske har genomgått en yrkesutbildning.
          </note>
          <note>
            Den tredje punkten handlar om privatiseringar. Jag instämmer
            i det mesta som utskottet har skrivit i dokumentet. Men jag kan
            inte riktigt hålla med om att de tre riktlinjerna överensstämmer
            med EU:s övriga politiska inriktning. Samtidigt som vi pratar
            om att stärka utbildningssystemet, stärka valideringen och skapa
            ett mer enhetligt system driver EU en linje som leder till privatiseringar
            och ett marknadstänk inom utbildningsväsendet, vilket – enligt
            mig och Vänsterpartiet – inte gynnar den agenda som vi alla har
            ställt oss bakom.
          </note>
          <note>
            Jag vill yrka bifall till förslaget att ärendet läggs till handlingarna
            samtidigt som jag vill framföra min kritik.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 21.)
          </note>
          <note>
            § 19 EU-förslag om europeisk statistik om personer och hushåll
          </note>
          <note>
            Finansutskottets utlåtande 2016/17:FiU18
          </note>
          <note>
            EU-förslag om europeisk statistik om personer och hushåll (KOM(2016)
            551)
          </note>
          <note>
            föredrogs.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades under § 21.)
          </note>
          <note>
            Ajournering
          </note>
          <note>
            Kammaren beslutade kl. 14.18 på förslag av andre vice talmannen
            att ajournera sammanträdet till kl. 16.00, då parentation och
            votering skulle äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 20 Parentation
          </note>
          <note type="speaker">
            Anf. 95 FÖRSTE VICE TALMANNEN:
          </note>
          <note>
            Ärade riksdagsledamöter! Vi har mottagit det sorgliga beskedet
            att riksdagsledamoten Pia Hallström har avlidit efter en tids
            sjukdom. Jag vill uttrycka allas vårt varma deltagande till Pia
            Hallströms närmaste: maken Per, barn och barnbarn samt familj
            och vänner.
          </note>
          <note>
            Pia Hallström föddes 1961 och bodde i Forshaga. Innan hon blev
            riksdagsledamot var hon först gymnasielärare i kemi och biologi
            och blev sedan rektor på Frödingskolan i Karlstad.
          </note>
          <note>
            Pia blev invald i riksdagen 2010 för Värmlands valkrets och som
            representant för Moderaterna. Under den innevarande mandatperioden
            var Pia ledamot av Nordiska rådets svenska delegation samt suppleant
            i justitieutskottet och utbildningsutskottet. Pia var också ledamot
            i Nämnden för brottsskadeersättning och ersättare i Rättshjälpsnämnden.
          </note>
          <note>
            Hon har också bland annat varit ordförande för Moderata Samlingspartiet
            i Forshaga och förste vice förbundsordförande för Moderata Samlingspartiet
            i Värmland samt ordförande för Moderatkvinnorna i Värmland. Pia
            var ledamot av kommunfullmäktige i Forshaga och hade före riksdagstiden
            både kommunala och regionala uppdrag som ledamot av kommunstyrelsen,
            ledamot i barn- och utbildningsnämnden samt suppleant i regionstyrelsen
            för Region Värmland.
          </note>
          <note>
            Pia var starkt engagerad i arbetet för utsatta kvinnor och arbetade
            därför politiskt med sådant som våld i nära relationer, hedersvåld
            och brottsoffer. Hon brann för dessa frågor och var ansvarig för
            dem i justitieutskottet för Moderaternas räkning.
          </note>
          <note>
            Som politiker hade Pia snarare en eftertänksam stil än en konfliktinriktad.
            Hennes politiska gärning bottnade hela tiden i hennes starka känsla
            för utsatta människor. Hon var en varm och medkännande politiker
            som kom nära människor.
          </note>
          <note>
            Pias politiska intresse tog fart med kärnkraftsomröstningen 1980.
            Miljö och energi engagerade en biokemist som Pia. Det politiska
            intresset stannade dock inte där.
          </note>
          <note>
            Pia var aktiv i frågor som rör barn och ungdomar. Hon arbetade
            med detta både som politiker och i sitt yrkesliv som lärare och
            rektor. Utbildningspolitik och en bra start i livet för barn och
            ungdomar var viktigt för Pia. Som värmlänning och ledamot av Nordiska
            rådets svenska delegation låg också värmländsk industri, gränshandelsfrågor
            och nordiskt samarbete henne nära.
          </note>
          <note>
            Privatpersonen Pia var intresserad av att resa, av att läsa böcker
            och av vackra saker – konst men också mode. Hon tyckte om att
            laga god mat som familj och vänner ofta fick njuta av. Lägenheten
            i Spanien var en fin tillflyktsort för Pia och hennes familj.
            Och just familjen var oerhört viktig för Pia. Hon månade mycket
            om sina barn, och när Pia fick barnbarn blev hon mycket lycklig.
          </note>
          <note>
            Pia var en omtyckt människa med nära till skratt, och det är
            många som kommer att sakna henne.
          </note>
          <note>
            Hon hade ett stort engagemang i allt vad hon tog sig före. Pia
            var duktig i alla sina yrkesroller och som politiker men hade
            också höga krav på sig själv. Hon var lojal och höll sitt ord.
            Hade Pia lovat att göra något så blev det också ordentligt gjort.
            Denna redighet kunde hon med självdistans och glimten i ögat ibland
            skoja om – klassens ordningsman som kanske borde släppa loss någon
            gång.
          </note>
          <note>
            Pia var också en stark människa, och det märktes inte minst under
            de sista åren. När hon blev sjuk blev det även början på en lång
            kamp. Trots bakslagen som kom gav hon aldrig upp. Hon var tapper
            och beundransvärd i sin styrka, men till sist besegrades även
            hennes starka vilja.
          </note>
          <note>
            Pia Hallström har gått bort alltför tidigt i sitt liv och i sin
            gärning. Vi kommer att minnas henne som en driven och mycket uppskattad
            ledamot, kollega och vän här i riksdagen. Hon var en älskad maka,
            mamma och mormor som lämnar ett stort tomrum efter sig.
          </note>
          <note>
            Vi hedrar nu Pia Hallströms minne med en tyst minut.
          </note>
          <note>
            § 21 Beslut om ärenden som slutdebatterats vid dagens sammanträde
          </note>
          <note>
            NU7 En samlad torvprövning
          </note>
          <note>
            Kammaren biföll utskottets förslag.
          </note>
          <note>
            NU6 Konkurrensskadelag
          </note>
          <note>
            Kammaren biföll utskottets förslag.
          </note>
          <note>
            NU5 Kollektiv förvaltning av upphovsrätt
          </note>
          <note>
            Kammaren biföll utskottets förslag.
          </note>
          <note>
            FiU6 AP-fondernas verksamhet t.o.m. 2015
          </note>
          <note>
            Punkt 4 (Etik och miljö i AP-fonderna)
          </note>
          <note>
            1. utskottet
          </note>
          <note>
            2. res. 3 (V)
          </note>
          <note>
            Votering:
          </note>
          <note>
            289 för utskottet
          </note>
          <note>
            21 för res. 3
          </note>
          <note>
            39 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 103 S, 79 M, 38 SD, 22 MP, 17 C, 15 L, 15 KD
          </note>
          <note>
            För res. 3: 21 V
          </note>
          <note>
            Frånvarande: 10 S, 5 M, 10 SD, 3 MP, 5 C, 4 L, 1 KD, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            FiU8 Utvecklingen inom den kommunala sektorn
          </note>
          <note>
            Kammaren biföll utskottets förslag.
          </note>
          <note>
            JuU2 Genomförande av EU:s försvarardirektiv
          </note>
          <note>
            Punkt 1 (Genomförande av EU:s försvarardirektiv)
          </note>
          <note>
            1. utskottet
          </note>
          <note>
            2. av Kent Ekeroth (SD) under överläggningen framfört yrkande
            om avslag på propositionen
          </note>
          <note>
            Votering:
          </note>
          <note>
            272 för utskottet
          </note>
          <note>
            39 för yrk. om avslag
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 03 S, 79 M, 22 MP, 17 C, 21 V, 15 L, 15 KD
          </note>
          <note>
            För yrk. om avslag: 39 SD
          </note>
          <note>
            Frånvarande: 10 S, 5 M, 9 SD, 3 MP, 5 C, 4 L, 1 KD, 1 -
          </note>
          <note>
            Punkt 2 (Utredning om lagändringar)
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            271 för utskottet
          </note>
          <note>
            39 för res.
          </note>
          <note>
            39 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 03 S, 78 M, 22 MP, 17 C, 21 V, 15 L, 15 KD
          </note>
          <note>
            För res.: 39 SD
          </note>
          <note>
            Frånvarande: 10 S, 6 M, 9 SD, 3 MP, 5 C, 4 L, 1 KD, 1 -
          </note>
          <note>
            JuU3 Riksrevisionens rapport om Säkerhets- och integritetsskyddsnämndens
            tillsyn över brottsbekämpande myndigheter
          </note>
          <note>
            Kammaren biföll utskottets förslag.
          </note>
          <note>
            CU2 Företagens rapportering om hållbarhet och mångfaldspolicy
          </note>
          <note>
            Punkt 1 (Företagens rapportering om hållbarhet och mångfaldspolicy)
          </note>
          <note>
            1. utskottet
          </note>
          <note>
            2. res. 1 (M, SD, L)
          </note>
          <note>
            Votering:
          </note>
          <note>
            178 för utskottet
          </note>
          <note>
            133 för res. 1
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 103 S, 22 MP, 17 C, 21 V, 15 KD
          </note>
          <note>
            För res. 1: 79 M, 39 SD, 15 L
          </note>
          <note>
            Frånvarande: 10 S, 5 M, 9 SD, 3 MP, 5 C, 4 L, 1 KD, 1 -
          </note>
          <note>
            Punkt 2 (Lagstiftningens framtida utformning)
          </note>
          <note>
            1. utskottet
          </note>
          <note>
            2. res. 2 (KD, M, C, L)
          </note>
          <note>
            Votering:
          </note>
          <note>
            149 för utskottet
          </note>
          <note>
            126 för res. 2
          </note>
          <note>
            36 avstod
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 103 S, 3 SD, 22 MP, 21 V
          </note>
          <note>
            För res. 2: 79 M, 17 C, 15 L, 15 KD
          </note>
          <note>
            Avstod: 36 SD
          </note>
          <note>
            Frånvarande: 10 S, 5 M, 9 SD, 3 MP, 5 C, 4 L, 1 KD, 1 -
          </note>
          <note>
            Kent Ekeroth (SD) anmälde att han avsett att avstå från att rösta
            men markerats ha röstat ja.
          </note>
          <note>
            Punkt 3
          </note>
          <note>
            Kammaren biföll utskottets förslag.
          </note>
          <note>
            MJU4 Vildsvin och viltskador
          </note>
          <note>
            Punkt 2 (Lagförslaget i övrigt)
          </note>
          <note>
            1. utskottet
          </note>
          <note>
            2. res. 1 (S, MP, V)
          </note>
          <note>
            Votering:
          </note>
          <note>
            164 för utskottet
          </note>
          <note>
            147 för res. 1
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 78 M, 39 SD, 17 C, 15 L, 15 KD
          </note>
          <note>
            För res. 1: 103 S, 1 M, 22 MP, 21 V
          </note>
          <note>
            Frånvarande: 10 S, 5 M, 9 SD, 3 MP, 5 C, 4 L, 1 KD, 1 -
          </note>
          <note>
            Lotta Olsson (M) anmälde att hon avsett att rösta ja men markerats
            ha röstat nej.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            TU3 Genomförande av EU:s direktiv om arbetstidens förläggning
            vid transporter på inre vattenvägar
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            3. res. 2 (V)
          </note>
          <note>
            Förberedande votering:
          </note>
          <note>
            37 för res. 1
          </note>
          <note>
            22 för res. 2
          </note>
          <note>
            252 avstod
          </note>
          <note>
            38 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            251 för utskottet
          </note>
          <note>
            39 för res. 1
          </note>
          <note>
            21 avstod
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 03 S, 79 M, 22 MP, 17 C, 15 L, 15 KD
          </note>
          <note>
            För res. 1: 39 SD
          </note>
          <note>
            Avstod: 21 V
          </note>
          <note>
            Frånvarande: 10 S, 5 M, 9 SD, 3 MP, 5 C, 4 L, 1 KD, 1 -
          </note>
          <note>
            UbU7 Ny kompetensagenda för Europa
          </note>
          <note>
            Kammaren biföll utskottets förslag.
          </note>
          <note>
            FiU18 EU-förslag om europeisk statistik om personer och hushåll
          </note>
          <note>
            Kammaren biföll utskottets förslag.
          </note>
          <note>
            § 22 Bordläggning
          </note>
          <note>
            Följande dokument anmäldes och bordlades:
          </note>
          <note>
            EU-dokument
          </note>
          <note>
            KOM(2016) 662 Förslag till Europaparlamentets och rådets beslut
            om unionens deltagande i partnerskapet för forskning och innovation
            i Me ­ delhavsområdet (Prima) som genomförs gemensamt av flera
            medlems ­ stater
          </note>
          <note>
            § 23 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 25 oktober
          </note>
          <note>
            2016/17:75 Statligt subventionerade jobb
          </note>
          <note>
            av Lotta Finstorp (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2016/17:76 Kilometerskattens effekter
          </note>
          <note>
            av Anders Åkesson (C)
          </note>
          <note>
            till finansminister Magdalena Andersson (S)
          </note>
          <note>
            2016/17:77 Järnvägsplanerna för sträckan Mölnlycke–Bollebygd
          </note>
          <note>
            av Jan Ericson (M)
          </note>
          <note>
            till statsrådet Anna Johansson (S)
          </note>
          <note>
            2016/17:78 Sveriges utvecklingssamarbete med Burkina Faso
          </note>
          <note>
            av Hans Linde (V)
          </note>
          <note>
            till statsrådet Isabella Lövin (MP)
          </note>
          <note>
            2016/17:79 Sveriges arbete för fred i Jemen
          </note>
          <note>
            av Hans Linde (V)
          </note>
          <note>
            till utrikesminister Margot Wallström (S)
          </note>
          <note>
            2016/17:80 Israels blockad mot Gazaremsan
          </note>
          <note>
            av Hans Linde (V)
          </note>
          <note>
            till utrikesminister Margot Wallström (S)
          </note>
          <note>
            2016/17:81 Sveriges politik för fred i Syrien
          </note>
          <note>
            av Hans Linde (V)
          </note>
          <note>
            till utrikesminister Margot Wallström (S)
          </note>
          <note>
            2016/17:82 Drönares klassning som övervakningskameror
          </note>
          <note>
            av Rickard Nordin (C)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:83 Fördröjning av regeringsbeslut
          </note>
          <note>
            av Katarina Brännström (M)
          </note>
          <note>
            till miljöminister Karolina Skog (MP)
          </note>
          <note>
            2016/17:84 Sydafrikas utträde ur ICC
          </note>
          <note>
            av Tobias Billström (M)
          </note>
          <note>
            till utrikesminister Margot Wallström (S)
          </note>
          <note>
            § 24 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 25 oktober
          </note>
          <note>
            2016/17:199 Skuldsanering för återvändande Isis-stridande
          </note>
          <note>
            av Robert Hannah (L)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:200 Social housing i Göteborg
          </note>
          <note>
            av Robert Hannah (L)
          </note>
          <note>
            till statsrådet Peter Eriksson (MP)
          </note>
          <note>
            2016/17:201 Regelverk för forskning på universitetssjukhus
          </note>
          <note>
            av Karin Rågsjö (V)
          </note>
          <note>
            till statsrådet Helene Hellmark Knutsson (S)
          </note>
          <note>
            2016/17:202 Den nya skuldsaneringslagen
          </note>
          <note>
            av Robert Hannah (L)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:203 Fatahs hyllande av massmördare
          </note>
          <note>
            av Kent Ekeroth (SD)
          </note>
          <note>
            till utrikesminister Margot Wallström (S)
          </note>
          <note>
            2016/17:204 Fatahs hyllande av massmördare på gator och torg
          </note>
          <note>
            av Kent Ekeroth (SD)
          </note>
          <note>
            till utrikesminister Margot Wallström (S)
          </note>
          <note>
            2016/17:205 Vindkraftsetablering och försvarets krigsduglighet
          </note>
          <note>
            av Hans Wallmark (M)
          </note>
          <note>
            till försvarsminister Peter Hultqvist (S)
          </note>
          <note>
            2016/17:206 Jämförbarhet inom högre utbildning
          </note>
          <note>
            av Fredrik Christensson (C)
          </note>
          <note>
            till statsrådet Helene Hellmark Knutsson (S)
          </note>
          <note>
            2016/17:207 E-hälsovision och patientsäker läkemedelshantering
            utan medarbetare
          </note>
          <note>
            av Cecilia Widegren (M)
          </note>
          <note>
            till statsrådet Gabriel Wikström (S)
          </note>
          <note>
            2016/17:208 Omlokalisering av E-hälsomyndigheten
          </note>
          <note>
            av Cecilia Widegren (M)
          </note>
          <note>
            till statsrådet Ardalan Shekarabi (S)
          </note>
          <note>
            2016/17:209 Obligatoriska syntester vid körkortsförnyelse
          </note>
          <note>
            av Tina Ghasemi (M)
          </note>
          <note>
            till statsrådet Anna Johansson (S)
          </note>
          <note>
            2016/17:210 Ögonoperationer
          </note>
          <note>
            av Tina Ghasemi (M)
          </note>
          <note>
            till statsrådet Gabriel Wikström (S)
          </note>
          <note>
            2016/17:211 Utvärdering av jobbsatsning
          </note>
          <note>
            av Jenny Petersson (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2016/17:212 Snabbspåren
          </note>
          <note>
            av Jenny Petersson (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2016/17:213 Brister inom jobbsatsning
          </note>
          <note>
            av Jenny Petersson (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2016/17:214 Fler enkla jobb
          </note>
          <note>
            av Jenny Petersson (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2016/17:215 Jobb genom 100-klubben
          </note>
          <note>
            av Jenny Petersson (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2016/17:216 Kemikalieskatten
          </note>
          <note>
            av Tina Ghasemi (M)
          </note>
          <note>
            till finansminister Magdalena Andersson (S)
          </note>
          <note>
            § 25 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 26 oktober
          </note>
          <note>
            2016/17:135 Åtgärder kring Postnord
          </note>
          <note>
            av Sofia Fölster (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2016/17:134 Statens försäljning av SAS
          </note>
          <note>
            av Sofia Fölster (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2016/17:142 Statsbidrag till försvarshistoria
          </note>
          <note>
            av Hans Wallmark (M)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2016/17:145 Vinterdäckskrav på drivaxlarna på tunga fordon
          </note>
          <note>
            av Sten Bergheden (M)
          </note>
          <note>
            till statsrådet Anna Johansson (S)
          </note>
          <note>
            2016/17:156 Lantmäteriets resurser
          </note>
          <note>
            av Ingemar Nilsson (S)
          </note>
          <note>
            till statsrådet Peter Eriksson (MP)
          </note>
          <note>
            2016/17:161 Den östliga förbindelsen
          </note>
          <note>
            av Tina Ghasemi (M)
          </note>
          <note>
            till statsrådet Anna Johansson (S)
          </note>
          <note>
            § 26 Kammaren åtskildes kl. 16.14.
          </note>
          <note>
            Sammanträdet leddes
          </note>
          <note>
            av förste vice talmannen från dess början till och med § 15 anf.
            37 (delvis),
          </note>
          <note>
            av tredje vice talmannen därefter till och med § 16 anf. 68 (delvis),
          </note>
          <note>
            av andre vice talmannen därefter till ajourneringen kl. 14.18
            och
          </note>
          <note>
            av förste vice talmannen därefter till dess slut.
          </note>
          <note>
            Vid protokollet
          </note>
          <note>
            ANNA ASPEGREN
          </note>
          <note>
            / Olof Pilo
          </note>
          <note>
            Innehållsförteckning
          </note>
          <note>
            § 1 Val till styrelsen för Stiftelsen Riksbankens Jubileumsfond
          </note>
          <note>
            § 2 Avsägelser
          </note>
          <note>
            § 3 Anmälan om kompletteringsval
          </note>
          <note>
            § 4 Utökning av antalet suppleanter
          </note>
          <note>
            § 5 Val av extra suppleant
          </note>
          <note>
            § 6 Anmälan om fördröjda svar på interpellationer
          </note>
          <note>
            § 7 Ärenden för hänvisning till utskott
          </note>
          <note>
            § 8 En samlad torvprövning
          </note>
          <note>
            Näringsutskottets betänkande 2016/17:NU7
          </note>
          <note>
            (Beslut fattades under § 21.)
          </note>
          <note>
            § 9 Konkurrensskadelag
          </note>
          <note>
            Näringsutskottets betänkande 2016/17:NU6
          </note>
          <note>
            (Beslut fattades under § 21.)
          </note>
          <note>
            § 10 Kollektiv förvaltning av upphovsrätt
          </note>
          <note>
            Näringsutskottets betänkande 2016/17:NU5
          </note>
          <note>
            Anf. 1 PER-ARNE HÅKANSSON (S)
          </note>
          <note>
            Anf. 2 LARS HJÄLMERED (M)
          </note>
          <note>
            (Beslut fattades under § 21.)
          </note>
          <note>
            § 11 AP-fondernas verksamhet t.o.m. 2015
          </note>
          <note>
            Finansutskottets betänkande 2016/17:FiU6
          </note>
          <note>
            Anf. 3 HÅKAN SVENNELING (V)
          </note>
          <note>
            Anf. 4 HANS UNANDER (S)
          </note>
          <note>
            Anf. 5 CARL SCHLYTER (MP)
          </note>
          <note>
            Anf. 6 JÖRGEN ANDERSSON (M)
          </note>
          <note>
            Anf. 7 CARL SCHLYTER (MP) replik
          </note>
          <note>
            Anf. 8 JÖRGEN ANDERSSON (M) replik
          </note>
          <note>
            Anf. 9 CARL SCHLYTER (MP) replik
          </note>
          <note>
            Anf. 10 JÖRGEN ANDERSSON (M) replik
          </note>
          <note>
            (Beslut fattades under § 21.)
          </note>
          <note>
            § 12 Utvecklingen inom den kommunala sektorn
          </note>
          <note>
            Finansutskottets betänkande 2016/17:FiU8
          </note>
          <note>
            Anf. 11 NIKLAS KARLSSON (S)
          </note>
          <note>
            Anf. 12 ANETTE ÅKESSON (M)
          </note>
          <note>
            Anf. 13 HÅKAN SVENNELING (V)
          </note>
          <note>
            Anf. 14 ANETTE ÅKESSON (M) replik
          </note>
          <note>
            Anf. 15 HÅKAN SVENNELING (V) replik
          </note>
          <note>
            Anf. 16 ANETTE ÅKESSON (M) replik
          </note>
          <note>
            Anf. 17 HÅKAN SVENNELING (V) replik
          </note>
          <note>
            (Beslut fattades under § 21.)
          </note>
          <note>
            § 13 Genomförande av EU:s försvarardirektiv
          </note>
          <note>
            Justitieutskottets betänkande 2016/17:JuU2
          </note>
          <note>
            Anf. 18 KENT EKEROTH (SD)
          </note>
          <note>
            Anf. 19 SUSANNE EBERSTEIN (S)
          </note>
          <note>
            Anf. 20 KRISTER HAMMARBERGH (M)
          </note>
          <note>
            Anf. 21 KENT EKEROTH (SD) replik
          </note>
          <note>
            Anf. 22 KRISTER HAMMARBERGH (M) replik
          </note>
          <note>
            Anf. 23 KENT EKEROTH (SD) replik
          </note>
          <note>
            Anf. 24 KRISTER HAMMARBERGH (M) replik
          </note>
          <note>
            Anf. 25 ANNIKA HIRVONEN FALK (MP)
          </note>
          <note>
            Anf. 26 KENT EKEROTH (SD) replik
          </note>
          <note>
            Anf. 27 ANNIKA HIRVONEN FALK (MP) replik
          </note>
          <note>
            Anf. 28 KENT EKEROTH (SD) replik
          </note>
          <note>
            Anf. 29 ANNIKA HIRVONEN FALK (MP) replik
          </note>
          <note>
            (Beslut fattades under § 21.)
          </note>
          <note>
            § 14 Riksrevisionens rapport om Säkerhets- och integritetsskyddsnämndens
            tillsyn över brottsbekämpande myndigheter
          </note>
          <note>
            Justitieutskottets betänkande 2016/17:JuU3
          </note>
          <note>
            (Beslut fattades under § 21.)
          </note>
          <note>
            § 15 Företagens rapportering om hållbarhet och mångfaldspolicy
          </note>
          <note>
            Civilutskottets betänkande 2016/17:CU2
          </note>
          <note>
            Anf. 30 TUVE SKÅNBERG (KD)
          </note>
          <note>
            Anf. 31 CARL-OSKAR BOHLIN (M)
          </note>
          <note>
            Anf. 32 MIKAEL ESKILANDERSSON (SD)
          </note>
          <note>
            Anf. 33 OLA JOHANSSON (C)
          </note>
          <note>
            Anf. 34 MIKAEL ESKILANDERSSON (SD) replik
          </note>
          <note>
            Anf. 35 OLA JOHANSSON (C) replik
          </note>
          <note>
            Anf. 36 MIKAEL ESKILANDERSSON (SD) replik
          </note>
          <note>
            Anf. 37 OLA JOHANSSON (C) replik
          </note>
          <note>
            Anf. 38 ROBERT HANNAH (L)
          </note>
          <note>
            Anf. 39 JOHAN LÖFSTRAND (S)
          </note>
          <note>
            Anf. 40 OLA JOHANSSON (C) replik
          </note>
          <note>
            Anf. 41 JOHAN LÖFSTRAND (S) replik
          </note>
          <note>
            Anf. 42 OLA JOHANSSON (C) replik
          </note>
          <note>
            Anf. 43 JOHAN LÖFSTRAND (S) replik
          </note>
          <note>
            Anf. 44 CARL-OSKAR BOHLIN (M) replik
          </note>
          <note>
            Anf. 45 JOHAN LÖFSTRAND (S) replik
          </note>
          <note>
            Anf. 46 CARL-OSKAR BOHLIN (M) replik
          </note>
          <note>
            Anf. 47 JOHAN LÖFSTRAND (S) replik
          </note>
          <note>
            Anf. 48 ROBERT HANNAH (L) replik
          </note>
          <note>
            Anf. 49 JOHAN LÖFSTRAND (S) replik
          </note>
          <note>
            Anf. 50 ROBERT HANNAH (L) replik
          </note>
          <note>
            Anf. 51 JOHAN LÖFSTRAND (S) replik
          </note>
          <note>
            Anf. 52 MIKAEL ESKILANDERSSON (SD) replik
          </note>
          <note>
            Anf. 53 JOHAN LÖFSTRAND (S) replik
          </note>
          <note>
            Anf. 54 MIKAEL ESKILANDERSSON (SD) replik
          </note>
          <note>
            Anf. 55 JOHAN LÖFSTRAND (S) replik
          </note>
          <note>
            Anf. 56 LOTTA JOHNSSON FORNARVE (V)
          </note>
          <note>
            Anf. 57 OLA JOHANSSON (C) replik
          </note>
          <note>
            Anf. 58 LOTTA JOHNSSON FORNARVE (V) replik
          </note>
          <note>
            Anf. 59 OLA JOHANSSON (C) replik
          </note>
          <note>
            Anf. 60 LOTTA JOHNSSON FORNARVE (V) replik
          </note>
          <note>
            Anf. 61 MIKAEL ESKILANDERSSON (SD) replik
          </note>
          <note>
            Anf. 62 LOTTA JOHNSSON FORNARVE (V) replik
          </note>
          <note>
            Anf. 63 MIKAEL ESKILANDERSSON (SD) replik
          </note>
          <note>
            Anf. 64 LOTTA JOHNSSON FORNARVE (V) replik
          </note>
          <note>
            (Beslut fattades under § 21.)
          </note>
          <note>
            § 16 Vildsvin och viltskador
          </note>
          <note>
            Miljö- och jordbruksutskottets betänkande 2016/17:MJU4
          </note>
          <note>
            Anf. 65 ISAK FROM (S)
          </note>
          <note>
            Anf. 66 EMMA NOHRÉN (MP)
          </note>
          <note>
            Anf. 67 JENS HOLM (V)
          </note>
          <note>
            Anf. 68 ÅSA COENRAADS (M)
          </note>
          <note>
            Anf. 69 ISAK FROM (S) replik
          </note>
          <note>
            Anf. 70 ÅSA COENRAADS (M) replik
          </note>
          <note>
            Anf. 71 ISAK FROM (S) replik
          </note>
          <note>
            Anf. 72 ÅSA COENRAADS (M) replik
          </note>
          <note>
            Anf. 73 JENS HOLM (V) replik
          </note>
          <note>
            Anf. 74 ÅSA COENRAADS (M) replik
          </note>
          <note>
            Anf. 75 JENS HOLM (V) replik
          </note>
          <note>
            Anf. 76 ÅSA COENRAADS (M) replik
          </note>
          <note>
            Anf. 77 RUNAR FILPER (SD)
          </note>
          <note>
            Anf. 78 ESKIL ERLANDSSON (C)
          </note>
          <note>
            Anf. 79 ISAK FROM (S) replik
          </note>
          <note>
            Anf. 80 ESKIL ERLANDSSON (C) replik
          </note>
          <note>
            Anf. 81 ISAK FROM (S) replik
          </note>
          <note>
            Anf. 82 ESKIL ERLANDSSON (C) replik
          </note>
          <note>
            Anf. 83 LARS TYSKLIND (L)
          </note>
          <note>
            Anf. 84 LARS-AXEL NORDELL (KD)
          </note>
          <note>
            (Beslut fattades under § 21.)
          </note>
          <note>
            § 17 Genomförande av EU:s direktiv om arbetstidens förläggning
            vid transporter på inre vattenvägar
          </note>
          <note>
            Trafikutskottets betänkande 2016/17:TU3
          </note>
          <note>
            Anf. 85 JIMMY STÅHL (SD)
          </note>
          <note>
            Anf. 86 EMMA WALLRUP (V)
          </note>
          <note>
            Anf. 87 SUZANNE SVENSSON (S)
          </note>
          <note>
            Anf. 88 BORIANA ÅBERG (M)
          </note>
          <note>
            (Beslut fattades under § 21.)
          </note>
          <note>
            § 18 Ny kompetensagenda för Europa
          </note>
          <note>
            Utbildningsutskottets utlåtande 2016/17:UbU7
          </note>
          <note>
            Anf. 89 HÅKAN BERGMAN (S)
          </note>
          <note>
            Anf. 90 BETTY MALMBERG (M)
          </note>
          <note>
            Anf. 91 ROBERT STENKVIST (SD)
          </note>
          <note>
            Anf. 92 ELISABET KNUTSSON (MP)
          </note>
          <note>
            Anf. 93 ULRIKA CARLSSON i Skövde (C)
          </note>
          <note>
            Anf. 94 DANIEL RIAZAT (V)
          </note>
          <note>
            (Beslut fattades under § 21.)
          </note>
          <note>
            § 19 EU-förslag om europeisk statistik om personer och hushåll
          </note>
          <note>
            Finansutskottets utlåtande 2016/17:FiU18
          </note>
          <note>
            (Beslut fattades under § 21.)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 20 Parentation
          </note>
          <note>
            Anf. 95 FÖRSTE VICE TALMANNEN
          </note>
          <note>
            § 21 Beslut om ärenden som slutdebatterats vid dagens sammanträde
          </note>
          <note>
            NU7 En samlad torvprövning
          </note>
          <note>
            NU6 Konkurrensskadelag
          </note>
          <note>
            NU5 Kollektiv förvaltning av upphovsrätt
          </note>
          <note>
            FiU6 AP-fondernas verksamhet t.o.m. 2015
          </note>
          <note>
            FiU8 Utvecklingen inom den kommunala sektorn
          </note>
          <note>
            JuU2 Genomförande av EU:s försvarardirektiv
          </note>
          <note>
            JuU3 Riksrevisionens rapport om Säkerhets- och integritetsskyddsnämndens
            tillsyn över brottsbekämpande myndigheter
          </note>
          <note>
            CU2 Företagens rapportering om hållbarhet och mångfaldspolicy
          </note>
          <note>
            MJU4 Vildsvin och viltskador
          </note>
          <note>
            TU3 Genomförande av EU:s direktiv om arbetstidens förläggning
            vid transporter på inre vattenvägar
          </note>
          <note>
            UbU7 Ny kompetensagenda för Europa
          </note>
          <note>
            FiU18 EU-förslag om europeisk statistik om personer och hushåll
          </note>
          <note>
            § 22 Bordläggning
          </note>
          <note>
            § 23 Anmälan om interpellationer
          </note>
          <note>
            § 24 Anmälan om frågor för skriftliga svar
          </note>
          <note>
            § 25 Anmälan om skriftliga svar på frågor
          </note>
          <note>
            § 26 Kammaren åtskildes kl. 16.14.
          </note>
          <note>
            Tryck: Elanders, Vällingby 2016
          </note>
        </div>
      </body>
    </text>
  </TEI>
</teiCorpus>
