<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201617</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201617</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201617--116</head>
          <docDate when="2017-05-30 00:00:00">2017-05-30 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 9 maj justerades.
          </note>
          <note>
            § 2 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2016/17:193 till miljö- och jordbruksutskottet
          </note>
          <note>
            Redogörelse
          </note>
          <note>
            2016/17:RR5 till finansutskottet
          </note>
          <note>
            Motioner
          </note>
          <note>
            2016/17:3742 och 3744 till justitieutskottet
          </note>
          <note>
            2016/17:3746 till justitieutskottet
          </note>
          <note>
            2016/17:3743 till näringsutskottet
          </note>
          <note>
            2016/17:3745 till finansutskottet
          </note>
          <note>
            EU-dokument
          </note>
          <note>
            KOM(2017) 208 till finansutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 19 juli.
          </note>
          <note>
            KOM(2017) 257 till näringsutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 18 juli.
          </note>
          <note>
            § 3 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Socialförsäkringsutskottets betänkanden
          </note>
          <note>
            2016/17:SfU21 Ytterligare anpassning av svensk rätt till Dublinförordningen
          </note>
          <note>
            2016/17:SfU23 Begränsningar i föräldrapenningen för föräldrar
            som kommer till Sverige med barn
          </note>
          <note>
            Socialutskottets betänkande
          </note>
          <note>
            2016/17:SoU22 Privata sjukvårdsförsäkringar inom offentligt finansierad
            hälso- och sjukvård
          </note>
          <note>
            Utbildningsutskottets betänkande
          </note>
          <note>
            2016/17:UbU20 Studiestartsstöd – ett nytt rekryterande studiestöd
          </note>
          <note>
            Finansutskottets betänkande
          </note>
          <note>
            2016/17:FiU24 Utvärdering av penningpolitiken för perioden 2014–2016
          </note>
          <note>
            Justitieutskottets betänkande
          </note>
          <note>
            2016/17:JuU26 Utökad samverkan mellan domstolar
          </note>
          <note>
            Utrikesutskottets betänkande
          </note>
          <note>
            2016/17:UU9 Strategisk exportkontroll 2016 – krigsmateriel och
            produkter med dubbla användningsområden
          </note>
          <note>
            Miljö- och jordbruksutskottets betänkande
          </note>
          <note>
            2016/17:MJU22 Övergripande miljöfrågor
          </note>
          <note>
            § 4 Kulturarvsfrågor
          </note>
          <note>
            Kulturutskottets betänkande 2016/17:KrU9
          </note>
          <note>
            Kulturarvsfrågor (prop. 2016/17:116)
          </note>
          <note>
            föredrogs.
          </note>
          <note type="speaker">
            Anf. 1 OLOF LAVESSON (M):
          </note>
          <note>
            Herr talman! Låt mig redan nu be om ursäkt för att jag kan ha
            under ­ skattat mitt behov av talartid något.
          </note>
          <note>
            Det har blivit dags att debattera svensk kulturarvspolitik. Mycket
            av det vi i dag ska debattera handlar om vår gemensamma historia,
            men just därför tänkte jag ta min utgångspunkt i nutiden.
          </note>
          <note>
            Vi lever i en ny tid – en spännande och fantastisk tid, men också
            en orolig tid. Själv tillhör jag en gränsgeneration. När jag gick
            i skolan hade ännu inte internet fått sitt genomslag. Vi fick
            lära oss att det fanns någonting kommande som hette World Wide
            Web, men att det troligen inte skulle bli så mycket av det. På
            min datalogikurs på gymnasiet – det hette så på den tiden – fick
            vi lära oss: Snabbare datorer än så här finns det ingen mening
            med, för då skulle de tänka snabbare än ljusets hastighet, och
            det vore en omöjlighet.
          </note>
          <note>
            Föga anade man vad som skulle ske. I dag är världen såväl vårt
            arbetsfält som vår upplevelsearena. Om man förr trodde att världen
            började i nästa socken vet vi i dag att nästa världsdel bara är
            ett stenkast bort. Kriget i Syrien sker på vår granngård. Människor
            flyr över Medelhavet och genom Europa. Sverige fortsätter att
            förnyas och förändras. De konflikter som förr fanns i ett obestämbart
            ”där” har vi nu också här. Fram till i april sa vi att terrordåd
            var något som inträffade ”där borta”, inte hemma hos oss. Nu vet
            vi annorlunda.
          </note>
          <note>
            Men det är inte bara elände. Vi har aldrig konsumerat så mycket
            information som vi gör i dag. Den flödar emot oss antingen vi
            vill det eller inte. När nätet kom sa man: Nu är det slut på den
            mellanmänskliga kontakten – vi kommer att sitta där, glåmiga och
            hålögda, och stirra in i våra skärmar och glömma bort vad det
            är att vara människa. Men sanningen är att vi aldrig har varit
            mer sociala eller talat mer med varandra.
          </note>
          <note>
            Det är dock en annan form av samtal. Min högst personliga reflektion
            är att när bredden ökar minskar djupet. När vi alltid är tillgängliga
            tappar vi behovet av att stanna upp. Eftertanken får ge vika för
            alla nya intryck och tankar. Informationssamhället är fantastiskt.
            Men har vi egentligen plats för reflektionssamhället?
          </note>
          <note>
            För mig är det här som kulturen och kulturarvet kommer in. Genom
            historien har kulturen alltid varit bäraren av berättelser. De
            kan komma till oss genom ord och text, genom musik, genom en tavla
            eller genom en helt unik upplevelse. Det är också genom berättelser
            vi lär oss. Det är så vi överför kunskap mellan människor och
            mellan generationer.
          </note>
          <note>
            I grund och botten handlar detta om utbyte av erfarenheter och
            förvaltande av minnen. För mig är detta vad kulturarvspolitiken
            handlar om. Det är för detta vi står här i dag. Kulturarvet är
            vår gemensamma minnesbank. Där ryms alla de erfarenheter och all
            den kunskap som ger oss styrka att förstå vår samtid och hantera
            vår framtid. För detta förtjänar alla de som dagligen arbetar
            med att förvalta och utveckla vårt kulturarv ett stort erkännande.
          </note>
          <note>
            Många har försökt definiera kulturarvet. Begreppet kan användas
            på olika sätt. Regeringen gör ett vällovligt försök när man säger
            att det är ”spår och uttryck från det förflutna som tillskrivs
            värde och används i samtiden”. Fast frågan är om jag inte tycker
            att Qaisar Mahmood på Riksantikvarieämbetet lyckades bättre när
            han lät trycka upp T-shirtar med verbet ”att kulturarva”, som
            där definieras som ”att använda spår eller avtryck av mänskligt
            liv genom tiderna för att skapa förståelse för tillvaron och det
            sammanhang vi befinner oss i”.
          </note>
          <note>
            Herr talman! Just detta med definitioner och begrepp är viktigt,
            för det som kan uppfattas som såväl grundläggande som inkluderande
            för en kan användas för att exkludera andra. Jag är djupt bekymrad
            över att vi befinner oss i en tid när historierevisionismen breder
            ut sig och nationella symboler på olika sätt kidnappas och förvanskas
            av populistiska och främlingsfientliga krafter. När detta sker
            är alltid kunskap det bästa skyddet.
          </note>
          <note>
            Den romantiserade vykortsbilden av ängar, hagar, röda stugor
            och lekande barn är inte en exkluderande bild av något genuint
            svenskt som står i kontrast till alla andra kulturella uttryck.
            Det är inte heller bilden av det strävsamma bondesamhället, den
            svenska fanan som vajar i vinden eller berättelser om konungars
            stordåd eller irrfärder.
          </note>
          <note>
            Det svenska kulturarvet är förvisso allt det där, men det är
            också firandet den 13 december av ett katolskt helgon från Syrakusa.
            Svenskt kulturarv är även pizzerian i Åstorp. Det är QX Gaygala
            i februari. Det är vårt musikarv som fortsätter att utvecklas
            av människor födda på – eller med ursprung i – hela vår planet.
            Det är alla de intryck och uttryck vi har fått från olika delar
            av världen sedan vikingarnas plundringståg. Kulturen är till sitt
            väsen inkluderande, dynamisk, föränderlig, urban, öppen och tillmötesgående.
            Det är också vårt kulturarv.
          </note>
          <note>
            De enda gränser som kulturen sätter är mot dem som vill stänga
            ute och definiera det ena eller andra uttrycket som mer rent,
            genuint och exklusivt, något tillhörande en utvald liten grupp.
            Självklart ska vi fira våra klassiska högtider som jul, påsk och
            midsommar. Vi ska göra det som aldrig förr. Och inte blir de mindre
            värda för att andra svenskar firar id al-fitr.
          </note>
          <note>
            Detta är inte en fråga om den ena religionen eller den andra
            eller om att något står under hot. Jag blev oerhört glad när jag
            kunde läsa hur Björn Ulvaeus, själv aktiv humanist, i en tidning
            försvarar skolavslutningar i kyrkan med orden: Oavsett trosuppfattning
            är en människa utan sina kulturella och andliga riter en vilsen
            människa.
          </note>
          <note>
            Kulturarvet är i det sammanhanget en grund som skapar trygghet
            i en värld som just nu är allt annat än trygg. Det har vi alla
            ett ansvar att stå upp för.
          </note>
          <note>
            Herr talman! Regeringen har tidigare sagt att mycket i kulturarvspropositionen
            bygger vidare på den tidigare alliansregeringens arbete och att
            man vill se en kontinuitet i det arbetet. Det välkomnar jag. I
            den förra alliansregeringens proposition Tid för kultur , den
            första i sitt slag på 40 år, slås det fast att kulturen ska vara
            en dynamisk, utmanande och obunden kraft med yttrandefriheten
            som grund. Alla ska ha möjlighet att delta i kulturlivet. Kreativitet,
            mångfald och konstnärlig kvalitet ska prägla samhällets utveckling.
          </note>
          <note>
            Låt mig vara tydlig. Moderaterna och Alliansen vill fortsätta
            arbetet med att främja ett levande kulturarv som bevaras, används
            och utvecklas, främja internationellt och kulturellt utbyte och
            samverkan samt särskilt uppmärksamma barns och ungas rätt till
            kultur.
          </note>
          <note>
            Vi välkomnar därför också många av de förslag som nu läggs fram.
            Under den förra regeringen fick vi en bibliotekslag på plats.
            Nu kommer även en museilag enligt en liknande formel. Jag tror
            att det är både bra och viktigt, och jag tror att det stärker
            museisektorn som helhet. Likaså är det bra att Riksantikvarieämbetet
            får en tydlig uppgift. Denna modell med en institution, ett verk
            eller en myndighet som får en särskild samordnande uppgift finns
            även på andra håll i Myndighetssverige. Även här kan bibliotekssektorn
            med Kungliga biblioteket agera som förebild.
          </note>
          <note>
            Ett begrepp jag hade velat se mer av i propositionen är ”inkludering”.
            Då talar jag inte om inkludering av människor utan om inkludering
            av museer. Våra museer finns över hela Sverige och lockar varje
            år 26 ½ miljon besökare. De är betydelsefulla för samhället ur
            både ett demokratiskt och ett ekonomiskt perspektiv. Beroende
            på hur man räknar finns det ungefär 1 700 museer. Man sysselsätter
            ca 6 000 årsarbetskrafter och genererar 5 ½ miljard i intäkter.
            Museerna drivs i väldigt olika organisationsformer: av det offentliga,
            av stiftelser, av företag, av föreningar eller av enskilda personer.
          </note>
          <note>
            Det finns en enorm kraft i att samarbeta och att se helheten.
            Kulturarvs ­ propositionen fokuserar helt och hållet på det man
            kallar museer som drivs av det allmänna. Det tycker jag är en
            väldigt snäv definition. Mångfalden inom museisektorn är både
            en styrka och en tillgång. Vi behöver se mer av samarbeten mellan
            våra museer. Det kan gälla kunskapsutbyte, men också exempelvis
            utlåning av föremål. Detta har också Alliansen lagt för ­ slag
            om.
          </note>
          <note>
            Herr talman! Alliansen har åtta gemensamma yrkanden. Fem av dessa
            har vunnit majoritet i utskottet. Till detta ska läggas ytterligare
            ett yrkande från den allmänna motionstiden som även det har vunnit
            utskottets gillande. Det sistnämnda rör det tusenåriga fysiska
            kulturarv som utgörs av Sveriges kyrkobyggnader och som behöver
            värnas för framtida generatio ­ ner. Detta står inför en stor
            ekonomisk prövning, och här menar utskottet att regeringen bör
            göra en fördjupad kartläggning av skyddsvärda byggnader tillsammans
            med en analys av framtida kostnader.
          </note>
          <note>
            Jag har i dag talat om vikten av att se hela Museisverige. Här
            ligger det ett förbättringsförslag från regeringen om att de statliga
            museerna ska kun ­ na överlåta föremål ur sina samlingar till
            andra museer inom det allmänna museiväsendet. Det är en god ambition,
            men givet museisektorns struktur bör inte staten begränsa detta
            till endast det allmänna museiväsendet. Vi har i dag såväl förenings
            ‑ och stiftelsedrivna som privata museer. Ta bara den skatt som
            alla våra arbetslivsmuseer utgör!
          </note>
          <note>
            Varför skulle inte våra statliga museer själva ha kompetensen
            att bedöma var föremål kan komma bäst till sin rätt? Varför skulle
            till exempel inte Historiska museet kunna få överlåta i Judiska
            Museets ägo den fantastiska bima eller pulpet för läsning av Tora
            n som redan i dag står på det senare museet? Judiska Museet är
            ett fantastiskt museum, som är på väg in i nya lokaler. Det här
            skulle vara en utmärkt grundstart för det. Med riksdagens beslut
            blir det möjligt.
          </note>
          <note>
            Ett tredje tillkännagivande rör samarbete mellan museer och skola.
            Vi behöver en kulturarvspolitik som förtydligar kopplingen mellan
            historieundervisningen i skolan och museernas arbete. Jag har
            noterat att kulturministern tycker att regeringen redan har tagit
            höjd för detta, men då har hon inte riktigt förstått innebörden
            i det som riksdagen nu föreslår. Det handlar inte bara om att
            kunna besöka museer och göra nedslag i deras verksamhet utan om
            att varje elev ges möjlighet att på ett relevant sätt erhålla
            kunskap om vår historia och vårt dynamiska kulturarv med dess
            månghundraåriga influenser från världens alla hörn. Vi vill att
            man på ett mer systematiskt sätt ska kunna knyta undervisningen
            till museernas arbete. Goda förebilder finns såväl i Kanada som
            i USA.
          </note>
          <note>
            En riksdagsmajoritet har också ställt sig bakom att vi behöver
            bättre lagstiftning till skydd för det transporthistoriska kulturarvet
            såväl till lands och till sjöss som i luften. Likaså att stärka
            det som står i propositionen om digitalisering av kulturarvet
            men då med särskild inriktning på forskning och bildning.
          </note>
          <note>
            Herr talman! Jag vill avsluta med att nämna något om det tillkännagivande
            som rör värnandet av samlingars och museers särart – något som
            man kanske inte trodde att vi skulle behöva tillkännagivanden
            om men som kulturministern och regeringen själva fört upp betydelsen
            av, inte minst mot bakgrund av agerandet kring Statens museer
            för världskultur.
          </note>
          <note>
            Den senaste tiden har debatten handlat om framtiden för dessa
            museer med fokus framför allt på de tre museerna i Stockholm:
            Medelhavsmuseet, Östasiatiska museet och Etnografiska museet.
            Regeringens agerande har lett till fler frågor än svar. Utredningar
            har beställts, men när resultatet har kommit har man vägrat att
            hantera det. Många har känt berättigad oro för framtiden. Det
            gäller dem som arbetar på de aktuella museerna men även besökare,
            övriga intressenter och Museisverige i stort. Hur ser regeringen
            egentligen på våra samlingar och våra museer?
          </note>
          <note>
            Alliansen har lyssnat och tagit oron på allvar. I vår gemensamma
            till l äggsmotion till regeringens proposition konstaterar vi
            att regeringen förvisso i allmänna ordalag talar om museernas
            särart eller museerna i stort men undviker att ge svar på viktiga
            frågor om museernas självständighet.
          </note>
          <note>
            För oss har det varit viktigt att värna varje museums särart
            och stolta samlingar. Därför är det glädjande att det nu finns
            en tydlig riksdagsmajoritet som valt att gå emot regeringen och
            i stället följa Alliansens linje vad avser såväl självständighet
            som särart. I det beslut vi nu fattar står det tydligt att varje
            museums särart ska bevaras och definitionen av ett museum utifrån
            dess samlingar lyftas fram. Utskottet pekar även på de risker
            en samlokalisering och/eller en sammanslagning kan innebära.
          </note>
          <note>
            Vi vill att världskulturmuseerna ges långsiktigt goda förutsättningar
            att leva kvar utifrån sina respektive förutsättningar och fortsätta
            sitt arbete med att modernisera och tillgängliggöra denna del
            av vårt kulturarv. Det är viktigt för både bildning och forskning.
            Nu är det upp till regeringen att full följa det som riksdagen
            beslutar . De tre svenska världskulturmuseerna i Stockholm behöver
            en politik som skyddar det unika och inte sviker institutionerna.
          </note>
          <note>
            Herr talman! Liksom när vi behandlade regeringens förslag till
            en ny filmpolitik räknar jag med att kulturministern snart kommer
            att presentera även denna reform som den största, bästa och viktigaste
            under hela mandatperioden. Jag kan då konstatera att riksdagen
            under behandlingen av dessa två propositioner har gått emot regeringen
            på inte mindre än 13 punkter. Det torde vara någon form av rekord.
          </note>
          <note>
            I dag har det gått så långt att regeringspartierna, inklusive
            kulturministerns eget parti, har dubbelt så många reservationer
            som Alliansen. Detta är dock ett delikat problem mer för regeringspartierna
            än för mig.
          </note>
          <note>
            Jag står givetvis bakom Alliansens samtliga tre reservationer,
            men för tids vinnande yrkar jag bifall endast till reservation
            6.
          </note>
          <note>
            (Applåder)
          </note>
          <note type="speaker">
            Anf. 2 IDA KARKIAINEN (S):
          </note>
          <note>
            Herr talman! Vi socialdemokrater står bakom samtliga av våra
            reservationer, men för tids vinnande yrkar jag bifall endast till
            reservation 3.
          </note>
          <note>
            I dag är en historisk dag, och det är inte bara för att vi ska
            debattera kulturutskottets betänkande om kulturarvsfrågor. Det
            är en historisk dag för ett kulturarv värt att minnas. Det har
            präglat mig och många i min bygd men också svensk politik.
          </note>
          <note>
            Just denna dag, den 30 maj, för exakt 100 år sedan anländer 50
            man från Västernorrlands regemente till Seskarö. ”Klockan tolv
            börjar förhören. Erikssons bageri är omringat av militär med påskruvade
            bajonetter.
          </note>
          <note>
            En folkmassa på tusen personer, män, kvinnor och barn, samlas
            utanför bageriet. En och en går de misstänkta in till förhör.
            En grammofon spelar Arbetets söner om och om igen. Kapten Falk
            befaller att grammofonen ska stängas av. Folkmassan svarar med
            att sjunga Arbetets söner unisont i stället.
          </note>
          <note>
            De förhörda släpps inte som kronofogden lovat. Två av de misstänkta
            förklaras häktade. Utanför växer talkören i styrka: ’Vi vill ha
            ut våra kamrater!’ – – – En sten kastas mot kronofogden och träffar
            ett fönster.
          </note>
          <note>
            Nu läser kronofogden högt upprorslagen och uppmanar tre gånger
            folkmassan att skingras. Alla lagens kriterier för att skjuta
            på folkmassan är således uppfyllda. Soldaterna går fram mot massan
            med fällda bajonetter.”
          </note>
          <note>
            Texten är tagen från Carsten Palmærs kulturartikel i Aftonbladet
            den 25 maj och handlar om Seskaröupproret, hungerkravallerna på
            Seskarö när sågverksarbetare tvångsköpte bröd då ransoneringskorten
            tagit slut och många människor svalt och var desperata. Brödupproret
            gjorde att myndigheterna insåg hur allvarligt läget var, och det
            dröjde inte länge förrän hjälpsändningar med livsmedel kom till
            ön.
          </note>
          <note>
            Herr talman! Jag vill med denna illustration visa på hur viktigt
            det är med en kulturarvspolitik. Att känna till historien ger
            perspektiv på och förklaringar till den tid vi nu befinner oss
            i. Hungerkravallerna påverkade svensk politik, och Hjalmar Branting
            framhöll vikten av demokratiska lösningar och samarbete över partigränser
            – ett tema lika aktuellt i dag som för hundra år sedan.
          </note>
          <note>
            Herr talman! För socialdemokratin är kulturarv en demokratisk
            rättighet. Kulturarvet ger oss verktyg att utvecklas som människor.
            Det handlar om rätten att få veta vem man är och få perspektiv
            på sitt liv och sitt samhälle. Var kommer jag ifrån? Var är jag
            nu, och vart är jag är på väg?
          </note>
          <note>
            Det är framför allt i våra möten med varandra som kulturarv skapas.
            Det är allas våra berättelser som formar vårt kulturarv och historien
            om Sverige.
          </note>
          <note>
            Vår syn är att kulturarvet inte bara ska vara tillgängligt för
            alla utan också präglas av delaktighet.
          </note>
          <note>
            Det är en historisk dag i dag, inte bara på grund av hungerkravallerna
            utan för att vi debatterar en historisk proposition om en samlad
            kulturarvspolitik. Det är med glädje som vi kan konstatera att
            en någorlunda bred samsyn råder, med undantag för Sverigedemokraterna.
          </note>
          <note>
            Det viktigaste med propositionen är tre saker.
          </note>
          <note>
            Museilagen är särskilt viktig och fastslår: ”Ett museum ska utifrån
            sitt ämnesområde bidra till samhället och dess utveckling genom
            att främja kunskap, kulturupplevelser och fri åsiktsbildning.”
            Kunskapsuppdraget och forskningen är central a .
          </note>
          <note>
            När det gäller kulturarv som når ut till fler är vi extra glada
            över att fri entré på statliga museer har fått så stort genomslag
            och så god respons. Det är en frihets ‑ och demokratireform. Vi
            vet att det finns mer att göra för att tillgängliggöra kulturarvet,
            men fri entré är ett första steg på vägen.
          </note>
          <note>
            Herr talman! Vi har tillit till professionen. Därför ser vi socialdemokrater
            det som centralt att politiken ska hålla sig inom de gränser som
            tillhör politikens sfär. Den dagen politiker börjar vilja styra
            vad som ska visas på museer eller vilka berättelser som får berättas
            eller vilken konst som får visas – den dagen är vi illa ute. Men
            vi måste också låta professionen utveckla museerna och samarbeta
            med varandra. Därför reserverar vi oss mot tillkännagivandet om
            att bevara varje museums särart.
          </note>
          <note>
            Kulturarvet och skolan är ytterligare ett viktigt område. Regeringen
            har identifierat frågor som behöver genomlysas för att förstärka
            samarbetet mellan skolan och museerna. I läroplanen för grundskolan,
            förskoleklassen och fritidshemmet tydliggörs att en medvetenhet
            om kulturarvet ger oss en trygg identitet som är viktig att utveckla,
            tillsammans med förmågan att förstå och leva sig in i andras villkor
            och värderingar.
          </note>
          <note>
            Regeringen bedömer i propositionen att Riksantikvarieämbetet
            bör få i uppdrag att kartlägga kulturarvets betydelse för skolväsendet
            men också att öka samverkan mellan kulturarvsinstitutionerna och
            skolväsendet i alla delar av landet. Det ligger i dag ett tillkännagivande
            som rör samma område, men vi ser inga skäl att föregripa det arbete
            som redan pågår.
          </note>
          <note>
            Herr talman! Kulturarvet står inför stora utmaningar när det
            gäller digitalisering. Det är en avgörande fråga för framtiden
            att kunna bevara kulturarvet. Det handlar inte bara om att digitalisera
            fysiskt material, utan också om att bevara Twitter, statusuppdateringar,
            korta Instagraminlägg och allt som rör våra sociala medier i dag.
            Vi har i dagens samhälle, där yttringar på sociala medier förekommer,
            ett viktigt arbete att utföra när det gäller digitalisering. Detta
            är en viktig men svår fråga för framtiden.
          </note>
          <note>
            Herr talman! Det rörliga kulturarvet vill jag också särskilt
            belysa. Jag hade förmånen att få besöka Beckholmen här i Stockholm
            och träffa några av eldsjälarna som bevarar gamla fartyg och bygger
            segelfartyg. Att se de oändliga timmar som läggs ned på att från
            grunden bygga en båt eller renovera ett nästan förruttnat fartyg
            är imponerande. Samma sak gäller den enormt stora folkrörelse
            som engagerar sig i gamla bilar, tåg, båtar eller flygplan.
          </note>
          <note>
            Vi välkomnar därför regeringens initiativ att forma en ny verksamhetsstruktur
            för det rörliga kulturarvet. Vi kommer att nogsamt följa de förändringar
            som även omfattar ett stärkt skydd för det rörliga kulturarvet.
            Vi tror på en stärkt bevaranderätt, men vi tror inte som sägs
            i tillkännagivandet att en skyndsam lagstiftning är rätt väg.
          </note>
          <note>
            En sak att glädjas särskilt åt är propositionens förslag om en
            bred arkivutredning. Arkiven fyller en oerhört central roll i
            vårt kulturarv, där allt från historiska politiska protokoll till
            arkitektritningar bevaras för framtiden. Det är inte minst ur
            forskningssynpunkt viktigt att arkiven finns.
          </note>
          <note>
            Herr talman! Kulturarv är också för mig Staffan Svanberg – en
            eldsjäl, historieberättare och sann folkbildare som tyvärr inte
            längre finns bland oss. Staffan var en mångsysslare som brann
            för bland annat nationalparken på Sandskär i Haparanda skärgård,
            där han ofta guidade besökare och berättade historier som utspelat
            sig på ön, skapade av människor och natur i hundratals år. Genom
            Staffans berättelser har hundratals, ja tusentals, människor fått
            kunskap om ett fantastiskt kulturarv.
          </note>
          <note>
            I sammanhanget vill jag lyfta vikten av att vi har institutioner
            som tar hand om berättelser som Staffans: det immateriella kulturarvet,
            som inte är fysiska föremål, platser eller lämningar. Viktiga
            institutioner för det immateriella kulturarvet är givetvis våra
            museer och arkiv, men Institutet för språk och folkminnen har
            också särskild betydelse.
          </note>
          <note>
            Herr talman! Det är i språket som kulturarvet lever. Det är vaggvisan,
            sagan, böckerna, talesätten, dialekterna och berättelserna som
            skvallrar om vår historia, omedvetet och ibland medvetet. Här
            spelar minoritetspolitiken och urfolkspolitiken en avgörande roll.
          </note>
          <note>
            Trots att jag är tornedaling och har vuxit upp med meänkieli
            har jag aldrig erövrat språket. Jag har upptäckt att det har skapat
            en rotlöshet hos mig som jag inte trodde att jag hade. Men det
            är precis på grund av att kulturarvet lever i språket som denna
            rotlöshet känns. Detsamma gäller för samiskan. Att språken överlever
            är därför också en viktig fråga för hela kulturarvets överlevnad.
          </note>
          <note>
            Herr talman! Detta riksmötesår har jag fått uppleva perspektiv
            på kulturarvet som blir en del av mitt liv för alltid: utskottsresan
            till Sydafrika, där kulturarvet har en så central betydelse för
            att läka såren som apartheid skapat, eller riksmötets öppnande
            med tema norra Norrland, där Hans majestät konungen talade om
            att vå rt kulturarv är rikt och mångfas etterat, skapat av människor
            från olika länder i århundraden. Jag kan också nämna besöket på
            Världskulturmuseet i Göteborg, som har en fantastisk utställning
            som heter Korsvägar – Där världar möts och handlar om hur människor
            förenas kring upplevelserna av migration.
          </note>
          <note>
            Jag kan lägga fler upplevelser till protokollet, men jag vill
            med detta verkligen uppmana alla att upptäcka vår fantastiska
            kulturarvsskatt i Sverige: våra fantastiska museer, föreningar,
            folkrörelser och institutioner – alla som arbetar med kulturarvsfrågor.
            Det blir en livsresa, kan jag garantera.
          </note>
          <note>
            Herr talman! På Seskarö hembygdsförenings hemsida står det: ”Den
            anda som rådde, den kraft som fanns i enigheten och strävandet
            för ett bättre samhälle, präglar ännu något Seskarö och dess befolkning.”
            För mig är detta symboliken i vad kulturarvet betyder.
          </note>
          <note>
            (Applåder)
          </note>
          <note type="speaker">
            Anf. 3 OLOF LAVESSON (M) replik:
          </note>
          <note>
            Herr talman! För det första undrar jag lite grann på vilket sätt
            begreppet samlingars särart står i konflikt med oberoende. Det
            är ju någonstans så att politiker kommer och går, men samlingar
            består. Så har det åtminstone varit tills vi fick en rödgrön regering.
          </note>
          <note>
            Men jag tänkte i stället inrikta mig på det som Ida Karkiainen
            tar upp: mer kultur till fler, med fokus på fri-entré-reformen.
            Detta var det stora kortet inför denna mandatperiod – den största,
            viktigaste och bästa reformen, eller en av de många. Nu skulle
            portarna öppnas. Vi hörde socialdemokratiska politiker berätta
            om hur barnen från förorten skulle kunna åka hem och ta med sina
            föräldrar tillbaka för att besöka museerna; nu skulle fler få
            ta del.
          </note>
          <note>
            Nu har det kommit en analys från Myndigheten för kulturanalys,
            och den visar kortfattat att besöksantalet ökar om det blir gratis;
            det är inte så förvånande. Men det var inte fler som kom – det
            är precis det den visar. Till dessa museer, som huvudsakligen
            ligger i Stockholms innerstad, ökar antalet besök , men det är
            samma personer som kommer igen och igen. Det är människor från
            närområdet och utländska turister.
          </note>
          <note>
            Det är inte fel att man kan gå fler gånger på museum; det är
            jättebra. Jag har inget emot mer , men det har ingenting att göra
            med fler . Tvärtom visar sig reformen vara ett totalt misslyckande
            när det gäller att hitta nya grupper som kommer till museerna.
          </note>
          <note>
            Jag undrar lite grann, Ida Karkiainen, om Socialdemokraterna
            står fast vid att detta är den största, bästa och viktigaste kulturreformen
            under mandatperioden. Och när det nu inte gick så bra, vilka åtgärder
            är Socialdemokraterna beredda att vidta för att få reformen att
            fungera?
          </note>
          <note>
            (Applåder)
          </note>
          <note type="speaker">
            Anf. 4 IDA KARKIAINEN (S) replik:
          </note>
          <note>
            Herr talman! När det gäller samlingarnas särart och det tillkännagivan
            ­ de som ligger anser vi att det är ett steg i fel riktning att
            påpeka att museerna måste bevara sin särart. Vi tror på professionen,
            och vi tror att de klarar av detta själva.
          </note>
          <note>
            När det gäller mer kultur till fler tycker vi att fri-entré-reformen
            har bidragit oerhört mycket till att fler ska kunna ta del av
            vårt kulturarv. Det finns visserligen fortfarande utmaningar att
            ta hand om. En ständig utmaning är att museerna behöver titta
            över sin verksamhet för att se hur den kan dra till sig fler och
            nya målgrupper – absolut. Det finns mycket att jobba på.
          </note>
          <note>
            Men första steg et är att göra fri entré möjlig för alla. Det
            är en stor tröskel; det ska man komma ihåg. Det är inte alla som
            har råd att gå på museum och vill lägga pengarna på detta. Att
            det kostar är därför en stor tröskel, och vi tycker att det är
            en otroligt viktig reform att ta bort den.
          </note>
          <note type="speaker">
            Anf. 5 OLOF LAVESSON (M) replik:
          </note>
          <note>
            Herr talman! Detta tycker jag är en lite märklig syn på våra
            samlingar. Samlingar är något som har byggts upp under lång tid.
            Vi har dem till låns där vi befinner oss just nu. De utgör grund
            för forskning och bildning. Att då säga att det inte finns något
            politiskt ansvar för att värna våra samlingar tycker jag är ett
            märkligt ställningstagande från ett parti som ändå har varit kulturpolitiskt
            bärande under så lång tid. Det är i så fall en rejäl omsvängning.
          </note>
          <note>
            Det är tvärtom genom att utveckla våra samlingar, kunna fylla
            på dem och låta dem leva vidare som vi har en bra grund för bildning
            och forskning i framtiden. Det är också så vi skapar tillgänglighet
            till kulturarvet. Jag tycker att samlingarna är betydligt viktigare
            än både Ida Karkiainen och jag själv. Det är någonstans de som
            ska finnas där för nästkommande generation och generationen därefter.
          </note>
          <note>
            Man talar om att sänka trösklar. Om jag minns rätt – kanske citerar
            jag fel – säger Ida Karkiainen i sitt huvudanförande att hon vill
            se tillgång för fler och tillgång över hela landet. Då genomdriver
            man en reform som riktar sig till Stockholms innerstad och inte
            lockar nya besöksgrupper utan bara ser till att de som redan går,
            som redan har tillgång och har tagit sig över tröskeln, gör det
            fler gånger. Det var ju det denna reform bidrog med.
          </note>
          <note>
            Vore det inte bättre, Ida Karkiainen, att i det läget ta bort
            tvångströjan för museerna och inte bara rikta sig ti ll en massa
            Stockholmsmuseer? I stället skulle vi kunna rikta ett tydligt
            uppdrag till Sveriges museer att nå nya besöksgrupper. Låt oss
            använda pengarna till något sådant i stället. Då siktar man ju
            precis på det som man vill uppnå, i stället för att ställa sig
            i biljettkassan och reglera inträdeskraven. Är det inte bättre,
            Ida, att någonstans se över hur vi skulle kunna uppnå detta på
            ett bättre sätt? Jag vill vädja till Socialdemokraterna med deras
            långa tradition från kulturpolitiken att tänka om och tänka rätt.
          </note>
          <note type="speaker">
            Anf. 6 IDA KARKIAINEN (S) replik:
          </note>
          <note>
            Herr talman! Tack, Olof Lavesson, för frågan! När det gäller
            museernas särart är det viktigt att läsa Moderaternas motion i
            ämnet. Där skriver man att en sammanslagning av olika museer eller
            att flytta ihop dagens verksamheter under samma tak riskerar varje
            museums särart. Här tycker jag faktiskt att politiken går lite
            över gränsen för vad som handlar om tillit till professionen.
            Detta är en signal där man visar att man in te tror på professionen
            och des s bedömningar när det gäller lokaliseringar och lokaler.
            Här går en viktig skiljelinje. Vi ser att detta är en bedömning
            som myndigheten själv måste få göra och stå för.
          </note>
          <note>
            Jag skulle inte vilja kalla fri- entré-reformen för en tvångströja
            för museerna. De flesta museer tycker nog att det har varit ett
            uppsving för dem med fler besök. Jag tror att varje museum gläds
            åt de siffror som har genererats genom reformen med fri entré.
            Vi ser också att vi behöver utveckla den vidare.
          </note>
          <note>
            (Applåder)
          </note>
          <note type="speaker">
            Anf. 7 ARON EMILSSON (SD):
          </note>
          <note>
            Herr talman! Blott Sverige svenska krusbär har . Så lyder några
            bevingade ord i en litterär klassiker hos ett folk utan kultur
            med en regering utan minne, om man får tolka regeringen Löfven
            – ja, åtminstone utan förståel ­ se för betydelsen av att vårda
            och förvalta det kollektiva minnet i vårt land. Detta är en övergripande
            slutsats man kan dra när man läser den 240 sidor långa kulturarvspropositionen
            från Kulturdepartementet.
          </note>
          <note>
            Propositionen lär oss en sak: Du ska inte t ro det finns unika
            kulturarv, i fall inte oppositionen sätter fart – sätter fart
            med att reagera mot den bildningsbefriade proposition som regeringen
            nu har lagt på riksdagens bord. Om denna ska vi tala i kammaren
            i dag, och då ämnet är av sådan vikt och betydelse för det svenska
            och internationella kulturarvet och i förlängning ­ en för det
            svenska folkets rätt till sitt lands historia och sammanhållning
            kommer jag huvudsakligen att hålla mig till regeringens lagförslag
            och vår följdmotion samt tillkännagivanden i ärendet och inte
            gå in på alla våra motioner i betänkandet, men jag uppmuntrar
            till läsning av dessa. Med en bakgrund i den historiska disciplinen
            och som talesperson för ett parti som bryr sig om kulturarvet
            vågar jag påstå att detta är en av de viktigaste, om inte den
            viktigaste, debatten så här långt under denna mandatperiod i kulturutskottets
            frågor. Låt oss så, herr talman, bena ut denna ivrigt väntade
            kulturarvsproposition!
          </note>
          <note>
            Den kom som ett yrväder en februariafton med ett diffust omslag
            och raster av normkritik, integrationshysteri och med ett uttryck
            av samtida intellektuella nycker. Den är fri från gemenskap och
            bildningsideal – en främmande fågel i det historiska museiväsendet
            men allt vanligare i den svenska kultursfären.
          </note>
          <note>
            Kulturen är en byggsten och en bärande balk när det gäller hur
            stabilt vi lyckas upprätthålla tillit och välfärd, mellan människor
            och till myndigheter och institutioner. Kultur är kittet som binder
            samman det svenska majoritetssamhället och väver in invandrare
            i vår kollektiva gemenskap och det kollektiva minnet. Kultur är
            trygghet och tradition, levande odling och ambition. Det är sociala
            koder som förenar och särskiljer. Det är seder och bruk som tecknar
            en bild av vilka vi är.
          </note>
          <note>
            Sverigedemokraterna välkomnar i grunden en kulturarvsproposition
            som sätter kulturarvets värde på agendan, vilket vi länge framfört
            i den politiska debatten. Men det är uppenbart att regeringen
            i kulturarvspropo ­ sitionen förordar en ny ordning, präglad av
            ett ideologiskt raster av kultur ­ relativism och nationell självförnekelse.
          </note>
          <note>
            Regeringen skriver i propositionen att en stor arbetskrafts-
            och flyk ­ tinginvandring till Sverige har bidragit till en upplevelse
            av ökad kulturell heterogenitet i befolkningen. Att så är fallet
            är snarare ett faktum än en upplevelse och har starkt bidragit
            till ett svagare socialt och kulturellt ka ­ pital. Regeringen
            erkänner att en kulturell mångfald har medfört proble ­ matiska
            konsekvenser för den generella kunskapsutvecklingen och vad som
            lärs ut gällande exempelvis litteratur och historia. Ett sätt
            att stärka historisk kunskap och kulturell bildning är att införa
            en kulturkanon i Sve ­ riges skolor, något Sverigedemokraterna
            länge förespråkat men som reger ­ ingen konsekvent avstyrkt. Hur
            ska man då uppnå likvärdighet?
          </note>
          <note>
            Det är vidare uppenbart att regeringen brister i flera avseenden
            och presenterar problematiska analyser. Man menar till exempel
            att kulturarv är ständigt föränderligt och öppet för omtolkningar.
            Förvisso, kultur och delar av det kulturella arvet är föränderligt
            då det odlas, brukas och traderas. Men samtidigt är det fundamentalt
            att slå fast att kulturarvet både består av å ena sidan givna
            bevarade artefakter och minnen, som förvisso kan omtolkas utifrån
            nya belagda forskningsrön men som är historiska spår i sig, och
            å andra sidan av arv som lever och utvecklas. Regeringen för också
            ett mycket motsägelsefullt och osammanhängande resonemang om vad
            man definierar som kulturarv. Detta kommer till uttryck då man
            anför att det nästan samtida kan definieras som kulturarv bara
            det betraktas som sådant av människor. Samtidigt uttrycker man
            att även om näst intill vad som helst har potential att bli kulturarv,
            så är inte allt kulturarv, utan någon form av avgränsning måste
            göras. Jag delar den bedömningen.
          </note>
          <note>
            Det finns möjligheter till definitioner och avgränsningar, och
            utan dessa försvåras förvaltning, regelverk, praktiska prioriteringar
            och fördelningen av ekonomiska medel och stimulanser. Det vilar
            också ett stort värde i att förmedla vad som till exempel är unikt
            kulturarv för Sverige, vilket stärker såväl det sociala kapitalet
            som den kulturella gemenskapen. Otydlighet skapar vilsenhet, medan
            förståelse för rötter och sammanhang skapar trygga individer.
          </note>
          <note>
            Under månader har det rasat en debatt om synen på våra klassiska
            bildningsinstitutioner, såsom museiväsendet. I propositionen framför
            reger ­ ingen en djupt ideologisk syn på museiverksamhet. Man
            skriver att museerna ska bidra till en önskvärd samhällsutveckling
            och att museerna ska granska och utmana den som har makten för
            dagen. Museerna ska engagera sig i samhällsdebatten, och den nya
            museilagen påstås vara positiv för jämställdheten mellan kvinnor
            och män och för möjligheterna att nå de integrationspolitiska
            målen. Ja, ni hörde rätt. Den generella uppfattning man får är
            att debattmuseer och integrationspolitiska mål är viktigare än
            museernas kärnverksamhet, nämligen att förvärva, vårda och förvalta
            artefakter och historiska spår och minnen. Regeringen väljer att
            fortsätta på den kultur- och bildningsförnekande väg man tidigare
            slagit in på, nämligen att urholka inte bara vårt lands kulturarv,
            som lämnats åt oss att förvalta, utan också andra unika historiska
            arv, till exempel de som finns vid Statens museer för världskultur,
            och då primärt Östasiatiska museet, som varit på agendan de senaste
            månaderna.
          </note>
          <note>
            Regeringen ger uttryck för det faktum att den ökade invandringen
            till Sverige bidragit till segregation samtidigt som man lägger
            fram förslag som går i direkt motsatt riktning mot strävandena
            för den kulturella gemenskap vi så väl behöver i vårt kluvna land.
            Det är djupt problematiskt.
          </note>
          <note>
            Ett mycket stort problem är att man, i sin frustration över att
            inte kunna angripa en vetenskaplig och i någon mån konservativ
            sektor med trovärdiga argument, i stället nyttjar kulturarvsinstitutioner
            som slagträ i politis ­ ka och ideologiska syften, genom att till
            exempel ge museer i uppdrag att motverka segregation och främlingsfientlighet
            – vad det nu har med samlingsvård att göra. Världskulturmuseet
            i Göteborg etablerades i och för sig i ett politiskt och vänsterliberalt
            syfte då Marita Ulvskog drev igenom förslaget om en administrativ
            sammanslagning av Etnografiska, Medelhavsmuseet och Östasiatiska
            museet, inrättandet av en ny myndighet och byggandet av Världskulturmuseet
            i Göteborg på bekostnad av det gamla världsberömda Etnografiska
            museet. På agendan fanns krav på att museerna skulle spela en
            viktig roll i diskussionen om det mångkulturella samhällets möjligheter
            och frågor. De måste påverka vår framtid genom att delta i samhällsdebatten
            snarare än genom vetenskaplig kunskapsförmed ­ ling. Devisen lever
            kvar.
          </note>
          <note>
            Kulturministern påstår att politiker inte ska lägga sig i definitioner
            av kulturarv. Samtidigt använder man det som ett slagträ i sin
            egen politiska övertygelse, då man med rödpennan i högsta hugg
            stryker alla formuleringar i kulturmiljölagen som fastslår att
            Sverige har ett nationellt kulturarv och att det är vårt – väl
            värt att vårda, värna och visa. Samtidigt tillåter och uppmuntrar
            man att beprövade strukturer och samlingar bryts upp och omdanas
            utifrån tillfälliga intellektuella trender, såsom fallet vid Statens
            museer för världskultur.
          </note>
          <note>
            Det som pågår just nu är en byråkratisk kulturrevolution i syfte
            att få nya generationer av Sveriges folk att inte känna stolthet
            och engagemang för ett vi, utan vi är alla ett och samma världen
            över, och vad som är kulturarv och vems det är ligger i betraktarens
            ögon. Det är naturligtvis falskt och fel, då det utan tvekan finns
            unika och varma kulturella gemenskaper och arv även i vårt land.
            Genom att förringa givna arv och miljöer visar man heller ingen
            uppskattning för alla svenskar som på något vis uttrycker intresse
            för eller brinner för den kultur vi ärvt av våra förfäder och
            som ideellt gör insatser för att vårda detta – tvärtom.
          </note>
          <note>
            Det gäller att komma ihåg att historia är vårt förlängda minne.
            Med förståelse för och kunskap om historia kan vi se oss själva
            i ett större sam ­ manhang, ordna våra tankar till något sammanhängande
            helt och känna samhörighet med släktled bakåt och framåt. Förringandet,
            eller i värsta fall förnekandet, av historiska gemenskaper riskerar
            i förlängningen att med ­ föra en kollektiv minnesförlust, och
            rehabiliteringen för det kan för ett samhälle bli lång och smärtsam.
            Det ska vi inte utsätta Sverige för. Reger ­ ingen verkar rädd
            för nationell gemenskap och nationalanda, men märk väl: Det är
            inte historia som skapar förutsättningar för krig och diktaturer
            – det är bristen på historia.
          </note>
          <note>
            I regeringens förslag ser kulturarvssektorns viktigaste uppgift
            ut att vara att verka för integration, jämställdhet och inkludering.
            Men frågan är: Hur har man tänkt sig att kunna uppnå en inkluderande
            gemenskap om man inte kan definiera och erkänna vad det är vi
            ska känna gemenskap kring?
          </note>
          <note>
            Att värna om banden till det förflutna är att värna om rätten
            att tänka fritt. Forskare och kulturarbetare från höger till vänster
            har deltagit i den museidebatt som i månader rasat i Svenska Dagbladet.
            Kungliga Veten skapsakademien anför – apropå situationen på Statens
            museer för världskultur, där museer hotas slås samman, artefakter
            riskerar att förrådsställas och forskning riskerar att bli lidande
            – att: Det som nu har hänt är att dessa institutioner är på väg
            att, med stöd av statsmakterna, förlora eller redan nästan helt
            har förlorat sin vetenskapliga kompetens. Möjligheterna att hål
            ­ la samlingar tillgängliga utan hänsyn till politiska konjunkturer
            minskar.
          </note>
          <note>
            Ingen grupp och inget samhälle, särskilt ingen demokrati, kan
            fungera utan någon form av tankegemenskap, en gemensam föreställningsvärld
            med rötter i gruppens förflutna. I Sovjet efter 1917 och i Kina
            efter 1949 försökte man skapa ett samhälle utan band bakåt, men
            snart tvingades man inse att det samhälle man försökte skapa var
            oupplösligt sammanflätat med det förflutna.
          </note>
          <note>
            Regeringen verkar vara beredd att ta upp samma kamp mot det folk
            man är satt att företräda, då man i sin iver att slå samman Historiska
            museet, Livrustkammaren, Skoklosters slott och Hallwylska museet
            till en ny myndighet gör det med intentionen att det ska bli en
            avgörande kraft när berättelsen om nationen laddas om och fylls
            med nytt innehåll.
          </note>
          <note>
            För att orka hantera alla nya intryck behöver vi något som inte
            förändras, något som vi inte ständigt måste ta ställning till.
            Sveriges historia ska inte skrivas om med politiska pekpinnar.
          </note>
          <note>
            Herr talman! Jag gläds åt att en riksdagsmajoritet enats om sex
            stycken tillkännagivanden i vilka vi uppmanar regeringen att gå
            tillbaka till ritbordet.
          </note>
          <note>
            Jag vill innan jag avrundar mitt anförande omnämna regeringens
            konsekvensanalys. I sin konsekvensanalys nämner inte regeringen
            Statens fastighetsverk. Vi menar att det är sannolikt att regeringens
            halvering av anslaget till Statens fastighetsverk får omfattande
            konsekvenser för myndigheten och bevarandet av kulturarvsfastigheter.
            Det är det särskilt eftersom SFV larmat om att halveringen av
            deras anslag i kombination med ett utökat uppdrag och ett övertag
            av fastigheter från Riksantikvarieämbetet inte resulterat i en
            hållbar situation för dem; det omöjliggör för dem att fullfölja
            sina åtaganden. En konsekvensanalys som inte berör en konsekvens
            av denna magnitud är ofullständig. Det undergräver trovärdigheten
            i reger ­ ingens konsekvensanalys, sammantaget, och gör det omöjligt
            för oss som beslutsfattare att känna oss trygga med regeringens
            bedömning. Sverigedemokraterna anser därför att en fullständig
            konsekvensanalys ska genomföras och läggas fram.
          </note>
          <note>
            Herr talman! Det mesta tyder på att en av Kulturdepartementet
            orkestrerad kulturomdaning, med toner av politisering av museiväsendet
            och na ­ tionell kulturell självironi, kommer att passera riksdagen
            med ett antal tillkännagivanden. Det finns dock ett yrkande om
            att lyssna till stora delar av kulturarvssfären och avslå propositionen
            – den ska då skickas tillbaka till ritbordet, och så får man komma
            tillbaka med en politik för svenskt kulturarv och inte mot detsamma.
            Lyssnar man till den borgerliga debatten i stort finns det, som
            det verkar, också ett stöd för att göra så. Möjligheten ligger
            hos Alliansen – och bedömningen – om man är beredd att agera ansvarsfull
            opposition och stödja Sverigedemokraternas yrkande. Eller nöjer
            man sig med att låta en rödgrön kulturarvspolitik gå igenom med
            ett antal uppmaningar som vi vet regeringen kan komma att negligera?
            Jag yrkar på att man ska värna, vårda och visa kulturarvet och
            på rätten till politiskt fri bildning och vetenskap. Jag yrkar
            avslag på propositionen och därmed bifall till reservationerna
            1, 9 och 20. Vi står samtidigt bakom samtliga våra reservationer
            i betänkandet.
          </note>
          <note>
            (Applåder)
          </note>
          <note type="speaker">
            Anf. 8 IDA KARKIAINEN (S) replik:
          </note>
          <note>
            Herr talman! Det är ett parti som bryr sig, säger ledamot Aron
            Emilsson. Jag undrar: Vilka bryr man sig om? Eller jag undrar
            snarare: Vilka bryr ni er inte om?
          </note>
          <note>
            Ni skriver att kultur är kittet som binder samman det svenska
            majoritetssamhället. Vilka ingår i det, och vilka ingår inte?
            Det hade varit bra med ett svar på den frågan.
          </note>
          <note type="speaker">
            Anf. 9 ARON EMILSSON (SD) replik:
          </note>
          <note>
            Herr talman! Jag kan börja med att säga att jag gläds åt att
            Socialdemokraterna engagerar sig i kulturarvsfrågorna. Under många
            decennier har man snarare ägnat sig åt att riva och förvanska
            kulturmiljöer – det handlar om vårt lands fysiska gestaltning
            och goda bebyggda miljö. Men det är glädjande att man börjar bry
            sig om det svenska kulturarvet, om det nu är så.
          </note>
          <note>
            Vi är tydliga i vår följdmotion, som är omfattande, och i andra
            kulturarvsrelaterade förslag i betänkandet. Vi har förslag om
            omfattande insatser för att stärka och utveckla till exempel det
            samiska urfolkets och den samiska minoritetens kulturarv genom
            språkinsatser, som är betydligt mer ambitiösa än vad regeringen
            presenterat, men också utbildningsinsatser vid Umeå universitet.
            Det handlar också om att samverka med våra nordiska grannländer
            genom samiska filminstitutet i Kautokeino, genom insatser för
            språkbevarande inom sydsamiskans utbredningsområde och genom insatser
            för att utse ett svenskt huvuduniversitet för samiska frågor,
            till exempel. Om detta kan man läsa i våra förslag. Det är man
            välkommen att göra.
          </note>
          <note type="speaker">
            Anf. 10 IDA KARKIAINEN (S) replik:
          </note>
          <note>
            Herr talman! Det är intressant, Aron Emilsson, att du nämner
            det samiska samhället, för det var inte så länge sedan det kom
            ett uttalande från Sverigedemokraterna om att samerna inte tillhör
            Sveriges gemenskap eller det svenska samhället. Det är intressant
            att man väljer att gå i den riktningen.
          </note>
          <note>
            Men ledamoten svarar inte på min fråga: Vilka bryr man sig inte
            om? Om ni önskar en gemenskap undrar jag hur det går ihop med
            den exkluderande politiken om att till exempel stänga ute vissa
            grupper från bibliote ­ ken. Hur går det ihop med er likriktning
            av kulturarvet, exempelvis genom inrättandet av en kulturkanon?
            Varför vill ni lägga ned Världskulturmuseet i Göteborg? Hur går
            det ihop med att skapa en gemenskap i samhället?
          </note>
          <note type="speaker">
            Anf. 11 ARON EMILSSON (SD) replik:
          </note>
          <note>
            Herr talman! Tack för bra frågor! Ja, i många avseenden stärker
            vi den kulturella gemenskapen. Vi har föreslagit en historisk
            kulturpolitisk re ­ form i form av kulturlotsar i alla Sveriges
            kommuner, till exempel, som ska lotsa inte minst nyanlända och
            invandrare in i det svenska majoritets ­ samhället och det rika
            kultur- och kulturarvsliv som vi har runt om i våra kommuner och
            landskap.
          </note>
          <note>
            Där har regeringen inte följt med, och jag undrar varför regeringen
            inte gör det. Bryr sig regeringen om att på riktigt stärka sammanhållning
            och gemenskap? Jag har inte heller föreslagit några insatser för
            att stänga ute någon individ från bibliotek. Däremot har Sverigedemokraterna
            lagt fram en utredning om hur man kan knyta vissa administrativa
            tjänster till medborgarskapet, vilket ligger i linje med att välfärden
            och de verksamheter som är skattefinansierade måste ha en tydlig
            anknytning till medborgarskapet för att fungera långsiktigt.
          </note>
          <note>
            Anledningen till att vi föreslår en nedläggning av Världskulturmuseet
            i Göteborg är den jag nämnde tidigare i talarstolen. På grund
            av att det finns ett museum som snarare styrs av politiska och
            ideologiska doktriner än av att vara en vetenskapsinstitution
            och en bildningsinstitution – nära ett universitet, vilket innebär
            en potential – måste vi stärka de museer som faktiskt bygger på
            att värna, vårda och visa sina samlingar inom myndigheten. Det
            är fråga om Östasiatiska museet, Medelhavsmuseet och Etnografiska
            museet. Anledningen till att många göteborgare inte besöker Världskulturmuseet
            i Göteborg är att museet känns politiskt och ideologiskt, inte
            som ett bildningsorienterat museum.
          </note>
          <note type="speaker">
            Anf. 12 NICLAS MALMBERG (MP):
          </note>
          <note>
            Herr talman! Sverige äldsta bevarade skriftliga material som
            belyser ett längre skeende är Erikskrönikan . Den skrevs på 1320-
            eller möjligtvis 1330-talet. Det är ett viktigt historiskt dokument,
            och det är också ett exempel på historieförfalskning. Den skrevs
            när Magnus Eriksson var kung i landet. Det tydliga syftet var
            att framställa hans far, hertig Erik Magnusson, som en hjälte.
            Att trona på minnen från fornstora dar, det vill säga få glans
            och ära av sin samtid utifrån ett ärorikt förflutet, är således
            inget nytt fenomen.
          </note>
          <note>
            När Sverige blev en stormakt i Europa på 1600-talet växte en
            önskan fram om att inte bara lyfta fram enstaka personer eller
            släkter utan att ge hela nationen ett stolt förflutet. År 163
            0 inrättade Gustav II Adolf ett ämbete som riksantikvarie, vilket
            kan ses som startskottet för den svenska kulturarvspolitiken.
          </note>
          <note>
            Under stormaktstiden växte också göticismen fram. Det var mytbildningar
            om en fantastisk svensk forntid. Men att vetenskapliga perspektiv
            inte ens fick genomslag i universitetsvärlden är Olof Rudbecks
            göticistiska skrift Atlantica ett tydligt exempel på.
          </note>
          <note>
            År 1786 fick vi vårt första offentliga museum när riktlinjer
            togs fram för Naturhistoriska riksmuseet. Men under 1800-talet
            och början av 19 00 ‑ talet fanns två vitt skilda synsätt på vad
            som var museernas roll. Den ena sidan menade att museerna skulle
            agera i nationens intresse och lyfta fram det som var gynnsamt
            för det egna landet. Den andra sidan menade att museerna tvärtom
            skulle lyfta fram sanningen utifrån rådande vetenskapliga rön.
          </note>
          <note>
            Göticismen stod tillbaka lite under 1700-talet men växte sig
            stark under 1800-talet och kom under 1930-talet att utnyttjas
            av den svenska nazistiska rörelsen i syfte att ge legitimitet
            åt en egen politisk agenda. Än i dag ser vi exempel på hur krafter
            försöker ta makten över kulturarvet för att stärka en egen ideologi.
          </note>
          <note>
            Det är därför tre viktiga principer slås fast i kulturarvspropositionen.
            Den första principen är att museerna är självständiga myndigheter
            som inte har att följa politiska intressen eller politiska önskemål
            vad gäller utställningsverksamheterna. Den andra principen är
            att museerna ska bygga sin verksamhet på kunskap. De ska vara
            forskningsnära. Om inte egen forskning bedrivs på museet ska samlingarna
            ändå ordnas på sätt så att de kan utnyttjas för vetenskapliga
            syften. Den tredje principen är att kulturarvet ska vara tillgängligt
            för alla i hela vårt land. Man ska inte behöva resa till Stockholm
            för att ta del av ett svenskt kulturarv. Det förutsätter samverkan
            mellan museerna, det vill säga att statliga museer kan låna ut
            föremål till regionala museer och att regionala museer kan donera
            föremål till varandra så att så mycket som möjligt blir så publikt
            som möjligt och inte låses in i arkiv.
          </note>
          <note>
            De som verkligen skapar tillgänglighet för alla till kulturarvet
            är förstås museiprofessionen. Det är en svår balansgång. Det handlar
            om att utforma utställningar som å ena sidan är intressanta för
            den som har djupa kunskaper i ett ämne men som vill lära sig mer
            och å andra sidan är intressanta för den som inte har några förkunskaper
            alls och ser något för första gången. Det handlar om att förenkla
            utan att förvanska. Jag är djupt imponerad över hur väl många
            av våra museer lyckas med balansgången och verkligen blir angelägna
            för alla.
          </note>
          <note>
            Tillgänglighet för alla innebär också att människor med olika
            former av funktionsnedsättningar ska kunna ta del av museernas
            verksamhet. Här ser vi tvärtom att det finns stora brister i dag.
            Det är brister som måste åtgärdas om vi ska leva upp till målet
            att göra kulturarvet tillgängligt för alla.
          </note>
          <note>
            Att vi nu får en museilag på plats och att vi förbättrar kulturmiljölagen
            innebär inte på något sätt att kulturarvspolitiken har nått vägs
            ände och att vi nu kan luta oss tillbaka och slå oss till ro.
            Tvärtom! Ett stort steg tas i rätt riktning som nu kan följas
            av ytterligare steg i rätt riktning.
          </note>
          <note>
            Ett sådant steg som måste tas är att förbättra förutsättningarna
            för det rörliga kulturarvet. Jag har själv väckt en motion i frågan,
            och en utskotts ­ majoritet föreslår att den delvis ska bifallas.
            Det här är inte på något sätt en kritik mot innehållet i regeringens
            proposition utan just ett utpekande av ett av de steg som nu måste
            tas. Däremot förbryllar det att utskotts ­ majoriteten menar att
            detta kan ske skyndsamt. Jag menar att frågan är mer komplex än
            så. Men vi kanske lägger in olika värderingar i begreppet skyndsamt.
          </note>
          <note>
            Än mer förbryllande är att de borgerliga partierna i slutändan
            inte riktigt står för perspektivet att hålla armlängds avstånd
            mellan kulturarvspolitik och utställningsverksamhet. Tvärtom går
            man fram med ett tillkännagivande som kan innebära att man är
            där med fingrarna i syltburken och begränsar museernas möjlighet
            att utveckla utställningsverksamheterna.
          </note>
          <note>
            Jag yrkar bifall till reservation 3.
          </note>
          <note>
            Låt mig avslutningsvis bli personlig. Alla vi som deltar i debatten
            har naturligtvis ett brett engagemang för kulturarvsfrågor, och
            många av oss brinner lite extra för vissa områden – som vi också
            har hört tidigare i debatten. Ett sådant område där jag själv
            går igång lite extra är den tidiga musiken.
          </note>
          <note>
            Men det immateriella kulturarvet är inte så enkelt att fånga.
            Därför är det utomordentligt bra att lagstiftningen likställer
            det materiella kulturarvet med det immateriella kulturarvet och
            ger dem samma legitimitet.
          </note>
          <note>
            Ett bevarat instrument från 1600-talet innebär inte automatiskt
            att vi vet hur musiken klingade framfört av till exempel Anders
            Düben, som kom från Amsterdam till Stockholm 1620 och bidrog till
            att utveckla den svens ­ ka konstmusiken.
          </note>
          <note>
            Jag håller mig fortfarande till 1600-talet. Jag riktade inledningsvis
            kritik mot göticismens bristande vetenskapliga perspektiv. Låt
            mig i stället hylla drottning Kristina, som verkligen inte var
            rädd för kulturutbyten eller ville låsa in svensk kulturtradition.
            Tvärtom bjöd hon in vetenskapsmän och konstnärer från olika delar
            av Europa att komma till Sverige. Det var personer som verkade
            i Sverige och naturligtvis satte sin prägel på kulturen. I dag
            är de självklara delar av det svenska kulturarvet.
          </note>
          <note>
            Så är det fortfarande i dag. Det vi i dag kan se som nya företeelser
            eller udda företeelser i den svenska kulturen kan i morgon ses
            som självklara delar av det svenska kulturarvet.
          </note>
          <note>
            Ett försök att definiera kulturarv är att säga att kulturarv
            är spår från det förflutna som har en betydelse och ett värde
            för oss som verkar här i dag. Kulturarvspolitiken bygger på att
            vi måste säkerställa att spåren inte suddas ut för framtiden utan
            bevaras för kommande generationer – samtidigt som de är tillgängliga
            för alla som verkar här och nu.
          </note>
          <note>
            Min övertygelse är den att ju mer kunskap vi får om kulturarvsfrågor,
            desto mer stärker vi både människors trygghet och tolerans.
          </note>
          <note>
            (Applåder)
          </note>
          <note type="speaker">
            Anf. 13 ARON EMILSSON (SD) replik:
          </note>
          <note>
            Herr talman! Regeringen har i sin kulturarvsproposition – från
            det parti och det departement som Niclas Malmberg tillhör genom
            sitt miljöpartistiska engagemang – presenterat att det ska finnas
            en kulturmiljöstrategi i landet för landets berörda myndigheter
            och aktörer. Kulturmiljön ska upp på agendan , och en nationell
            strategi för hur kulturen ska hanteras i framtiden ska mejslas
            fram.
          </note>
          <note>
            Regeringen och övriga partier har låtit anslagsminskningen till
            Statens fastighetsverk ligga kvar på en halvering från deras tidigare
            verksamhetsbudget. Samtidigt påstår nu Statens fastighetsverk
            – som har det nationella ansvaret för våra kulturarvsfastigheter
            och som har övertagit fastigheter från Riksantikvarieämbetet och
            fått ett utökat uppdrag – att man knappt kan färdigställa renoveringen
            av Stockholms slott.
          </note>
          <note>
            Statens fastighetsverk säger också att man än mindre kommer att
            kunna upprätthålla sina kulturmiljövårdsinsatser för andra fastigheter
            om denna budget kvarstår och man inte får ökade anslag och bättre
            förutsättningar för att kunna vårda och värna svenska kulturmiljöer.
          </note>
          <note>
            Min fråga är: Hur ska man kunna fullfölja en kulturmiljöstrategi
            när en nationell myndighet med ansvar för frågorna har fått halverade
            resurser för att just vårda, värna och visa våra nationella kulturmiljöer?
          </note>
          <note>
            Och på vilket sätt behåller man armlängds avstånd gentemot kulturarvsvärden
            när man politiserar museerna till att bli debattmuseer snarare
            än kunskapsinstitutioner?
          </note>
          <note type="speaker">
            Anf. 14 NICLAS MALMBERG (MP) replik:
          </note>
          <note>
            Herr talman! Aron Emilsson ställde först en komplex fråga och
            sedan en enklare. Jag börjar med den svåra, som gäller Statens
            fastighetsverk.
          </note>
          <note>
            Det är naturligtvis så att vi måste få fram tillräckliga resurser
            för att kunna bevara viktiga kulturmiljöer. Samtidigt vet vi att
            Statens fastighetsverk har haft stora interna problem, vilket
            bland annat Riksrevisionen har pekat på. Som jag ser det måste
            dessa problem lösas innan Statens fastighetsverk kan förses med
            ytterligare resurser. Frågan är dock komplex.
          </note>
          <note>
            Den andra frågan gäller hur vi ser på att vi ska stärka museernas
            självständighet och stärka deras roll gällande att agera utifrån
            kunskap. Sverigedemokraterna går emot detta och vill ha ett avslag
            på hela propositionen. Sverigedemokraterna går åt rakt motsatt
            håll och vill inte skapa dessa förutsättningar för museerna, vilket
            är fullständigt logiskt utifrån hur sverigedemokrater runt om
            i landet har agerat. Man har velat gå in och stoppa utställningar,
            eftersom man tycker att museerna har utställningar som inte ligger
            i linje med den egna ideologin.
          </note>
          <note>
            Sverigedemokraterna har haft problem med att man inte vill låta
            museerna agera professionellt. När Sverigedemokraterna nu också
            vill stoppa en proposition som handlar om att ta fasta på museernas
            professionalitet kan jag inte tolka det på annat sätt än att Sverigedemokraterna
            är rädda för att museerna ska få denna självständiga roll. Sverigedemokraterna
            vill komma in och styra museernas verksamhet.
          </note>
          <note type="speaker">
            Anf. 15 ARON EMILSSON (SD) replik:
          </note>
          <note>
            Herr talman! Det finns svart på vitt – det är bara att jämföra
            Sverigedemokraternas följdmotion till kulturarvspropositionen
            med själva kulturarvspropositionen.
          </note>
          <note>
            I propositionen står att museer ska vara en aktiv aktör i samhällsdebatten.
            Man har i andra avseenden gett direkta uppdrag till exempelvis
            Statens museer för världskultur att främja integrationsinsatser
            och att motverka segregation och främlingsfientlighet. Man tynger
            hela den övriga museiverksamheten med detta, utan att kunna vårda,
            värna och visa samlingar och samlingsverksamhet, vilket är museernas
            egentliga vetenskapliga syf ­ te.
          </note>
          <note>
            I vår motion finns däremot inga skrivningar som uttalar ambitionen
            eller intentionen – inte ens mellan raderna – att vilja styra
            museer politiskt och ideologiskt, vilket har skett med till exempel
            Världskulturmuseet i Göteborg.
          </note>
          <note>
            Man har gett Statens kulturråd och andra kulturinstitutioner
            i uppdrag att se över hur de kan bryta normer och föreställningar
            om vilka vi är och vilka vi ska vara, snarare än att fokusera
            på kärnverksamheten.
          </note>
          <note>
            Vi har föreslagit faktiska förändringar av skrivningar i regeringens
            föreslagna museilag, där vi snarare vill föra in i paragrafer
            och texter att museerna ska vara kunskapsorienterade och vetenskapliga
            och att de ska bygga på kunskapsmässig grund – inte på politiska
            eller ideologiska doktriner. Det skulle säkra museerna även mot
            ett sverigedemokratiskt politiskt inflytande, om det är detta
            Niclas Malmberg är rädd för.
          </note>
          <note>
            På de håll i landet där vi har kritiserat utställningar som direkt
            har grundat sig på förtal mot enskilda partier har det inte handlat
            om att vi vill gå in och stoppa enskilda utställningar. Snarare
            har vi velat föra ett resonemang om hur man ska förhålla sig när
            skattefinansierade institutioner tar partisk ställning gentemot
            uppdragsgivare.
          </note>
          <note type="speaker">
            Anf. 16 NICLAS MALMBERG (MP) replik:
          </note>
          <note>
            Herr talman! Hela Aron Emilssons anförande, och hela Sverigedemokraternas
            reservation, handlar om segregering. Man vill definiera en grupp
            som svensk, medan andra grupper inte riktigt är lika fina och
            inte riktigt tillhör samma gemenskap. Problematiken är att Sverigedemokraterna
            har den utgångspunkten.
          </note>
          <note>
            Sverigedemokraterna och Aron Emilsson visar också upp en förbluffande
            okunskap om historia. Man vet inte att historia har skrivits utifrån
            syften och att vetenskapen nu måste se till det objektiva för
            att hitta sanningen.
          </note>
          <note>
            Aron Emilsson säger att historia inte har skapat några krig.
            Tvärtom: Historia har skapat oändligt många krig runt om i världen,
            därför att man har levt kvar i ett hat mellan olika grupper. Om
            man inte bygger på tolerans riskerar man att undergräva tryggheten.
          </note>
          <note>
            Sverigedemokraterna säger att det faktum att sverigedemokrater
            runt om i landet har velat stoppa utställningar har handlat om
            att man velat stoppa ärekränkning. Så är det inte. Vi ser många
            exempel på att det handlar om att man inte vill släppa fram utställningar
            som talar om mångfald och tolerans. Se själva hur riksdagens andre
            vice talman Björn Söder agerade i Lund 2007.
          </note>
          <note>
            (Applåder)
          </note>
          <note type="speaker">
            Anf. 17 PER LODENIUS (C):
          </note>
          <note>
            Herr talman! Även om det regnar i Stockholm i dag har det varit
            några riktigt härliga vårdagar – eller ska vi kanske kalla dem
            försommardagar – i stora delar av vårt land.
          </note>
          <note>
            Det märktes också i helgen , då jag mötte några rikti gt fina
            gamla bilar på vägarna, b land annat en MGB från sent 60- tal.
            Det var några vackra rörliga kulturarv, som förgyllde min och
            säkert flera andras dag. Stort tack till er okända som luftade
            era ögonstenar i helgen, så att vi andra fick ta del av dem.
          </note>
          <note>
            Jag vill också passa på att tipsa er som kanske missade alla
            gamla fordon som var ute i helgen: D en 6 juni, på vår nationaldag,
            arrangeras M ot orhistoriska dagen, med evenemang över hela landet.
          </note>
          <note>
            Dessa evenemang är tillägnade det rörliga kulturarvet, som engagerar
            många i vårt land. Det kan handla om en moped, om en traktor eller
            kanske om den där bilen man drömde om som barn.
          </note>
          <note>
            Det kan vara ett ånglok eller ett flygplan av historiskt värde.
            Det kan vara en segelskuta från förra sekelskiftet, då 1800- tal
            et blev 1900- tal , eller en plastbåt från 1970-talet.
          </note>
          <note>
            Det gemensamma är att det rör sig om fordon som har brukats och
            som har transporterat människor och gods runt om i vårt land.
            Det rör sig om historiebärare från en tid då vårt samhälle blev
            allt mer mobilt.
          </note>
          <note>
            Var je helg och nästan varje vardags kväll under den ljusa årstiden
            finns det evenemang runt om i vårt land där det rörliga kulturarvet
            uppmärksammas och – inte minst – används.
          </note>
          <note>
            Det är många som lägger en stor del av sin fritid på att bevara
            dessa klenoder för eftervärlden. Det är ideella krafter som renoverar
            bilar, båtar och flygplan och som driver museijärnvägar och museer
            för dessa klenoder.
          </note>
          <note>
            Samtidigt skapar det ta jobb och företagand e på många sätt.
            Det handlar till exempel om försäljning av reservdelar, om m ekaniker,
            verkstäder och båtvarv med specialistkunskaper och om besöksmål
            som genererar handel, restaurang besök och hotellövernattningar.
          </note>
          <note>
            A llt detta skapas ofta på mindre orter och på landsbygden. F
            örutom det viktiga bevarandet av det rörliga kulturarvet är det
            också en del av en levande landsbygd och en möjl ighet för hela
            landet att leva.
          </note>
          <note>
            Men det här arbetet har inte alltid fått den uppskattning som
            de t är värt. Det finns fall där politiska beslut och myndigheters
            tolkningar av regelverk har varit hinder och där till och med
            kulturarvsföremål gått förlorade.
          </note>
          <note>
            För att det rörliga kulturarvet ska bevaras behöver det också
            brukas och utvecklas. Det rörliga kulturarvet måste ses och erkännas
            som den naturliga och självklara del av kulturarvsmiljön och vårt
            gemensamma kulturarv som det är. Detta är en del av vår historia
            som skulle försvinna om i nte alla ideella krafter fanns.
          </note>
          <note>
            Därför är det nu otroligt viktigt att regeringen lyssnar till
            det tillkännagiva nde som k ulturutskottet föreslår att riksdagen
            riktar om att skyndsamt ta fram en lagstiftning som slår fast
            myndigheters skyldigheter och ansvar för hist oriska transportmedel
            till lands , till sjöss och i luften. Syftet är att de i sin myndighetsutövning
            ska kunna säkerställa att det rörliga kulturarvet inte – avsiktligt
            eller oavsiktligt – hindras att brukas och att det inte skadas
            eller rent av destrueras.
          </note>
          <note>
            Herr talman! Det är viktigt att bevara kulturarvet, men det är
            också viktigt att bevara kompetensen kring kulturarvet. Kunskap
            tar tid att bygga upp och kan lätt riskeras vid exempelvis sammanslagning
            av museer. Därför är det nu av största vikt att regeringen lyssnar
            till kulturutskottets tillkännagivande om att regeringen bör bejaka
            varje museums särart utifrån dess samlingar och museernas uppgift
            att tillgängliggöra samlingarna.
          </note>
          <note>
            Det finns drygt 1 700 museer i Sverige. Många av dessa är såklart
            ideellt eller privat drivna. Museerna i vårt land lockar nästan
            27 miljoner besökare varje år, samtidigt som de sysselsätter runt
            6 000 årsarbetskrafter och genererar omkring 5 ½ miljard kronor
            i intäkter. Det visar på att ett museum kan vara viktigt för en
            kommuns arbetsmarknad, företagande och ekonomi genom att de besökare
            som kommer från andra delar av Sverige, och ibland också från
            andra delar av världen, vid sitt besök också både äter, handlar
            och kanske övernattar på orten. Det gör att museerna är en viktig
            komponent för den växande besöksindustrin.
          </note>
          <note>
            Det finns flera museer och platser i vårt land som förknippas
            med och tillägnas såväl nationellt som internationellt kända personer.
            Alfred Nobel och Nobelpriset är ett av flera tydliga exempel på
            att en internationellt berömd person kan kopplas historiskt till
            en specifik plats i vårt land, i det här fallet Björkborn i Karlskoga.
            Ändå förknippar nog de flesta internatio ­ nella besökare Nobel
            med Stockholm s stad. Och Stockholm har absolut en viktig roll
            i Alfred Nobels och inte minst Nobelprisets historia, men staten
            bör i detta sammanhang ha ett ansvar att också visa på hela historien,
            där Björkborn och Karlskoga är en mycket viktig del.
          </note>
          <note>
            Det statliga ansvaret för kulturarvet och vår historia får inte
            stanna vid Stockholms stadsgräns. Vi är ett land med många internationellt
            stora namn. Förutom Nobel kan jag exempelvis nämna Astrid Lindgren,
            Ingmar Bergman och Selma Lagerlöf, bara för att nämna några. De
            är personer som representerar kulturarv som vi ska vara stolta
            över och som också kan manifesteras på olika platser i vårt land
            som är djupt förknippade med personen – platser som ligger utanför
            vår huvudstad.
          </note>
          <note>
            Herr talman! Museerna har en viktig roll för bildningen. Det
            handlar om att om vi inte kan vår historia blir det svårt att
            förstå vår nutid och tolka vår framtid.
          </note>
          <note>
            När jag jobbade som lärare i gymnasiesärskolan i Norrtälje var
            besök på både dåvarande Roslagsmuseet och Konsthallen viktiga
            delar av min undervisning. I dag kan jag se att det kunde ha varit
            ett än djupare samarbete mellan skolan, min undervisning och dessa
            institutioner.
          </note>
          <note>
            I ett större perspektiv kan jag se behovet av en politik som
            förstärker och förtydligar kopplingen mellan historieundervisningen
            i skolan och museernas arbete. Det finns ett tydligt behov av
            att utreda hur samarbetet mellan museernas verksamheter och undervisningen
            i skolan kan stärkas.
          </note>
          <note>
            Herr talman! I dag ligger mycket av den nationella expertisen
            inom kulturområdet i stort i storstäder och kanske främst i huvudstaden.
            Vi missar massor av den talang och kreativitet som finns ute i
            landet och som borde komma fler till del, och det tycker inte
            vi är hållbart. I stället vill vi i Centerpartiet hitta en modell
            som gör att vi lyfter fram spetskompetens där den finns på olika
            platser runt omkring i landet, och det bör ske i samverkan mellan
            regionerna och staten.
          </note>
          <note>
            Vi har föreslagit en ny modell för den nationella kulturpolitiken
            i stort. Det handlar om att bygga vidare på de tankar som gjort
            samverkansmodellen så framgångsrik och göra en liknande modell
            för den nationella nivån. Samtidigt behöver de statliga kulturinstitutionerna,
            som våra statliga museer och deras verksamheter, göras mer tillgängliga
            över hela landet. Det kan ske genom att digitalt tillgängliggöra
            samlingarna och genom goda villkor för utlåning av föremål. Men
            det kan också handla om att institutionerna, museerna, får i uppdrag
            att sammanställa utställningar som kan turnera runt om i landet.
            Varför till exempel inte ordna föreläsningar och utställningar
            anpassade för bygdegårdar, nykterhetsloger och Folkets Hus?
          </note>
          <note>
            Vi måste hitta sätt som kan ge fler möjlighet att ta del av museernas
            samlingar och kompetens, samtidigt som det också skulle ge många
            andra fördelar. Exempelvis skulle man kunna använda sig av skolor
            liksom andra kommunala institutioner, som då får större möjlighet
            att ta del av kulturarvet och historien. Därför bör man också
            se över möjligheten att förlägga statliga museers mer permanenta
            verksamheter till fler platser i landet. Det skulle vara ett bättre
            sätt att göra vårt kulturarv tillgängligt för fler än exempelvis
            fri entré för vuxna på museerna i Stockholm stad.
          </note>
          <note>
            Med detta, herr talman, vill jag avsluta med att jag står bakom
            samtliga Alliansens gemensamma reservationer, men jag väljer för
            tids vinnande att yrka bifall endast till reservation nr 6.
          </note>
          <note>
            (Applåder)
          </note>
          <note type="speaker">
            Anf. 18 ROSSANA DINAMARCA (V):
          </note>
          <note>
            Herr talman! Kultur är en tolkning av oss, av vår tid, vårt förflutna
            och våra visioner. Kulturarv handlar inte bara om historia och
            dåtid utan även om nutid och framtid.
          </note>
          <note>
            Kunskap om både samtidens skeenden och den bakomliggande historien
            bidrar till vår förståelse av vilka vi är i dag och hur vi kan
            forma vår framtid. För att våga tro på framtiden är insikten om
            att vårt samhälle alltid är under förändring avgörande.
          </note>
          <note>
            Det samhälleliga kulturarvsansvaret måste innefatta hela kulturarvet,
            såsom kvinnornas kulturarv, lokalsamhällets folkliga kultur, teatrarnas
            och filmhistoriens skatter, museiföremål, de nationella minoriteternas
            och de invandrade gruppernas kulturarv och hela klassamhällets
            historia ur olika perspektiv. Lärdomar från historien och tillgången
            till ett levande kulturarv – till hela den komplexa rikedom av
            olika erfarenheter som är vår historia – ger oss den nödvändiga
            kompassen för att vi ska kunna orientera oss i såväl vår samtid
            som vår framtid.
          </note>
          <note>
            Museer och arkiv är exempel på folkbildande institutioner och
            bärare av vårt kulturarv, institutioner för vårt kollektiva minne,
            arenor för kulturella möten och uttrycksformer. Våra kulturarvsinstitutioner
            ska användas i sökandet efter vår historia och som arenor för
            att levandegöra och visa upp den. Museer och arkiv bör, med användande
            av modern teknik, göras till öppna dynamiska kultur- och forskningscentrum
            för såväl dagens som morgondagens brukare. De ska uppmuntra professionell
            forskning om vår historia men också uppmuntra och ge stöd till
            initiativ från grupper av vanliga ortsbor, föreningar och skolklasser
            som söker sin och sin bygds, sitt samhälles, historia.
          </note>
          <note>
            Sverige är inte ett land som enbart är svenskt och har aldrig
            varit det. Gränser har flyttats och invandring såväl som utvandring
            har alltid pågått, och ovärderliga bidrag till vår kultur och
            vårt lands utveckling har lämnats. Den så kallade svenskheten
            är något relativt modernt. I början av 1 800 ‑ talet, i samband
            med 1809 års krig och att landet fick en ny reger ­ ingsform,
            skedde en djupgående förändring och en helt ny identitet skapa
            ­ des.
          </note>
          <note>
            Det nya Sverige som skapades var inte bara något geografiskt
            och konstitutionellt nytt, utan det var också på ett avgörande
            sätt fråga om en mental förändring. Poesin, språket och historieskrivningen
            fick till stor del definiera den nya svenskheten. Nationalistiska
            strävanden efter att bygga enspråkiga stater i en mångkulturell
            värld har dock inneburit förtryck av minoriteter – så även i Sverige
            där både själva språken, som finska, meänkieli och samiska, och
            de människor som talade dessa språk fick utstå ett stort förtryck
            i skapandet av det nya Sverige. Det ledde till att många berättelser
            och röster tystades då men är tysta även i dag. Därför är det
            grundläggande att olika röster får komma till tals och att olika
            erfarenheter känns igen i den offentligt stödda kulturen. Det
            är inte att ideologisera, politisera eller konstruera, utan det
            är att synliggöra alla oss som formar framtidens kulturarv.
          </note>
          <note>
            Herr talman! Vänsterpartiet är överlag positivt till de förslag
            som re ­ geringen presenterar i sin proposition. Men de bedömningar
            som reger ­ ingen i övrigt presenterar och de kommande ändringar
            som har aviserats i propositionen har vi en mer blandad inställning
            till. En av dessa gäller ar ­ betslivsmuseerna. Arbetslivsmuseerna
            berättar om, gestaltar och levande ­ gör på olika sätt hur arbetet,
            arbetslivet och till viss del även livet vid sidan om arbetet
            har sett ut genom historien.
          </note>
          <note>
            I dag finns det omkring 1 500 arbetslivsmuseer i Sverige. De
            drivs till stor del av ideellt arbetande personal, och deras samlingar
            är mycket omfattande.
          </note>
          <note>
            Att bredda anslaget till arbetslivsmuseerna så att det även omfattar
            det som kallas annat ideellt kulturarvsarbete skulle vara olyckligt
            och direkt dåligt då det enligt vår bedömning riskerar att medföra
            att arbetslivsmuseerna får mindre pengar och därmed sämre förutsättningar
            för att bedriva sin viktiga verksamhet.
          </note>
          <note>
            Vi är också skeptiska till att Riksutställningar ska avvecklas
            som myndighet och att ett flertal av uppgifterna ska överföras
            och inordnas i Riks ­ antikvarieämbetet i samband med det. Båda
            verkar inom samma sektor men har i dag helt olika kompetens och
            ingång i kulturarvsarbetet.
          </note>
          <note>
            Det är positivt att regeringen vill främja en ökad samverkan
            mellan kulturarvsinstitutionerna och skolväsendet, men vi tror
            att det blir svårt för Riksantikvarieämbetet att åstadkomma någon
            större förändring på området på egen hand.
          </note>
          <note>
            Skolans möjligheter att nyttja museerna försvann när skolan började
            med nettotid i stället för bruttotid. Över en natt minskade antalet
            skolvisningar avsevärt.
          </note>
          <note>
            Vänsterpartiet anser därför att det även behöver ges ett tydligt
            uppdrag till skolan för att exempelvis antalet skolvisningar ska
            kunna öka och samverkan förbättras.
          </note>
          <note>
            Vi är glada att majoriteten i utskottet ställt sig bakom att
            regeringen bör utreda hur ett uppdrag riktat till skolhuvudmännen
            kan utformas i syfte att stärka samverkan.
          </note>
          <note>
            Vi välkomnar också förslaget om en ny museilag, som på ett tydligare
            och mer långsiktigt sätt slår fast museernas fria ställning, roll
            och funktion.
          </note>
          <note>
            I lagförslagets andra paragraf anges vad som avses med ett museum.
            Flera remissinstanser kritiserade utredningens förslag till definition
            och angav att det skulle vara bättre om den av International Council
            of Museums, Icom, framtagna och etablerade definitionen användes
            i stället.
          </note>
          <note>
            Regeringen tillmötesgår visserligen dessa synpunkter genom att
            förtydliga beskrivningen och presentera ett lagtextförslag som
            delvis skiljer sig från utredningens.
          </note>
          <note>
            Vänsterpartiet anser dock att det inte är tillräckligt utan vill
            att reger ­ ingen återkommer med ett förslag där definitionen
            av vad ett museum är tydligare motsvarar Icoms definition.
          </note>
          <note>
            Herr talman! I dag görs och visas film nästan uteslutande digitalt.
            Den analoga filmtekniken är helt på väg ut. I Filminstitutets
            arkiv finns 2 600 svenska långfilmer och över 6 000 kortfilmer.
            Om kommande generatio ­ ner ska kunna ta del av vårt filmiska
            kulturar v, från sent 1800-tal till 2000 ‑ tal, måste det digitaliseras.
          </note>
          <note>
            Vänsterpartiet anser att det svenska filmiska kulturarvet är
            av lika stor vikt som andra kulturarv och inte får förfalla. Det
            filmiska kulturarvet får inte heller vara otillgängligt för allmänheten.
          </note>
          <note>
            Med en digitalisering kan filmerna visas på alla digitala biografer,
            på webben, via dvd och tv med mera. Det handlar kort sagt om en
            historisk möjlighet att göra kulturarvet tillgängligt i stor skala,
            samtidigt som det finns en historisk risk att större delen av
            filmarvet går förlorat om inte denna chans tillvaratas.
          </note>
          <note>
            I den takt som digitaliseringen av filmarvet sker i dag kommer
            det att dröja åtskilliga decennier innan det är klart. Dessutom
            är den samlade bedömningen att den utrustning som krävs för storskaliga
            digitaliseringsprojekt inte kommer att finnas tillgänglig i mer
            än en ytterst begränsad tidsperiod framöver på grund av brist
            på reservdelar och möjlighet till service. Inom en relativt snar
            framtid kan även brist på kompetens bli ett problem.
          </note>
          <note>
            Vänsterpartiet har under många år lyft upp denna fråga, och vi
            är angelägna om att kraftfulla åtgärder omgående vidtas. Det känns
            därför hoppfullt att majoriteten i utskottet också ser betydelsen
            av att digitaliser ­ ingen påskyndas.
          </note>
          <note>
            Herr talman! Inledningsvis lyfte jag upp betydelsen av att låta
            olika röster komma till tals och att de som har tystats kommer
            fram. Därför anser vi att det är av stor vikt att regeringen vidtar
            åtgärder för att säkerställa att både de språk och de berättelser
            som fanns före 1809 och de som tillkommit senare får samma självklara
            utrymme när folkminnena ska nedtecknas och dokumenteras.
          </note>
          <note>
            Med det vill jag yrka bifall till reservation 14.
          </note>
          <note type="speaker">
            Anf. 19 BENGT ELIASSON (L):
          </note>
          <note>
            Herr talman! Givetvis står jag bakom samtliga gemensamma alliansre
            ­ servationer och Liberalernas reservationer i betänkandet, men
            för tids vin ­ nande yrkar jag bifall enbart till reservation
            2 under punkt 1 och reserva ­ tion 6 under punkt 4.
          </note>
          <note>
            Herr talman! Vårt kulturarv är ett resultat av internationella
            och inhemska impulser, gamla traditioner och nya uttryckssätt,
            en önskan att bevara det gamla och sökandet efter det nya. Ur
            detta hopkok har det vi i dag kallar svensk kultur vuxit fram.
          </note>
          <note>
            Genom erfarenheter, kunskaper, kontakter människor emellan och
            historiska händelser förändras vår kultur över tid och hela tiden.
            Ordet smältdegel används ibland för att beskriva processerna,
            och det är i högsta grad en relevant beskrivning. Genom att blanda
            det olika får vi fram legeringar som beskriver det lika.
          </note>
          <note>
            Att vårda kulturarvet innebär att bevara kunskap, idéer, föremål
            och miljöer som speglar äldre tiders livs- och samhällsformer.
          </note>
          <note>
            Kulturarvet ger perspektiv på vår samtid, nya idéer om hur vi
            kan forma vår framtid och styrka att kunna möta det nya och främmande.
          </note>
          <note>
            Herr talman! Vi liberaler har tidigare ifrågasatt uppdraget att
            Statens historiska museer och Statens museer för världskultur
            ska arbeta för en kunskapsbaserad och reflekterande historieskrivning,
            så som regeringen aviserade i budgetpropositionen.
          </note>
          <note>
            Ett sådant uppdrag, herr talman, torde vara att sparka upp en
            öppen dörr. Att bidra till en kunskapsbaserad och reflekterande
            historieskrivning är rimligen redan kärnverksamheten för alla
            museer i vårt avlånga land.
          </note>
          <note>
            Men i ljuset av andra förslag, till exempel tanken om att ”en
            museimyndighet för hela den historiska utvecklingen i Sverige”
            blir ”en avgörande kraft när berättelsen om nationen laddas om
            och fylls med nytt innehåll” blir det mer bekymmersamt.
          </note>
          <note>
            Precis som de flesta i debatten redan sagt är museernas uppgift
            att förvärva, bevara och främja sina samlingar till skydd för
            kulturarvet och inte låta sig styras av tillfälliga intellektuella
            trender.
          </note>
          <note>
            I alternativa faktas tidevarv, som vi lever i nu, blir museernas
            roll viktigare än någonsin. Som folkbildare ska de sprida kunskap,
            och en av huvuduppgifterna är att informera, inte att uppfostra.
            Den normkritik som bara ersätter gamla normer med nya är illavarslande
            och kontraproduktiv.
          </note>
          <note>
            Goda lösningar på vår tids stora samhällsutmaningar kommer alltid
            när människor tänker fritt, inte när de tänker rätt.
          </note>
          <note>
            Därför välkomnar vi att regeringen i propositionen är så tydlig
            med att politiken ska ha armlängds avstånd till museerna. Sådana
            utfästelser kräver dock, herr talman, inte bara ord utan att regeringen
            också i aktiv handling visar att deras armar inte är alltför korta.
          </note>
          <note>
            Herr talman! Vi liberaler delar delvis regeringens uppfattning
            att enskilda museers interna organisation eller val av lokaler
            inte ska avgöras av kammaren. Men det innebär inte, enligt vår
            mening, att ägaren ska undan ­ dra sig sitt ägaransvar och låta
            sammanslagningar, förflyttningar eller omorganisationer mellan
            enskilda verksamheter ske utan inblandning eller styrning.
          </note>
          <note>
            Armslängds avstånd är ett bra begrepp, men om det är något som
            man inte ska hålla sig borta ifrån är det just ägarfrågorna. Detta
            gäller särskilt när enskilda samlingar eller verksamheter hotas
            eller riskerar att förpassas till låsta magasin. Jag tänker självfallet
            närmast på debatten kring de olika verksamheterna i framför allt
            Stockholm, inom Statens museer för världskultur: Etnografiska,
            Östasiatiska och Medelhavsmuseet. Vi motsätter oss av exakt samma
            skäl att riksdagsbindningen hävs när gäller myndigheten Livrustkammaren
            och Skoklosters slott med Stiftelsen Hallwylska museet. Man ska
            utföra sitt ägaruppdrag, men man ska inte riskera samlingar.
          </note>
          <note>
            Herr talman! De problem som synliggjorts av debatten om Statens
            museer för världskultur tycker vi är ett tydligt exempel på hur
            regeringens ambitioner att nå stordriftsfördelar genom att slå
            samman olika museer kan slå väldigt fel. I stället för ett museum
            med ekonomiska problem och tre som går ganska bra i det hänseendet
            kan man få en stor museiorganisation på svältkur. Detsamma gäller
            givetvis också hur väl museerna lyckas med sitt kunskapsuppdrag.
            Därav, herr talman, kommer Liberalernas bifallsyrkande till reservation
            2.
          </note>
          <note>
            Herr talman! Avslutningsvis vill jag säga några ord om Sveriges
            roll i världen och vårt ansvar för världens gemensamma kulturarv.
          </note>
          <note>
            Den som förlorar sin historia förlorar också sig själv. Förstörelse
            av kulturarv är en del av varje totalitär ideologi, och inget
            folkmord har någonsin fullbordats utan en kulturell rensning.
          </note>
          <note>
            Vi i den här salen är för unga för att minnas 1945 och de fruktansvärda
            åren som kom före, men på det judiska museet i Warszawa, som jag
            besökte för en tid sedan, finns bilder på hundratals vackra synagogor.
            De var samlingsplatser för hela samhällen, som vi aldrig någonsin
            får se igen. Nazisterna ville utplåna alla spår av judendomen
            ur det europeiska samhället. Synagogornas placering i Warszawa,
            Wien, Berlin och andra städer visade på den dialog mellan kulturer
            som utmärker sofistikerade civilisationer.
          </note>
          <note>
            Av exakt samma skäl var erövringen av den syriska ökenstaden
            Palmyra särskilt viktig för terrororganisationen Daish. Man ville
            utplåna ett folk och dess historia. När Daish nu börjar tappa
            fästet i Irak och Syrien expanderar man i stället i bland annat
            det laglösa Libyen, vilket har fått Internationella museirådet
            att larma högljutt. Också där finns unika Unescovärldsarv som
            nu riskerar att ödeläggas, och en del har redan ödelagts.
          </note>
          <note>
            I höstas dömde ICC, Internationella brottmålsdomstolen , för
            första gången förstörelse av kulturarv som ett krigsbrott. Enligt
            1954 års Haagkonvention, som Sverige har undertecknat, är förstörelse
            av ett folks kulturarv att anse som ett brott mot hela mänskligheten.
            Regeringen måste arbeta för att ställa de skyldiga till svars.
            Sverige måste också öka stödet till de enskilda arkeologer, konstnärer,
            författare och andra konstutövare och kulturarbetare i regionerna
            som är berörda.
          </note>
          <note>
            Liberalerna vill att biståndsmedel ska användas i kampen för
            att rädda vårt gemensamma kulturarv och vår gemensamma historia
            till vår gemensamma framtid.
          </note>
          <note>
            (Applåder)
          </note>
          <note type="speaker">
            Anf. 20 ROLAND UTBULT (KD):
          </note>
          <note>
            Herr talman! Jag ställer mig bakom samtliga reservationer från
            Alliansen och Kristdemokraterna, men för tids vinnande yrkar jag
            bifall endast till reservationerna 6 och 20.
          </note>
          <note>
            Vi debatterar kulturarvsfrågor. Kulturarvsområdet har vuxit fram
            som ett eget politikområde.
          </note>
          <note>
            Låt mig börja med ett citat av Tage Danielsson: Om man vägrar
            se bakåt och inte vågar se framåt måste man se upp. Vi har dels
            en historia bakåt, dels visioner framåt. Allt hänger samman. Gårdagen
            är förbi, morgondagen har ingen sett, men i dag är en dag av möjligheter.
            Historien skrivs av dem som segrar, sa Winston Churchill. Kanske
            man kan säga att historien skrivs av olika intressen.
          </note>
          <note>
            För att få lite perspektiv har jag roat mig med att lyssna på
            förra årets kulturarvsdebatt, där jag inte hade möjlighet att
            själv delta utan ersattes av Eva Wallin för Kristdemokraterna.
            Man måste väl vara lite av en nörd för att lyssna sig igenom hela
            debatten, men den gav mig en del reflektioner. Debatten tror jag
            andades en del väntan på den kulturarvsproposition som så småningom
            skulle komma från regeringen.
          </note>
          <note>
            I debatten gjorde Miljöpartiet en källkritisk granskning och
            ifrågasatte Johann Sebastian Bach som upphovsman till hans verk,
            vilket jag tycker var väldigt modigt. Centerpartiet lyfte fram
            kulturmiljön kopplat till bostäder, Liberalerna tog upp hbtq-frågor
            och bostäder och Moderaterna lyfte fram regeringens ensidiga Stockholmsfokusering
            när det gäller fri entré till museer. Vänsterpartiet var inte
            representerade. Socialdemokraterna lyfte fram en del nutidshistoria
            och historik kring arbetarrörelsen och kvinnorörelsen i början
            av 1900-talet. Sverigedemokraterna talade mest om natio ­ nell
            identitet och kyrkobyggnader.
          </note>
          <note>
            Man kan väl säga att samtliga partiers representanters beskrivning
            av kulturarvet bekräftar min tes att historien skrivs utifrån
            olika intressen och att hur vi beskriver vårt kulturarv har att
            göra med vad vi själva bottnar i för politisk identitet. Detta
            gäller självfallet även min egen syn på kulturarvet.
          </note>
          <note>
            Debatten för ett år sedan är nu historia, och vi har i dag kulturarvspropositionen
            från regeringen att debattera. Det handlar bland annat om en ny
            museilag, hur staten ska ta ansvar för sina museer och hur pass
            fristående museerna ska vara i förhållande till statsmakten. Det
            finns också ett lagförslag om ändring i kulturmiljölagen.
          </note>
          <note>
            Vi har sex olika tillkännagivanden från allianspartierna. För
            den oinvigde kan jag förklara att ett tillkännagivande i Sveriges
            riksdag är ett beslut där riksdagen meddelar regeringen sin åsikt.
            Regeringen ska i sin tur tillgodose riksdagens beslut.
          </note>
          <note>
            De aktuella tillkännagivandena från Alliansen handlar bland annat
            om museernas särart, museerna som en del av näringspolitiken,
            bland annat kopplat till besöksindustrin, transportmedel från
            förr, till exempel veteranbilar – det var härligt att höra om
            de gamla glidande amerikanare som har varit ute nu i helgen, det
            så kallade rörliga kulturarvet – och digitalisering av bland annat
            arkiv. Detta är några exempel.
          </note>
          <note>
            Herr talman! Jag har under många år undervisat i historia och
            vill därför lägga an ett historiskt immateriellt perspektiv, som
            jag menar bör få lite mer utrymme i propositionen. Allianspartierna
            har ett tillkännagivande under punkten Kulturarvet och skolan.
            Vi skriver i alliansmotionen att ” kulturarvspropositionen på
            ett mycket tydligare sätt borde poängtera läroplanens värdegrund
            ”.
          </note>
          <note>
            Vad står det då i läroplanen för skolan? Under rubriken Skolans
            värdegrund och uppdrag står följande, och det är det första kapitlet
            i läroplanen: Människolivets okränkbarhet, individens frihet och
            integritet, alla människors lika värde, jämställdhet mellan kvinnor
            och män samt solidaritet med svaga och utsatta är de värden som
            skol an ska gestalta och förmedla. I överensstämmelse med den
            etik som förvaltats av kristen tradition och västerländsk humanism
            sker detta genom individens fostran till rättskänsla, generositet,
            tolerans och ansvarstagande. Undervisningen i skolan ska vara
            icke-konfessionell.
          </note>
          <note>
            Herr talman! Vi är helt överens om att skolan ska vara icke-konfes
            ­ sio ­ nell. Men när det gäller vårt kulturarv, våra rötter,
            är jag förvånad över att ingen på allvar tar upp den västerländska
            humanismens och kristna tra ­ di ­ tionens betydelse. Man går
            så att säga i cirklar runt detta. Det talas om viktiga saker som
            kyrkobyggnader, kulturföremål, kartläggning av skyddsvärda byggnader
            och så vidare. Men jag menar att det immateriella får för lite
            utrymme. Och den kristna traditionen nämns som begrepp över huvud
            taget inte.
          </note>
          <note>
            Tillsammans med den västerländska humanismen har den kristna
            etiken och värdegrunden spelat en helt avgörande roll som kulturbärare
            och formare av vår demokrati. Att det inte nämns i betänkandet
            har gjort att jag har framställt ett så kallat särskilt yttrande
            från Kristdemokraterna.
          </note>
          <note>
            Kyrkans och den kristna trons roll i Sveriges historia gäller
            inte en specifik sektor av samhället, utan det var den livsåskådning
            som präglade allt: konst, kultur, utbildning, sjukvård, politik
            och så vidare. Ingen del av det svenska samhället är alltså opåverkad
            av kristendomen.
          </note>
          <note>
            Ett konkret exempel på den kristna traditionens institutionella
            bety ­ del ­ se i relation till människovärdet är uppbyggnaden
            av fattigvård och sjuk ­ vård – den tidens välfärdsinstitutioner
            – från 1600-talet och framåt. För Sveriges moderna historia kan
            man tillägga att det demokratiska genom ­ brottet skedde under
            inflytande från svensk frikyrklighet, inte minst bap ­ tismen
            och missionsförbundet. De ivrade för yttrandefrihet och reli ­
            gions ­ frihet. Församlingarna var dessutom uttryck för demokratitränade
            gräs ­ rotsorganisationer.
          </note>
          <note>
            Först från mitten av 1900-talet, när välfärdsstaten skapades,
            tar staten ett större ansvar för de sociala frågorna. Samtidigt
            innebär den starka välfärdsstaten att kyrkornas sociala relevans
            minskar. Men det som händer under slutet av 1900-talet och början
            av 2000-talet är att nya sociala utmaningar i kombination med
            försvagningar av välfärdsstaten sker, och då ökar kyrkans betydelse
            på nytt för att möta samhällets sociala utmaningar.
          </note>
          <note>
            Det informationssamhälle som vi i dag lever i, där vår hjärna
            lär kunna hantera 3 000 budskap varje dag – men jag vet inte hur
            det går till för min egen del – kan möjligen vara en förklaring
            till att den kristna etiken glöms bort också i en proposition
            från regeringen. Det är så mycket som kommer in hela tiden. Men
            förr, när det var långt mellan byarna och människorna, var den
            kristna etiken och värdegrunden kittet i samhället – rättskänsla,
            generositet, medmänsklighet, tolerans och ansvarstagande, så som
            det uttrycks i skollagen. Jag menar att den kristna traditionen
            borde ha haft sin givna plats också i den 240 sidor långa kulturarvspropositionen.
          </note>
          <note>
            Herr talman! Digitaliseringen har under många år inneburit att
            ett redan befintligt kulturarv också kan tillgängliggöras via
            nätet.
          </note>
          <note>
            Jag ska avsluta mitt anförande med att säga att vi var några
            som besökte Arkivveckan på Gotland för ett par veckor sedan. Det
            var inte helt oväntat att digitaliseringens betydelse för vårt
            gemensamma kulturarv lyftes fram där. Det handlar inte bara om
            att arkivera det som hänt tidigare i historien. Här menar vi från
            allianspartierna att regeringen missar en viktig poäng när det
            handlar om att prioritera digitalisering av kulturarvet till stöd
            för framtida forskning och bildning.
          </note>
          <note>
            Kulturarvet handlar inte bara om att se tillbaka. Det handlar
            också om att våga se framåt. För demokratin, som måste vinnas
            i varje ny generation, är vårt gemensamma kulturarv så oerhört
            viktigt. Vi kan beskriva det på olika sätt utifrån olika utgångspunkter.
            Men det som förenar är demokratiska värden som vi tillsammans
            kan bygga framtiden på.
          </note>
          <note>
            (Applåder)
          </note>
          <note type="speaker">
            Anf. 21 NICLAS MALMBERG (MP) replik:
          </note>
          <note>
            Herr talman! Jag tackar för att Roland Utbult citerar från mitt
            anförande i förra årets debatt. Men jag är noga med att citat
            ska bli korrekta. Och jag ifrågasatte inte på något sätt att Johann
            Sebastian Bach hade komponerat samtliga sina verk. Däremot visar
            ny forskning att han faktiskt inte har komponerat alla de verk
            som tidigare har varit tillskrivna honom. Johann Sebastian Bach
            är barockens främsta kompositör, enligt min mening. Men han har
            också tillskrivits verk som inte var hans.
          </note>
          <note>
            Varför lyfte jag fram det? Jo, det gjorde jag för att exemplifiera
            att det som vi har trott har varit en sanning i slutändan har
            visat sig inte vara det. Nya vetenskapliga rön kommer. Vetenskap
            handlar just om att ompröva tidigare sanningar, ifrågasätta och
            ibland faktiskt komma fram till nya ståndpunkter. Detta är jag
            övertygad om att Roland Utbult också förstår. Sverigedemokraterna
            visar med sitt anförande att man inte förstår det, utan tror att
            historien en gång för alla är skriven. Men historien skrivs om
            när nya rön kommer fram.
          </note>
          <note>
            Jag tackar för att Kristdemokraterna och övriga allianspartier
            faktiskt står bakom vartenda kommatecken i förslaget till museilag.
            Men samtidigt tycker jag att det är bekymmersamt när bland andra
            Kristdemokraterna lyfter fram ett tillkännagivande som handlar
            om att man på något sätt vill nagla fast museernas särarter. Vi
            vet att museer också måste kunna utvecklas utifrån att samlingar
            byggs på. När man utökar sina samlingar märker man att det är
            nya saker som är intressanta, och man måste då också ha frihet
            att utveckla dessa delar.
          </note>
          <note>
            Min fråga till Roland Utbult är: Ser du inte att det kan vara
            ett problem om man från politiskt håll alltför tydligt går in
            och vill definiera vad ett museum faktiskt ska definieras som?
          </note>
          <note type="speaker">
            Anf. 22 ROLAND UTBULT (KD) replik:
          </note>
          <note>
            Herr talman! Jag tackar Niclas Malmberg för frågan. Det är fantastiskt
            trevligt att få gå in i musikens värld och historia, eftersom
            jag har gjort mina år på Musikhögskolan och även har studerat
            musikvetenskap. Jag tycker att du, Niclas Malmberg, har helt rätt
            i att man ska vara källkritisk. Så är det naturligtvis. Du har
            en poäng där. Jag kanske överdrev lite grann i mitt anförande
            med att Johann Sebastian Bach inte skulle ha skrivit sina verk.
            Detta är alltså jättebra.
          </note>
          <note>
            Källkritik är mycket viktigt, inte minst för elever i dag, så
            att man lär sig det. Jag håller helt och hållet med om det.
          </note>
          <note>
            När det gäller våra tillkännagivanden uttrycks det ibland som
            att det är fråga om små justeringar. Någon nämnde att vi i stort
            sett är överens. Men det är inte riktigt i överensstämmelse med
            sanningen. Det är faktiskt lite mer än småjusteringar. Som jag
            beskrev det ska detta gå till regeringen för att den ska tillgodose
            detta.
          </note>
          <note>
            När man tänker på museernas särart kommer jag att tänka på det
            som Björn Wiechel nämnde förra året, nämligen Lycksele skogsmuseum.
            När jag hörde debatten från förra året slog det mig att detta
            var ett typiskt sådant museum som kämpar och sliter för att försöka
            få uppmärksamhet från bland andra oss ledamöter. Nu har några
            av oss varit där. Men detta med särart handlar faktiskt om att
            det finns mycket speciella och viktiga sådana museer som ska kunna
            lyftas fram på ett nytt sätt så att nya besöksgrupper får möjlighet
            att ta del av dem.
          </note>
          <note type="speaker">
            Anf. 23 NICLAS MALMBERG (MP) replik:
          </note>
          <note>
            Herr talman! Roland Utbult och jag är ju kollegor i musikvetenskapsbranschen,
            så att säga, så diskussionen vad gäller musikvetenskap kan vi
            kanske fortsätta att föra på annat håll.
          </note>
          <note>
            Jag går tillbaka till museernas särart. Jag är egentligen inte
            orolig över vad Roland Utbult vill uppnå med detta tillkännagivande,
            men genom att flytta fokus från museernas professionalisering
            till att det är politikerna som ska ha mandat att fatta besluten
            öppnar man för stora risker. Museer måste kunna utvecklas i takt
            med att vetenskapen flyttar fram sina positio ­ ner.
          </note>
          <note>
            Jag tar Gamla Uppsala museum som exempel. Museet bygger sina
            samlingar mycket på de föremål som hittills har hittats, och när
            det gäller vikingarnas mer våldsamma sida har ju historiebeskrivningen
            skrivits om väldigt mycket på senare tid då man har fått fram
            rön som lyfter fram även andra sidor hos vikingarna. När man då
            förändrar utställningarna blir det nya perspektiv i dem, och det
            är ett stort problem om någon vill begränsa detta från politiskt
            håll.
          </note>
          <note>
            Jag är bekymrad över att man från Alliansens sida inte ser att
            man öppnar en dörr till en farlig utveckling när man plötsligt
            samverkar med Sverigedemokraterna kring ett tillkännagivande.
            Vi vet ju att Sverigedemokraterna har en mycket tydlig vilja att
            politisera kulturarvet, och därför är det bekymmersamt att allianspartierna
            samverkar med Sverigedemokraterna i just frågan om kulturarvet.
          </note>
          <note>
            I övrigt är jag dock glad att Alliansen ställer sig bakom precis
            vartenda kommatecken i förslaget till museilag.
          </note>
          <note type="speaker">
            Anf. 24 ROLAND UTBULT (KD) replik:
          </note>
          <note>
            Herr talman! Jag ser inte konflikten mellan professionalism och
            särarten. Det måste gå att få det att fungera ihop, så att säga.
          </note>
          <note>
            Det vi känner starkt för är just de, som vi upplever det, väldigt
            många museer som kanske inte riktigt får del av den allmänna museivärlden.
            Det finns oerhört många museer som gör jättestora insatser; jag
            var på ett i Bäckefors, en ort i Dalsland, där man naturligtvis
            också kämpar för att lyfta fram sin särart. Vi tycker att det
            är väldigt viktigt att också regeringen ser alla de museer som
            gör stora insatser runt om. Olof Lavesson beskrev vad det betyder,
            inte bara när det gäller antalet besökare – att det får ett lyft
            – utan också för det stora antal människor som blir engagerade,
            involverade och anställda i sammanhanget.
          </note>
          <note>
            Låt mig avsluta med att säga att museerna har en fantastisk betydelse
            för besöksnäringen. Då går vi visserligen in på en annan motion,
            men det är viktigt för varje ort och för varje museum som finns
            där att veta att de har stor betydelse för en levande besöksnäring.
          </note>
          <note type="speaker">
            Anf. 25 Kultur- och demokratiminister ALICE BAH KUHNKE (MP):
          </note>
          <note>
            Herr talman! Jag älskar kultur. Jag älskar bildning. Jag älskar
            vårt gemensamma svenska kulturarv.
          </note>
          <note>
            Jag har alltid känt en väldig vördnad och fascination inför det
            svenska kulturarvet. Det är en otrolig källa till kunskap, bildning
            och kultur. Det är ett sätt att förstå vilka vi är och varför
            vi har blivit de vi är. Genom att ta del av berättelser om människor
            som levt under livsbetingelser vi inte kan föreställa oss öppnar
            sig en förståelse för vår historia – och därmed också för vår
            samtid.
          </note>
          <note>
            Vad är kulturarv? Det är avtryck från vår historia som avspeglas
            i byggnader, konstverk, föremål och sedvänjor. Det avspeglas ibland
            i vår syn på världen, i våra idéer och ideal, i vårt språk och
            levnadsmönster. Kulturarvet finns i konsten vi njuter av. Kulturarvet
            har formats under lång tid. Genom historien har det formats av
            människor tillsammans, i samspel med vår omgivning. Det svenska
            kulturarvet är ingen fixerad materia från en svunnen tid – det
            är ett levande arv som fortsätter att utvecklas när vi brukar
            det med den varsamhet och respekt kulturarvet förtjänar.
          </note>
          <note>
            Vad ingår då i det svenska kulturarvet? Det är en grannlaga uppgift
            att avgöra. Den som påstår sig veta med tvärsäkerhet visar knappast
            profes ­ sionen den respekt den förtjänar. Urval och tolkning
            av kulturarv är ingen enkel sak, och just därför är det en fråga
            för experter.
          </note>
          <note>
            Jag har personligen mina favoriter, till exempel mina älsklingsdikter.
            Jag har en uppfattning om vilka skulpturer jag tycker är de vackraste
            som den svenska historien har uppbringat. Men en person som definitivt
            inte ska slå fast vad som tillhör kulturarvet är Sveriges kulturminister.
            Jag är statsråd i Sveriges regering men likafullt inte en del
            av kulturområdets expertis. Vår stora uppgift som politiker är
            att skapa de bästa förutsättningarna för vårt svenska kulturarv.
          </note>
          <note>
            Herr talman! Regeringen föreslår därför att kulturarvet kan förstås
            som spår och uttryck från det förflutna som tillmäts värde och
            används i samtiden. Därmed lämnar vi åt professionen och expertisen
            – kulturarvsområdets imponerande yrkeskår, till brädden full av
            forskare och yrkesmänniskor liksom många frivilliga – att avgöra
            hur kulturarvet ska förvaltas och visas för allmänheten.
          </note>
          <note>
            Herr talman! Min uppgift som statsråd och kulturminister är att
            skapa bästa möjliga förutsättningar, föreslå organisatoriska ramar,
            formulera och följa upp mål samt anslå finansiering – men i övrigt
            hålla mina politiska fingrar i styr. Först då får vi en kulturarvssektor
            förvaltad av kunskap, profession och beprövad erfarenhet. Först
            då öppnar vi på allvar bildningens vägar för allmänheten.
          </note>
          <note>
            Det är med stor glädje jag är här i dag och diskuterar Sveriges
            första proposition som tar ett helhetsgrepp på kulturarvsområdet
            som eget politikområde. Propositionen har föregåtts av gediget
            utredningsarbete – tre statliga utredningar och ett tjugotal myndighetsrapporter
            ligger till grund för propositionen. Jag är mycket stolt över
            resultatet.
          </note>
          <note>
            Propositionen är en diger lunta, fullmatad av politik för att
            kulturarvsområdet ska få bästa möjliga förutsättningar att utvecklas.
            Den innehåller alltifrån en strategi för kulturmiljöarbete till
            ökade ambitioner för digitalisering. För den intresserade finns
            det en historisk exposé över kulturarvsområdets framväxt.
          </note>
          <note>
            Herr talman! Under min begränsade tid här i talarstolen vill
            jag lyfta fram tre prioriteringar för en ny politik för kulturarvet.
          </note>
          <note>
            För det första föreslår regeringen en ny museilag som lagstadgar
            museernas oberoende. Runt om i världen ser vi hur kulturinstitutioner
            omvandlas till maktens tjänare. I vårt land ser vi, särskilt på
            lokal nivå, exempel på hur politiker utövar påtryckningar gentemot
            museer, utställningshallar och andra kulturinstitutioner. En ny
            museilag fastslår att politiker inte ska ha synpunkter på museernas
            utställningar eller annat konstnärligt eller kunskapsbaserat innehåll.
            Att principen om armlängds avstånd äntligen fastslås i lag borgar
            för starka och självständiga museer som står fria från politisk
            påverkan.
          </note>
          <note>
            För det andra har vi ett förstärkt fokus på kunskap och bildning.
            Museerna är kunskapsinstitutioner, och inget annat än professionens
            kunskap ska vara styrande i museernas verksamheter.
          </note>
          <note>
            Därför ska det i lagtexten tydliggöras att museernas ändamål
            ska syfta till kunskap, kulturupplevelse och fri åsiktsbildning.
            Utställningar och annan publik verksamhet ska vara kunskapsbaserad,
            och museerna ska bidra till forskning genom att ha hög kompetens
            inom sina olika ämnesområden.
          </note>
          <note>
            För det tredje ska kulturarvet tillgängliggöras i hela vårt land.
            Därför ska museerna samverka så att föremål avgiftsfritt ska kunna
            ställas till ömsesidigt förfogande utan att begränsas av kommungränser
            eller annan förvaltningsbyråkrati. Kulturarvet är ett gemensamt
            arv, en gemensam resurs. Det ska inte gömmas undan i magasin i
            Stockholm, utan det ska komma alla människor till del.
          </note>
          <note>
            Så ser mina prioriteringar ut när jag måste välja tre att särskilt
            lyfta fram. Men propositionen innehåller så otroligt mycket mer,
            och jag skulle behöva hela eftermiddagen för att berätta allt
            som jag är stolt över.
          </note>
          <note>
            Herr talman! Jag skulle kunna utveckla det som skrivs om att
            låta en ny utredning undersöka arkivsektorns, vårt gemensamma
            långtidsminnes, möjligheter och utmaningar i det alltmer digitaliserade
            samhället.
          </note>
          <note>
            Jag skulle kunna berätta mycket om hur Riksarkivet ska titta
            på hur dess data avgiftsfritt skulle kunna upplåtas till allmänheten
            som en fri en ­ tré - reform för arkivsektorn. Öppna data är ett
            viktigt steg för att göra kul ­ turarvet tillgängligt i hela landet.
          </note>
          <note>
            Jag skulle kunna berätta mer om hur regeringen startar ett strategiskt
            arbete för att de nationella kulturmiljömålen ska kunna uppnås
            och om hur det ideella kulturarvsarbetet runt om i landet får
            bättre förutsättningar.
          </note>
          <note>
            Jag skulle även kunna berätta om organisatoriska förändringar
            av museisektorn, såsom att Riksantikvarieämbetet får ett samlat
            ansvar för museifrågor så att museerna i stället kan använda sina
            resurser effektivt till det som är deras kärnuppgift, nämligen
            samlingsförvaltning, kunskapsuppbyggnad och publik verksamhet.
            Detta är förändringar som museisektorn har väntat på och som den
            välkomnar.
          </note>
          <note>
            I brist på tid får jag i stället hänvisa till läsning av de 240
            sidor som propositionen utgör.
          </note>
          <note>
            Jag är som sagt var glad att vi äntligen är här i dag. Regeringens
            politik för kulturarvet är ännu ett viktigt steg för att skapa
            de bästa möjliga förutsättningarna för kulturlivet i vårt land
            i allmänhet och för kulturarvet i synnerhet.
          </note>
          <note>
            I regeringens arbete har ett par principer varit vägledande.
            Kunskap, den konstnärliga friheten och respekt för professionen
            har varit utgångspunkter som format arbetet. Beredningen av den
            nya politiken har varit en mödosam process som tagit sin tid.
            Det har krävts tålamod. Utredningsväsendet har haft sin gång.
            Vi har lusläst varje remissvar, och vi har haft en tät dialog
            med sektorn.
          </note>
          <note>
            Men det har varit värt att vänta på. Äntligen får kulturarvet
            förbättrade organisatoriska ramar och ökad finansiering. Vi är
            dock inte klara. Steg för steg fortsätter vi arbetet för en kulturpolitik
            baserad på konstnärlig frihet och bildning. Med 767 nya miljoner
            till kulturen, fri entré till statliga museer och en kulturarvspolitik
            för starka och oberoende museer bidrar vi till mer kultur till
            fler och ett friare kulturliv. Och det här är bara början.
          </note>
          <note>
            (Applåder)
          </note>
          <note type="speaker">
            Anf. 26 OLOF LAVESSON (M) replik:
          </note>
          <note>
            Herr talman! Kulturministern talar återkommande om hur hon vill
            undvika politisk styrning och ha replängds avstånd. Jag kan tycka
            att det ibland är ett märkligt resonemang från en minister som
            så tydligt har tagit varje chans att också ha synpunkter på och
            åsikter om vad kulturen egentligen ska utföra.
          </note>
          <note>
            Å ena sidan hävdas det tydliga avståndet mellan verksamhet och
            politiker. Å andra sidan nämns kulturen ständigt i termer av uppgifter
            – för ökad demokratisering, för ett hållbart samhälle, för normkritiskt
            tänkande.
          </note>
          <note>
            Det här är viktiga saker, men har inte kulturen alltid gjort
            detta genom sin blotta existens och inte genom politiska signaler
            och fostransuppdrag? Kulturministern har varit operativ så till
            den milda grad att hon till och med har velat gå in och reglera
            priserna i biljettkassan, vem som får och vem som inte får. Så
            långt var det repet.
          </note>
          <note>
            Jag tror att det i kulturministerns låda nu finns så många rep
            och snörstumpar att en hel scoutförening skulle kunna öva knopar
            på dem. Eller så är hon som den där trollkarlen som står med sitt
            rep, klipper lite i det, knyter ihop det och flyttar knuten men
            ändå alltid har en kort snörstump kvar.
          </note>
          <note>
            Hanteringen av Världskulturmuseerna är under all kritik. Här
            har re ­ geringen gett två olika uppdrag till myndigheten: ett
            om hur ekonomin ska komma i balans och ett om utvecklingen av
            världskulturbegreppet. När sedan utredningarna redovisas vägrar
            man att hantera resultatet. En debatt har rasat, en myndighet
            har hamnat i en ibland orimlig skottglugg men ministern själv
            har varit tyst och endast hänvisat till att lokaler inte är en
            regeringsfråga.
          </note>
          <note>
            Är inte samlingars särart och integritet en politisk fråga? Är
            inte ekonomi och dess konsekvenser en politisk fråga? Jag skulle
            vilja veta hur kulturministern ser på de olika samlingarna och
            museernas särart. Jag skulle vilja veta hur hon ser på det tillkännagivande
            som riksdagen nu gör. Jag skulle vilja veta vad hon tänker göra
            för att värna världskultursamlingarnas integritet.
          </note>
          <note>
            (Applåder)
          </note>
          <note type="speaker">
            Anf. 27 Kultur- och demokratiminister ALICE BAH KUHNKE (MP) replik:
          </note>
          <note>
            Herr talman! Tack, Olof Lavesson, för frågorna! Jag tror att
            det är viktigt att betona och understryka vad som faktiskt har
            hänt. Det är viktigt att vi håller oss till sanningen, och när
            det gäller Statens museer för världskultur finns det inte något
            konkret förslag på bordet.
          </note>
          <note>
            Det som har hänt är att museet, inte minst under en borgerlig
            styrning av det här landet, har dragits med dålig ekonomi under
            lång tid. Statskontoret uppmanade regeringen att styra upp och
            ifrågasätta så att detta inte skulle fortgå. Det var en av de
            första uppmaningarna jag fick.
          </note>
          <note>
            På den uppmaningen lämnade myndigheten – Statens museer för världskultur
            – en rapport till regeringen där de redovisar en rad olika alternativ
            för hur de ska komma till rätta med sina i grunden ekonomiska
            bekymmer. Denna rapport är alltså en direkt följd av att Statskontoret
            gjorde en myndighetsanalys.
          </note>
          <note>
            Att ta ställning till förslag som inte finns är ingenting som
            jag sysslar med. Det jag däremot sysslar med, framgångsrikt, är
            att säkerställa att vi får mer pengar till kultur i vårt land.
            Statens museer för världskultur behöver större finansiering för
            att kunna bevara sin särart, för att kunna utveck ­ la det uppdrag
            man har och som ryms i deras instruktion.
          </note>
          <note>
            Det är också intressant att Lavesson talar om styrning när jag
            talar om frihet, oberoende och mer resurser, inte minst med tanke
            på vad Moderaterna skrev i direktivet till Museiutredningen 2014.
            Där talas det om att det ska vara mångfald i museernas verksamhet,
            att museerna ska ta hänsyn till globala perspektiv i sin dagliga
            verksamhet och att man ska prioritera jämställdhet och mångfald.
          </note>
          <note>
            Det var vad Olof Lavessons parti skrev fram.
          </note>
          <note>
            (Applåder)
          </note>
          <note type="speaker">
            Anf. 28 OLOF LAVESSON (M) replik:
          </note>
          <note>
            Herr talman! Inledningsvis vill jag vara väldigt tydlig med att
            jag har den absolut största respekt för det arbete som utförs
            på Statens museer för världskultur. Vi moderater i utskottet har
            besökt samtliga de tre Stockholmsmuseer som nu berörs. Det är
            imponerande samlingar, och det finns en fantastisk kompetens och
            en engagerad personal. Det är tillgångar som vi ska vara stolta
            över och värna.
          </note>
          <note>
            Det är dock regeringen som styr riket, och våra myndigheter har
            att agera på regeringens uppdrag och direktiv. Det är regeringen
            och kulturministern som har gett myndigheten i uppdrag att utreda
            både ekonomi och inriktning. Jag kan även upplysa kulturministern
            om att det är två utredningar som hon har beställt och inte en;
            jag vet inte om hon glömde läsa den ena.
          </note>
          <note>
            Båda dessa utredningar utgår från en helt ny syn på världskulturbegreppet
            och ett gränslöst museum, där man ser på såväl samlingar som utställningsverksamhet
            ur ett nytt perspektiv. Det är väl ändå detta som kulturministern
            har ett ansvar att ta ställning till. Det finns ju ett antal förslag.
            Har kulturministern ingen åsikt, ingen prioritering i frågan?
          </note>
          <note>
            Jag tycker förvisso inte heller att politiskt förtroendevalda
            ska peka ut exakt under vilket tak som verksamhet ska bedrivas.
            Men när det gäller inriktning, ramar och strategier har staten
            som huvudman baske mig ett ansvar! Kulturministern har gång på
            gång upprepat att man inte vill ta ställning till vilka lokaler
            det handlar om. Men uppdraget då? Vad är det man ska ta ställning
            till?
          </note>
          <note>
            Det enda man säger i propositionen är att världskulturbegreppet
            äger fortsatt relevans. Kan man ducka djupare i den fråga som
            just nu engagerar hela Museisverige? Delar kulturministern Socialdemokraternas
            syn att våra gemensamma samlingar inte är något som staten har
            att förhålla sig till? Är det den signalen hon vill sända till
            Nationalmuseum, Moderna Museet och övriga statliga museer?
          </note>
          <note>
            Detta är viktiga frågor för framtiden. Det är avgörande frågor.
            Våra museer förtjänar bättre. De som arbetar vid museerna förtjänar
            bättre. De som berörs av deras verksamhet förtjänar bättre. När
            vi andra står och försöker få en diskussion om detta står kulturministern
            kvar i biljettkassan. Jag kan bara beklaga det.
          </note>
          <note>
            (Applåder)
          </note>
          <note type="speaker">
            Anf. 29 Kultur- och demokratiminister ALICE BAH KUHNKE (MP) replik:
          </note>
          <note>
            Herr talman! Jag kan hålla med om en sak i Lavessons inlägg.
            Det är att det bedrivs imponerande verksamheter vid Statens museer
            för världskultur. Om man har lyssnat till Statens museer för världskultur
            och hela vår fantastiska museisektor är det en sak som de frågar
            efter med kraftig gemensam röst. Det är mer resurser, bättre resurser
            och större möjligheter att kunna bedriva sitt viktiga uppdrag.
            Det är vad jag kämpar för. Det är min prioritering.
          </note>
          <note>
            Lavesson frågar vad som är min prioritering. Jag kommer att säkerställa
            att jag varje dag så länge jag är kulturminister kämpar för mer
            medel men också mer frihet och mer oberoende. Det är därför museilagen
            är så central. Det jag har kämpat för och värnat allra mest om
            är att vi verkligen klipper bandet till klåfingriga politiker.
            Samtidigt, och det är det ansvar jag tar, säkerställer jag att
            våra museer får mer resurser. Mer pengar och mer stabil finansiering
            bygger oberoende på ett kraftfullt sätt.
          </note>
          <note>
            Det är väldigt anmärkningsvärt att riksdagsledamoten tycker att
            jag styr när jag gör en museilag och klipper banden till oss politiker
            och också säkerställer att det finns en större finansiering. Jag
            har dessutom en rad andra reformer som redan har genomförts ,
            som till exempel reformen med fri entré.
          </note>
          <note>
            På tal om samlingarna är samlingarna självklart helt centrala.
            Det är en av museernas viktigaste uppgifter att samla, eller hur?
            Men det är inte vi politiker som ska säga vad de ska samla eller
            hur de ska samla. Det ska de som kan, experterna, professionen
            och alla de som på olika sätt brinner för och värnar vårt kulturarv
            göra.
          </note>
          <note>
            (Applåder)
          </note>
          <note type="speaker">
            Anf. 30 ARON EMILSSON (SD) replik:
          </note>
          <note>
            Herr talman! Vi kunde höra kulturministern säga: Jag älskar vårt
            gemensamma svenska kulturarv. Det är glädjande att höra. Det är
            fantastiskt vackra ord. Det är en formulering som jag tror de
            allra flesta svenskar kan stämma in i och känna tillhörighet till.
          </note>
          <note>
            Samtidigt vidhåller jag vad jag lyfte fram i mitt huvudanförande
            tidigare i dag. Det regeringen gör med denna kulturarvsproposition
            är att driva fram en byråkratisk kulturrevolution där man börjar
            förneka, förringa och förvanska synen på att vi har ett gemensamt
            svenskt kulturarv värt att vårda, värna och visa för framtida
            generationer. Vi har ett ansvar på våra axlar som beslutsfattare
            att trygga det för framtiden.
          </note>
          <note>
            Kulturministern sa att det inte finns någon fixerad materia.
            Det är på ett sätt sant. Kultur är odling och traderas och utvecklas
            i takt med att samhället förändras. Men det är både och. Det finns
            givna historiska spår, lämningar och miljöer, artefakter i samlingar,
            i kulturmiljöer, i landskap och i bebyggelsemiljöer som är vårt
            ansvar att vårda, värna och visa.
          </note>
          <note>
            Min fråga är följande. Regeringen fullkomligt slaktar anslagen
            till Statens fastighetsverk, som är nationellt ansvarig myndighet
            för att just vårda, värna och visa våra gemensamma kulturmiljöer
            för framtiden. Hur ska man kunna implementera ett strategiskt
            kulturmiljöarbete? Det är oåterkalleligt när våra kulturmiljöer
            förstörs, förvanskas och inte kommer att hinna renoveras och underhållas
            i tid. Varför är denna fråga osynlig på bordet?
          </note>
          <note type="speaker">
            Anf. 31 Kultur- och demokratiminister ALICE BAH KUHNKE (MP) replik:
          </note>
          <note>
            Herr talman! Att Statens fastighetsverk, som ansvarar för hela
            statens fastighetsbestånd, gör sina prioriteringar är självklart
            en fråga som berör väldig t många olika sektorer. Jag ansvarar
            för och kämpar för kultursektorn och vårt land. Jag kommer att
            fortsätta att kämpa för att det finns medel för all kultur.
          </note>
          <note>
            Just i dag diskuterar vi kulturarvet och kulturmiljöerna. Jag
            kommer självklart också att kämpa för att det tillförs mer medel
            så att kulturmiljöerna och kulturarvet kan utvecklas och frodas,
            nå många fler, bli attraktiva, attrahera och bli en angelägenhet
            för många.
          </note>
          <note>
            När det gäller hyressättningarna, som är en del av Statens fastighetsverks
            verksamhet, är det förstås en utmaning att flera av våra institutioner
            har verksamheter i hus som kostar väldigt mycket i hyra. Det är
            en pågående dialog jag har bland annat med statsrådet Per Bolund.
          </note>
          <note>
            Det är intressant att Sverigedemokraterna väljer att fokusera
            just på detta. Det görs i ett sammanhang där man också anklagar
            en kulturminister och en regering som vill värna oberoendet och
            bygga på kunskaper, forskning och frihet.
          </note>
          <note>
            När man läser Sverigedemokraternas förslag ser man hur de vill
            styra och förvränga likt de gör i alla andra länder där deras
            systrar och bröder tar makten. Det är skrämmande läsning. Kanske
            är det mest skrämmande att Moderaterna har öppnat för ett samarbete
            med detta parti.
          </note>
          <note>
            Där har vi någonting att verkligen kämpa mot och för. Det ger
            kraft till alla debatter och diskussioner, och det ger kraft till
            en politik som gör skillnad.
          </note>
          <note>
            (Applåder)
          </note>
          <note type="speaker">
            Anf. 32 ARON EMILSSON (SD) replik:
          </note>
          <note>
            Herr talman! Det finns mycket semantik i detta. Är det i någon
            följdmotion och något engagemang i de texter och skrivningar som
            ligger bordet inför debatten i dag är det klart och tydligt att
            det är i Sverigedemokraternas följdmotion som det är ännu tydligare,
            mycket tydligare, till skillnad från i regeringens förslag, att
            museer ska hållas fria från politisk styrning och inblandning.
          </note>
          <note>
            Vi vill till och med stärka skrivningarna om att det här är vetenskapsinstitutioner,
            det är kunskapsförmedlare och det är historiska institutioner
            som inte ska ha politiska direktiv och uppdrag så som man just
            har från regeringens sida om att de ska vara aktiva samhällsdebattörer,
            att de ska bidra till åsiktsbildning i aktuella och samtida frågor
            och att det är positivt om de bidrar till en tillfällig intellektuell
            syn på vad integrationsbegreppet eller normkritik rymmer.
          </note>
          <note>
            Dessa bildningsinstitutioner har ett historiskt arv att vara
            vetenskapliga institutioner och ska hållas fria från politiska
            pekpinnar. Det är intressant att regeringen slår sig för bröstet
            och talar sig varm för något som den själv egentligen går rätt
            emot i sina förslag. Är det debattmuseer vi ska ha, eller är det
            vetenskapliga institutioner? Jag förordar det senare. Vi kan inte
            understryka det tillräckligt noga.
          </note>
          <note>
            Jag vill passa på att säga något. Det gäller vad det historiska
            handlar om i debatten och att ifrågasätta. Varför är det så viktigt
            för regeringen att stryka skrivningar i kulturmiljölagen som erkänner
            att vi har ett nationellt och gemensamt arv värt att vårda, värna
            och visa i Sverige? Det stryks och raderas ut. Varför är det så
            viktigt?
          </note>
          <note type="speaker">
            Anf. 33 Kultur- och demokratiminister ALICE BAH KUHNKE (MP) replik:
          </note>
          <note>
            Herr talman! Först vill jag uppmana riksdagsledamoten att läsa
            kulturarvspropositionen. Där är det tydligt att till exempel den
            museilag som nu för första gången ligger på bordet klipper bandet
            mellan politiken och dem som kan, gör och kan utveckla hur det
            ska ske.
          </note>
          <note>
            När det gäller skrivningarna om det nationella kulturarvet borde
            det vara bekant för riksdagsledamoten att det är riksdagen som
            har till uppgift att stifta svensk lag, eller hur? Därmed torde
            det vara bekant att skrivningarna om kulturarvet rör just det
            svenska, alltså det nationella, kulturarvet.
          </note>
          <note>
            Skälet till förändringarna är att lagtext inte i onödan bör tyngas
            av icke precisa begrepp. Det är genomgående så. En lagtext ska
            inte tyngas av icke precisa begrepp. Tack vare dessa förändringar
            blir reglerna tydligare.
          </note>
          <note>
            (Applåder)
          </note>
          <note type="speaker">
            Anf. 34 CHRISTER NYLANDER (L):
          </note>
          <note>
            Herr talman! Aron Emilsson från Sverigedemokraterna kritiserar
            re ­ geringen för att lägga ett ideologiskt raster över kulturpolitiken.
            Det är bra att han gör det, tycker jag. Det är bra att han engagerar
            sig i detta.
          </note>
          <note>
            Emilsson sa fortsättningsvis att kulturarvspolitiken ska se till
            att vi förmedlar vad som är unikt, att vi skapar kulturell gemenskap
            och tankegemenskap och att vi definierar vad vi ska förenas kring.
          </note>
          <note>
            Det är intressant att se att det Aron Emilsson gör inte bara
            är att kritisera regeringen för att ha ett ideologiskt raster,
            utan han kritiserar den egentligen för att ha fel ideologiskt
            raster. Han vill själv ha ett eget ideologiskt raster som berättar
            den berättelse som han vill att kulturarvspolitiken och kulturpolitiken
            ska berätta. Det är lika illa. Den berättelse som Sverigedemokraterna
            vill ska vara den sanna berättelsen om Sverige ska för övrigt
            enligt reservation 18 förmedlas via dataspel som ska finansieras
            av statliga medel.
          </note>
          <note>
            Det är bra att Sverigedemokraterna kritiserar regeringen för
            att ha ideo ­ logiska raster. Men det är lika illa att Sverigedemokraterna
            själva har ideo ­ logiska raster. Det är så enkelt, herr talman,
            att bli blind. Man ser grandet i andras ögon men inte bjälken
            i sitt eget. Så fungerar vi allihop. Det är klart att vi allesammans
            ideologiserar kulturarvet. När jag tittar tillbaka försöker jag
            hitta rötter, tecken och spår som leder fram till att Sverige
            har blivit en liberal demokrati. Andra försöker hitta andra historier
            i sin betrak ­ telse över kulturarvet. Det är klart att man gör
            så. Det är svårt att bortse från att man själv har ideologiska
            glasögon.
          </note>
          <note>
            På samma sätt definierar vi begrepp som armlängds avstånd på
            olika sätt. Det är klart att vi alla kan tycka att det är bra
            att ha armlängds avstånd. Men när det väl gäller att finansiera
            renoveringen av Nationalmuseum är vi beredda att göra det från
            statens sida, och därmed säger vi också att Nationalmuseum ska
            befinna sig i den ändamålsfastighet som de har funnits i under
            många år. När vi ska finansiera ombyggnaden av Operan tar vi också
            där ställning till att Operan ska befinna sig i en viss fastighet.
            Det är konstigt att Sverigedemokraterna struntar i den typen av
            armlängds avstånd, men när det sedan gäller att definiera vilka
            andra museer som ska befinna sig i vissa fastigheter är det stopp.
            Då är det förbud, och då ska vi plötsligt ha armlängds avstånd.
          </note>
          <note>
            Vi är likadana allihop. Vi pratar om att andra inte ska ideologisera
            och att andra ska ha armlängds avstånd, men vi ser inte att vi
            själva har bjälkar i ögonen.
          </note>
          <note>
            Jag tror att det är Moa Martinsons Kvinnor och äppelträd som
            var en av de första polyfoniska romanerna i Sverige; i alla fall
            hävdar nog Ebba Witt-Brattström det. Finessen med det är att om
            man berättar många olika historier får man en bättre bild av verkligheten
            och hur den egentligen är. Om man bara ser på sin egen historia
            och bara tittar bakåt i kulturarvet och letar efter de rötter
            som leder fram till det man har i dag och det man själv vill stå
            för ser man just den bilden. Men om man har polyfoni, som Dostojevskij,
            Moa Martinson och andra har i sina romaner, ser man en bredare
            bild.
          </note>
          <note>
            Jag tror att det är viktigt att konstatera att kulturarvet bör
            bidra till just detta. Det är ingen tråd som man letar efter.
            Det är ingen väv. Det är kanske inte ens ett garnnystan, utan
            det är textilier där man kan le ta efter massor av olika trådar
            och hitta många olika förklaringar till att vi befinner oss där
            vi just nu är.
          </note>
          <note>
            Jag skulle vilja säga att ett huvudproblem som debatten bara
            cirkulerar runt är varför man från regeringens sida har valt att
            just när det gäller Etnografiska, Medelhavsmuseet och Östasiatiska
            ta ett steg bakåt och säga: Här ska vi inte ideologisera. I själva
            verket var det ju regeringen själv – eller i varje fall Miljöpartiets
            arbetsgrupp för kultur – som ledde till att debatten verkligen
            uppstod. Det var dels dålig ekonomi, dels ideologiseringen från
            Miljöpartiet som ledde till att vi landade där vi gjorde. Därför
            är det synd att regeringen nu inte tar ansvar för att se till
            att vi får ordning på detta, som det ställs så många frågor om
            i kulturarvssektorn i sig.
          </note>
          <note type="speaker">
            Anf. 35 ARON EMILSSON (SD) replik:
          </note>
          <note>
            Herr talman! Jag tror att jag har sagt detta någon gång tidigare
            i olika debatter: Liberalerna har historiskt gjort sig kända för
            att vara ett bildningsparti. Det ska de ha all respekt och erkännande
            för att de har varit.
          </note>
          <note>
            Men när Christer Nylander angriper Sverigedemokraternas förslag
            i betänkandet för ett stärkt och bättre vårdat svenskt kulturarv
            gör han det med benämningar som att vi kritiserar regeringens
            ideologiska och kulturrevolutionära raster över svenskt kulturarv.
            Och det är riktigt; det gör vi. Men var någonstans i Sverigedemokraternas
            omfattande följdmotion, i betänkandet eller i debatter har vi
            egentligen anlagt ett eget ideologiskt raster över vad vi definierar
            som det enda rätta svenska kulturarvet mer än att vi erkänner
            att det finns och att det existerar och att detta är någonting
            som människor känner?
          </note>
          <note>
            Carl Jonas Love Almqvist sa någon gång: Svenskhet är inte alltid
            något rationellt. Det har sitt rätta hem i känslan. Många definierar
            det så: Man känner om man är svensk eller om man inte tillhör
            den svenska gemenskapen. Sedan har vi kulturmarkörer och kulturyttringar
            inom alla våra olika kulturformer som är unikt svenska, skapade
            i Sverige.
          </note>
          <note>
            Jag undrar över en sak när ni förlöjligar idéer som att använda
            en växande kulturform som till exempel datorspel och etablera
            ett svenskt spelinstitut för att främja nordiska och svenska kulturmiljöer
            inom spelsektorn för att locka ut fler till den riktiga miljön.
            Varför är Liberalerna, som tidigare ville skapa och sprida kunskap
            och bildning, negativa till en idé som just sprider kunskap och
            bildning om svenskt och nordiskt kultur- och naturarv?
          </note>
          <note type="speaker">
            Anf. 36 CHRISTER NYLANDER (L) replik:
          </note>
          <note>
            Herr talman! Det var lysande att lyfta fram just Almqvist, som
            var en man som berättade hur det är att stå utanför den svenska
            gemenskapen, att inte tillhöra den eller att den svenska gemenskapen
            definieras av någon annan. Han fick i stort sett fly från det
            här landet därför att han skrev en bok som Det går an , där han
            drev tesen att kvinnor och män ska ha lika möjligheter både när
            det gäller företagande och när det gäller kärlek.
          </note>
          <note>
            Han var så radikal på den punkten att folk hatade honom. Han
            bröt mot den gemenskap, det samhällskitt och den gemensamma tanke
            som Aron Emilsson själv i sitt anförande sa att kulturarvspolitiken
            ska bidra till. Han bröt mot detta, och nu är han en del av det
            svenska kulturarvet just därför att han gjorde det. Han formade
            svensk politik, och han formade mycket av det som sedan skulle
            bli naturligt gods i det svenska kulturarvet och det svenska politiska
            tänkandet.
          </note>
          <note>
            Jag kan återge vad Emilsson sa här, på tal om ideologisering.
            Om man säger att kulturarvet ska tjäna till att förmedla det som
            är unikt är det en sorts ideologisering. Då säger man att man
            inte ska göra någonting annat. Om man säger att man ska skapa
            en kulturell gemenskap är det en ideologisering av kulturarvspolitiken.
            Om man säger att man ska ha en tankegemenskap är det också en
            form av ideologisering. Aron Emilsson kan tycka att det är en
            bra ideologisering, men det är en ideologisering av kulturarvspolitiken.
            Om man säger att kulturarvspolitiken ska definiera vad vi ska
            förenas kring tycker jag att det är en ideologisering. Aron Emilsson
            kan tycka att det är en bra ideologisering, men då kan du inte
            kritisera reger ­ ingen för att den ideologiserar. Du måste se
            bjälken i ditt eget öga.
          </note>
          <note>
            Om man är emot att andra använder kulturpolitik för att genomföra
            sina egna idéer måste man också vara trogen sin egen tanke. Man
            måste både kunna kritisera dem som gör det och se att man själv
            gör samma sak.
          </note>
          <note>
            (Applåder)
          </note>
          <note type="speaker">
            Anf. 37 ARON EMILSSON (SD) replik:
          </note>
          <note>
            Herr talman! Jag kan hålla med Christer Nylander om det. Jag
            vet inte om han tidigare har studerat detsamma, men i mina tidigare
            studier studerade man historia, kulturarvspolitik, pedagogik,
            ideologisering och politik kring hur historiebruk kan användas.
            Det är självklart så.
          </note>
          <note>
            Det vi säger är dock att vi i vår följdmotion inte definierar
            vad som till exempel exakt är det enda svenska kulturarvet. Vi
            säger inte att det bara är det som av alla kan tolkas som det
            svenska kulturarvet. Men vi är oerhört oroade när Alliansen hjälper
            regeringen att lotsa igenom en förändring av kulturmiljölagen
            som inte är bildnings- och kunskapsorienterad. Man stryker där
            formuleringar om och erkännanden av att det finns ett nationellt
            arv i Sverige, precis som i alla övriga länder världen över, att
            vårda, värna och visa. Det är vad Alliansen gör. Man vågar inte
            agera opposition, utan man agerar stödpartier för att hjälpa regeringen
            att lotsa igenom en i många avseenden skadlig kulturarvspolitik.
            Det är tråkigt. Det är också en i många avseenden bildningsfientlig
            kulturarvspolitik. Varför ställer Liberalerna upp på regeringens
            debattmuseer till exempel? I Alliansens följdmotion finns inga
            skrivningar om att det här är något negativt att implementera
            . Vi föreslår i stället raka skrivningar om att museer måste hållas
            under flagg av vetenskap, bildning och kunskapsorientering och
            inte styras av direktiv som att man ska bidra till att vara en
            aktiv röst i den aktuella samhällsdebatten eller bidra till integration,
            jämställdhet eller andra politiska begrepp som ofta laddas med
            ett politiskt innehåll.
          </note>
          <note>
            Varför kan de inte hållas fria från detta enligt Liberalerna?
          </note>
          <note type="speaker">
            Anf. 38 CHRISTER NYLANDER (L) replik:
          </note>
          <note>
            Herr talman! Aron Emilsson och Sverigedemokraterna tycker att
            kulturarvspolitiken ska bidra till att definiera vad vi ska förenas
            kring. Det skulle ha gjort att Almqvist i dagens samhälle hade
            råkat ut för exakt sam ­ ma förföljelse som han gjorde i Sverige
            på den tiden då han skrev Det går an . Han bröt mot den norm som
            det hade definierats att man skulle hålla sig till och förföljdes
            för det . Jag tycker inte att svensk politik ska syssla med sådant.
            Jag tycker inte att Sverigedemokraterna ska göra det. När Sverigedemokraterna
            säger att andra gör det måste de också se bjälken i sitt eget
            öga.
          </note>
          <note>
            Svenskt kulturarv finns. Det består av alltifrån det vi ser på
            museer här i Stockholm till kyrkan i Norra Åsum som den danska
            biskopen Absalon låg bakom . Men det handlar lika mycket om det
            som Bengt Eliasson tog upp i sitt förträffliga anförande, nämligen
            det som nu händer i Mellan ­ östern där mänsklighetens kulturarv
            förstörs. När man tittar på var Sverige, svenskarna, vår tankeverksamhet
            och mänskligheten kommer från ser man att det till stor del är
            från det gemensamma som IS i dag försöker riva därför att de försöker
            använda kulturarvspolitiken och kulturpolitiken för att få en
            rät linje mellan det de själva tycker i dag till det de tycker
            sig se i historien. Det som inte passar in på den linjen river
            de bort.
          </note>
          <note>
            Därför är det viktigt med en mångfald också i museiväsendet och
            att inte ge det uppdrag som ni vill att man ska ge, nämligen att
            se till att kulturarvspolitiken definierar hur Sverige ska se
            ut och vad som tillhör och vad som inte ska tillhöra denna gemenskap.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 31 maj.)
          </note>
          <note>
            § 5 Svar på interpellation 2016/17:480 om Migrationsverkets anvisningar
          </note>
          <note type="speaker">
            Anf. 39 Justitie- och migrationsminister MORGAN JOHANSSON (S):
          </note>
          <note>
            Herr talman! Gunilla Nordgren har frågat mig om jag är beredd
            att skyndsamt förtydliga för Migrationsverket att personer vid
            uppsagda boenden i första hand ska anvisas till den kommun där
            boendet är beläget och inom anvisat antal , i vart fall då kommunen
            meddelat Migrationsverket att den både har möjlighet och önskar
            ta emot dessa personer.
          </note>
          <note>
            Som jag svarade i den tidigare riksdagsfrågan på samma tema är
            reger ­ ingen väl medveten om den problematik Gunilla Nordgren
            lyfter fram. Samtidigt som Migrationsverket tog över ansvaret
            för anvisningar av ny ­ anlända för bosättning i kommuner fick
            myndigheten genom reglerings ­ brevet för 2017 som mål att tillämpa
            en närhetsprincip vid anvisningar. Det innebär att Migrationsverket,
            när det är möjligt inom ramen för kom ­ muntalen, ska anvisa personer
            till samma kommun som de bott i under asyltiden.
          </note>
          <note>
            Regeringen har på detta sätt tydliggjort vikten av närhetsprincipen
            i Migrationsverkets arbete med anvisningar. Samtidigt vill jag
            understryka att det inte är möjligt att tillämpa närhetsprincipen
            i samtliga fall. Migra ­ tionsverket måste följa länstalen och
            fördela anvisningarna mellan kom ­ munerna enligt de kommuntal
            som länsstyrelserna beslutat om. Dessutom finns det inte anläggningsboenden
            i samtliga av de kommuner som till ­ delats ett kommuntal.
          </note>
          <note>
            I takt med att Migrationsverket avvecklar sina boendeplatser
            kommer det också att finnas färre kommuner i förhållande till
            vilka det kan bli aktuellt att tillämpa närhetsprincipen. Vidare
            kan endast personer som fått uppehållstånd anvisas. Flertalet
            av de personer som flyttas från ett anläggningsboende till ett
            annat anläggningsboende med anledning av att boenden läggs ned
            har ännu inte fått sin asylansökan avgjord och kan därför inte
            bli föremål för anvisning förrän ett eventuellt uppehållstillstånd
            beviljats.
          </note>
          <note>
            En ytterligare faktor som Migrationsverket behöver förhålla sig
            till är väntetiden från uppehållstillstånd till anvisningsbeslut.
          </note>
          <note>
            Med beaktande av de begränsande faktorer jag nämnt vidhåller
            reger ­ ingen vikten av att Migrationsverket tillämpar närhetsprincipen
            vid arbetet med anvisningar för att nyanlända som etablerat sig
            i en kommun under asyltiden ska kunna bo kvar där i så många fall
            som möjligt.
          </note>
          <note type="speaker">
            Anf. 40 GUNILLA NORDGREN (M):
          </note>
          <note>
            Herr talman! Jag vill börja med att tacka för svaret som var
            mycket tydligare än det svar som jag fick på min skriftliga fråga
            på samma tema i januari. I svaret som jag fick av ministern då
            står det nämligen: Regeringen har i regleringsbrevet för 2017
            infört en målsättning om att Migrationsverket, när det är möjligt
            inom ramen för kommuntalen, ska anvisa personer till samma kommun
            som de bott i.
          </note>
          <note>
            Jag ställde denna interpellation i april månad, men av olika
            skäl fanns det ej möjlighet att ha debatten inom stipulerad tid.
            Reglerna är sådana att jag fick dra tillbaka interpellationen
            och ställa den på nytt, och nu har vi äntligen hittat en tid att
            debattera. Det känns lite som att vi ses oftare på våra resor
            upp hit från Skåne än här i kammaren.
          </note>
          <note>
            I min interpellation frågar jag om de personer som har fått uppehållstillstånd
            , som bor på boenden som Migrationsverket nu stänger och som kommunen
            har meddelat att man är beredd att ta emot inom ramen för kommuntalet.
            I svaret står det om en massa andra faktorer som inte riktigt
            har med det här att göra, därför att jag redan hade tagit bort
            dem från min fråga.
          </note>
          <note>
            Det här är oerhört viktigt. Man bryter upp familjer, man flyttar
            barnen från en skola till en annan, och de blir förtvivlade när
            de försvinner i maj och skolorna slutar i början av juni. Det
            är viktigt att man försöker nå så långt som det bara är möjligt
            med det här.
          </note>
          <note>
            Jag är som sagt ganska nöjd med svaret eftersom ministern nu
            ger mig rätt i att närhetsprincipen ska följas, det vill säga
            Migrationsverket ska anvisa personer till samma kommun som de
            bott i under asyltiden om de ryms inom det anvisade kommuntalet,
            precis som jag påpekade i min frå ­ ga.
          </note>
          <note>
            Svaret innebär en skärpning, och det tycker jag är mycket bra.
            Jag och många med mig räknar med att detta följs framöver. Jag
            hoppas, och kan också fråga om det, att ministern avser att följa
            upp att det här uppdraget i regleringsbrevet följs upp ordentligt.
          </note>
          <note type="speaker">
            Anf. 41 ANN-CHARLOTTE HAMMAR JOHNSSON (M):
          </note>
          <note>
            Herr talman! Tack, Gunilla Nordgren, för att du har ställt den
            här interpellationen! Jag vill börja i den del där Gunilla pratade
            om att bryta upp familjer och om skolan. Det är inte alltid det
            här görs på rätt sätt i en värld av elever och lärare. Det råder
            lärarbrist , och skolan är ansträngd, och vi har pratat om att
            det finns mycket administrativa uppgifter. En av de uppgifter
            som skolan har fått är att eftersöka barn och ungdomar som försvinner
            från skolan från en dag till nästa. Det är ett uppföljningsansvar
            man har.
          </note>
          <note>
            När jag är ute och lyssnar på såväl lärare som rektorer och dem
            som arbetar som skolpersonal hör jag mycket ofta, inte minst i
            Skåne, att det här är ett problem. Man får lägga mycket tid på
            att ta reda på vart personer har tagit vägen så att de inte bara
            förvinner ut i tomma intet. Det kan ju ha inträffat olyckor eller
            vad som helst. Skolan har sitt ansvar.
          </note>
          <note>
            Jag vill understryka, när det gäller det här med att man flyttas
            från en kommun till en annan eller från ett boende till nästa,
            att det är jätteviktigt att det också blir tydligt att hela den
            här länken som ska fungera måste fungera på ett sådant sätt att
            inte lärare och skolor blir sittande med en problematik som de
            ska lösa. De behöver få hjälp så att deras arbete kan underlättas
            och satsas på så att de kan lära eleverna det de ska och så att
            de som behöver höra av sig också gör det så att skolan inte blir
            ytterligare belastad.
          </note>
          <note type="speaker">
            Anf. 42 Justitie- och migrationsminister MORGAN JOHANSSON (S):
          </note>
          <note>
            Herr talman! Som jag tror framgick av Gunilla Nordgrens inlägg
            är det som hon efterfrågade egentligen redan genomfört. Det vi
            pratar om här är tillämpningen. Fungerar det i verkligheten? Hur
            pass hårt styr vi myndigheterna på olika sätt för att se till
            att de gör som vi säger att de ska göra?
          </note>
          <note>
            Jag kan säga att Migrationsverket gör som vi säger att de ska
            göra. Jag bad inför den här debatten om att göra ytterligare en
            kontroll, alltså: Hur går det egentligen till i praktiken?
          </note>
          <note>
            Vi stämde av det med Migrationsverket. När man ska göra en sådan
            bosättning är gången sådan att man i samtliga ärenden som man
            ska hantera först ser till närhetsprincipen. Man tittar alltså
            först på om det finns möjlighet att anvisa till den kommun där
            de redan bor. Sedan kan man se till andra särskilda skäl. Det
            kan vara på det sättet att de söker sig till en annan kommun där
            de kanske har släktingar. Då får man titta på det.
          </note>
          <note>
            Man tittar alltså först på den kommun där de redan bor. Om det
            kommuntalet redan är fyllt tittar man på grannkommuner. Det kanske
            går att pendla till den skola de går på eller den praktikplats
            som de kanske har fått. I så fall är det bra om de inte förläggs
            alltför långt bort. Om inte heller det går tittar man på övriga
            länet och övriga riket. Men det är nästa del.
          </note>
          <note>
            Det är alltså på det sättet det går till i praktiken. Man tittar
            på den kommun de bor i, på grannkommunen och först därefter på
            andra kommuner. Jag skulle säga att Migrationsverket faktiskt
            gör det vi har sagt att man ska göra.
          </note>
          <note>
            Problemet är att asylboendena ofta ligger till på ett sådant
            sätt att det går ganska snabbt att fylla kommuntalet. Det handlar
            kanske om små kommuner och kommuner som har en ganska svag arbetsmarknad.
            Som Gunilla Nordgren vet är anvisningslagstiftningen sådan att
            man fördelar efter hur många som bor i kommunerna. Därefter tittar
            man också på hur arbetsmarknaden ser ut i de olika delarna. Även
            om kommuner som till exempel Lindesberg och Norberg har många
            asylboenden kan de inte ta emot alla som får uppehållstillstånd,
            utan dessa måste fördelas på övriga kommuner. Det var precis därför
            vi införde den lagstiftningen.
          </note>
          <note>
            Nu har vi den här anvisningslagen. Den fungerar faktiskt bra.
            Om vi inte hade haft den under det här året hade det varit mycket
            svårare att anvisa människor och att få en jämnare fördelning.
            Varje vecka följer vi det här, hur många av kommuntalet från 2016
            och hur många av kommuntalet från 2017 som har blivit fördelade.
            Förra året fördelades ungefär 18 000 asylsökande på olika kommuner;
            det finns fortfarande en rest. I år ska lite drygt 23 000 fördelas.
          </note>
          <note>
            De flesta kommuner tar emot bra. Men det finns några kommuner
            som släpar efter. Två av dem skulle jag behöva hjälp med, Gunilla
            Nordgren. Den ena är nämligen Täby, och den andra är Kungsbacka.
            Där har du partivänner som styr. Ju mer vi hjälps åt för att se
            till att kommunerna kan ta emot, desto bättre är det. Det är bra
            för samhället men också för de asylsökande.
          </note>
          <note>
            Herr talman! Mitt besked är detta: Det är redan som Gunilla Nordgren
            har begärt. Vi gör också uppföljningar hela tiden för att se till
            att detta verkligen fungerar.
          </note>
          <note>
            Det är inte jag personligen som gör alla utflyttningar och övervakar
            allting i detalj, men Migrationsverket gör som regeringen har
            sagt att man ska göra.
          </note>
          <note type="speaker">
            Anf. 43 GUNILLA NORDGREN (M):
          </note>
          <note>
            Herr talman! Jag tackar för det. Jag ställde interpellationen
            eftersom jag trots det ganska positiva svar jag fick i januari
            kunde konstatera att det inte stämde med verkligheten. Det handlar
            om en liten kommun som har en bra arbetsmarknad och där kommuntalet
            inte är fyllt. Men Migrationsverket sa att det inte fanns med
            i tremånadersplaneringen där tidigare. Men vi visste ju inte att
            boendet skulle åka ut i den senaste upphandlingen. Det är inte
            Täby, och det är inte Kungsbacka. Det är en skånsk kommun med
            god ekonomi, där mina partikamrater också styr. Det var min utgångspunkt.
            Jag har sett i verkligheten att det inte fungerar.
          </note>
          <note>
            Jag undrade just om ministern hade nämnt det; det tog ju lite
            tid innan vi kunde ha debatten. Under den tiden har det faktiskt
            lossnat, så att åtminstone hälften av de här personerna kunde
            få lov att stanna i kommunen. Det blir alltså bättre. Men när
            jag ställde frågan stämde det inte med verkligheten.
          </note>
          <note>
            Då har vi åstadkommit något bra. Här är vi överens.
          </note>
          <note>
            Ann-Charlotte var inne på det här med att leta efter barn och
            bryta upp dem tre veckor före skolavslutningen och flytta dem
            till en annan kommun där de ska utredas på nytt och så vidare.
            Det håller inte – med det här antalet dessutom.
          </note>
          <note>
            Det kommer att fortsätta vara ansträngt i kommunerna. Man måste
            samarbeta. Många har fortfarande inte fått permanent uppehållstillstånd.
            Det här kommer alltså att fortsätta. Nya skolor och förskolor
            kommer att behöva byggas. Det tar tid, och det kostar mycket pengar.
            Därför är det viktigt att man hjälps åt och samarbetar i den här
            frågan, vilket ministern själv efterlyser.
          </note>
          <note>
            Jag kunde dock, utifrån ett verkligt fall som jag har följt,
            konstatera att det inte fungerade. Det var inte en trevlig attityd,
            utan det sas bara: Det här kan vi inte ändra på.
          </note>
          <note>
            Det hade ordnats bostäder. Kommuntalet var inte fyllt, och arbetsmarknaden
            är bra.
          </note>
          <note>
            Det är jättebra om det uppmärksammas och att ministern nu följer
            upp det. Då kan vi hoppas att den attityden ändras. Det är viktigt
            att man samarbetar och inte motarbetar varandra. Det här är en
            svår situation som måste lösas de kommande åren. Då är det samarbete
            som gäller.
          </note>
          <note>
            Det är dessutom inhumant att rycka upp barn och föräldrar fyra
            veckor före skolavslutningen. Det tog jag också upp i mitt första
            inlägg. Barnen som är kvar i skolan blir också jätteledsna över
            att bli av med sina kompisar. Det här är inte bra på något sätt.
          </note>
          <note>
            Jag tackar för detta och emotser en fortsatt kontroll och förbättring
            av Migrationsverkets handläggning.
          </note>
          <note type="speaker">
            Anf. 44 ANN-CHARLOTTE HAMMAR JOHNSSON (M):
          </note>
          <note>
            Herr talman! Jag vill understryka att jag hoppas att ministern
            och reger ­ ingen tar med sig också skolfrågan, så att den blir
            en uppföljningsfråga tillsammans med det andra när det gäller
            samarbetet och samverkan. Det ska vara fokus på eleverna men också
            på att få kedjan att hålla ihop.
          </note>
          <note type="speaker">
            Anf. 45 Justitie- och migrationsminister MORGAN JOHANSSON (S):
          </note>
          <note>
            Herr talman! Jag och Gunilla Nordgren är överens om precis den
            inriktningen som vi redovisar.
          </note>
          <note>
            Tremånadersplaneringen är till för att kommunen har två månader
            på sig att efter ett beslut ta emot den man har fått anvisad.
            De två månaderna föregås av en dialogmånad med kommunen, just
            för att det ska gå att föra diskussionen om hur mycket kommunen
            klarar av, exempelvis hur den ligger till i byggandet.
          </note>
          <note>
            Vi ska vara medvetna om att det är oerhört stor logistik vi håller
            på med just nu. Vi lägger inte bara ned ett ganska stort antal
            asylboenden på grund av att de platserna inte behövs längre. När
            de asylsökande väl har fått uppehållstillstånd ska de också ut
            i kommunerna. Det ställer krav på alla parter.
          </note>
          <note>
            Systemet vi har innebär som sagt att vi fördelar asylsökande
            jämnare över landet än tidigare. Det är väldigt bra. Men det innebär
            också att vi försöker ta hänsyn till närhetsprincipen. I samtliga
            fall det här rör sig om ska man först göra en prövning mot den
            kommun det handlar om, i andra hand en prövning mot grannkommuner,
            och först i tredje hand går man vidare.
          </note>
          <note>
            Vi är nu nere på siffror som går att hantera. Det är inte som
            i januari förra året då 150 000 människor satt och väntade på
            beslut. Nu är det knappt 60 000 som är kvar och väntar på beslut.
            Men det är fortfarande stor logistik, en stor apparat, att klara
            av.
          </note>
          <note>
            Den trånga sektorn just nu är inte arbetsmarknaden. Vi har en
            god arbetsmarknad. Folk går ut på en stark arbetsmarknad där det
            finns 100 000 lediga jobb. Den svåra situationen just nu, flaskhalsen,
            är bostadsbyggandet och att se till att det fortsätter vara på
            en hög nivå. Det byggs visserligen mer än på 40 år. I planeringen
            är vi uppe i 70 000 nya bostäder per år. Vi måste hålla oss kvar
            på den nivån i ett antal år framöver för att kunna klara av det.
            Det handlar helt enkelt om att se till att kommuner bygger i fatt.
          </note>
          <note>
            Jag nämnde Täby och Kungsbacka. Jag hoppas att vi med gemensam
            ­ ma krafter kan se till att de kommuner som står på svarta listan
            – det säger jag gärna – kommer i kapp. De tio kommuner som ligger
            sämst till följer jag nu varje vecka, för att se om det går åt
            rätt eller fel håll för dem. Det gäller även kommuner där vi styr.
            Min egen hemkommun, Lund, står på listan. Jag har pratat med våra
            kommunala företrädare där, och de har lovat att komma i kapp under
            det här året, för att klara sitt uppdrag.
          </note>
          <note>
            Ni måste göra likadant med de kommuner som styr i de kommuner
            som inte lever upp till lagstiftningen. Gör vi detta med gemensamma
            krafter kommer vi att klara det. Det gäller också skolfrågorna,
            Ann-Charlotte Hammar Johnsson. Det är klart att det måste finnas
            en bra dialog med de skolor som det handlar om. Jag ska gärna
            göra vad jag kan för att se till att den dialogen ska förstärkas.
          </note>
          <note type="speaker">
            Anf. 46 GUNILLA NORDGREN (M):
          </note>
          <note>
            Herr talman! Det är skönt att vi är överens med Morgan Johansson
            , så vi ska inte förlänga debatten. Men jag vill ta upp detta
            med tremånadersplaneringen och tvåmånadersplaneringen. Informationen
            om ett nedlagt boende kommer ganska snabbt. När tremånadersplaneringen
            är gjord och kommunen erbjuder sig att ta emot dessa personer,
            då säger Migrationsverket att så sa inte kommunen vid tremånadersplaneringen.
            Men vi får se till att det här blir bättre framöver.
          </note>
          <note>
            Det är bra att det byggs mycket. Det finns ett uppdämt behov,
            men det gäller inte bara bostäder utan det gäller också skolor
            och förskolor. Det är dyrt att bygga i Sverige. Byggmarknaden
            är så att säga trång i sig. Vi har problem framför oss. 60 000
            personer är också en väldig massa människor.
          </note>
          <note>
            Det är viktigt att kommunerna gör vad de kan. Vi var några som
            träf ­ fade kommunstyrelsens ordförande i Lund i går. Då var inte
            den här frågan uppe, men det är flera kommuner som har haft svårt
            att nå talen. Men så är inte fallet i den kommun som jag tänker
            mest på. Man fyller sina tal. Så det handlar inte om de problemen,
            utan det är en attitydfråga hos Migra ­ tionsverket som numera
            har blivit mycket bättre, och det gläds vi åt.
          </note>
          <note>
            Tack för svaret och tack för en bra debatt!
          </note>
          <note type="speaker">
            Anf. 47 Justitie- och migrationsminister MORGAN JOHANSSON (S):
          </note>
          <note>
            Herr talman! Det är precis så att det handlar om att upprätthålla
            bygg ­ takten. Det kan vara dyrt och jobbigt, men det är rätt
            kul också. Jag har själv suttit med i en byggnadsnämnd i Lund.
            Det finns knappast något som är roligare än när kommunen antar
            en ny fördjupad översiktsplan – det finns kanske sådant som är
            roligare, men ni förstår väl vad jag menar.
          </note>
          <note>
            Det är kul att bygga nya skolor, planera nya bostadsområden och
            se till att samhället växer. Att inviga en skola och se barnen
            strömma in för att lära sig saker är fantastiskt roligt.
          </note>
          <note>
            Då måste kommunsektorn ha pengar för det; det är alldeles riktigt.
            Därför kan vi inte sänka skatten som somliga gärna pläderar för.
            Vi måste se till att prioritera ordentligt så att vi använder
            pengarna till det som behövs. Vi behöver också fortsätta att vidmakthålla
            byggandet på den höga nivå som vi har fått upp bostadsbyggandet
            på generellt sett.
          </note>
          <note>
            Just nu är det 60 000 personer kvar som väntar på besked. Alla
            kommer ju inte att få uppehållstillstånd. Erfarenhetsmässigt vet
            vi att ungefär 60 procent får uppehållstillstånd. Sedan tillkommer
            anhöriginvandringen, och där kan vi räkna med ytterligare 0,4
            personer på var och en som beviljas uppehållstillstånd.
          </note>
          <note>
            Med den här takten och den situation som vi har känner jag tillförsikt
            inför att vi kommer att klara den uppgift som såg så svår ut för
            bara ett år sedan. Men det gäller förstås att vi fortsätter att
            upprätthålla byggandet och att vi ser till att arbetsmarknaden
            fortsättningsvis är stark.
          </note>
          <note>
            Överläggningen var härmed avslutad.
          </note>
          <note>
            § 6 Svar på interpellation 2016/17:511 om borgerlig vigsel med
            något extra
          </note>
          <note type="speaker">
            Anf. 48 Justitie- och migrationsminister MORGAN JOHANSSON (S):
          </note>
          <note>
            Herr talman! Mikael Eskilandersson har frågat mig om jag avser
            att agera för att öka möjligheterna för olika sorters borgerliga
            vigslar och i så fall på vilket sätt. Som jag förstår det vill
            Sverigedemokraterna göra det möjligt att ta betalt för vigsel.
          </note>
          <note>
            Mikael Eskilandersson anger i sin fråga att det enligt Sverigedemokraterna
            behövs en översyn och eventuellt ett nytt regelverk som klargör
            alla kommuners skyldighet att tillhandahålla vigslar utan kostnad.
          </note>
          <note>
            Uppdraget som vigselförrättare är ett statligt uppdrag. Borgerliga
            vigselförrättare förordnas av länsstyrelsen , och de får ersättning
            för uppdraget från staten, inte från paret. Många borgerliga vigselförrättare
            utses efter förslag från kommunerna. Kommunerna fungerar också
            ofta som mellanhand mellan paret och vigselförrättaren. Vissa
            kommuner tar då ut en avgift för vigsellokalen eller för administrativ
            hjälp. Den som vill gifta sig borgerligt kan dock vända sig direkt
            till valfri vigselförrättare. Vigseln behöver inte bokas via kommunen.
            Var vigseln äger rum är det upp till paret och vigselförrättaren
            att komma överens om. Om vigselförrättaren haft direkta kostnader
            i samband med vigseln, till exempel för resa, kan han eller hon
            efter överenskommelse med brudparet få ersättning för dessa.
          </note>
          <note>
            Jag delar inte Sverigedemokraternas uppfattning att det bör vara
            möjligt för en vigselförrättare att ta betalt för att erbjuda
            paret något extra. Det är, som jag nyss sa, möjligt för paret
            och vigselförrättaren att komma överens om var vigseln ska äga
            rum. Det kan till exempel vara hemma hos paret, på en skärgårdsö
            eller i en för tillfället hyrd lokal. Det finns heller inte något
            som hindrar att paret anlitar någon annan person eller ett företag
            för att bistå med arrangemanget runt vigseln. Att få en individuellt
            anpassad vigsel är alltså möjligt redan i dag.
          </note>
          <note>
            En vigselförrättare bör däremot inte få använda sitt uppdrag
            som ett led i kommersiell verksamhet. Att vara vigselförrättare
            är ett statligt hedersuppdrag. De uppgifter som delegeras till
            vigselförrättarna utgör myndighetsutövning som för med sig stora
            juridiska konsekvenser. Förrättningen ska ges en officiell prägel
            , och förrättaren ska som företrädare för det allmänna bidra till
            detta. Vigselns officiella prägel skulle gå förlorad om personer
            som har affärsmässiga motiv för det förordnades som vigselförrättare.
          </note>
          <note>
            Mitt svar till Mikael Eskilandersson är alltså att det redan
            finns goda möjligheter att anpassa en vigsel efter parets önskemål.
            Detta gäller oavsett om det handlar om att kunna ingå äktenskap
            utan kostnad eller att betala för ett mer storslaget arrangemang.
          </note>
          <note type="speaker">
            Anf. 49 MIKAEL ESKILANDERSSON (SD):
          </note>
          <note>
            Herr talman! Det finns i dag inga företag i Sverige som erbjuder
            ett färdigt bröllopspaket, i alla fall inte inklusive vigsel.
            Och varför finns det inte det? Jo, helt enkelt för att det inte
            är tillåtet.
          </note>
          <note>
            Jag tycker inte att staten borde ha olika regler för religiösa
            kontra icke-religiösa föreningar eller företag. Icke-religiösa
            föreningar eller företag har ingen möjlighet att anställa en person
            som ska förrätta vigslar, vilket till exempel Svenska kyrkan har.
            På det sättet får människor som inte är religiösa sämre möjlighet
            att utforma sin vigsel som de själva vill.
          </note>
          <note>
            Det borde även finnas en möjlighet för företag att anordna ett
            bröllop utöver det vanliga för den som vill det och som är beredd
            att betala för det.
          </note>
          <note>
            Företag och företagare är inte genuint onda. De flesta företagare
            är vanliga människor som brinner för det som de gör.
          </note>
          <note>
            Morgan Johansson påstår att det är möjligt att ha personliga
            variationer på en borgerlig vigsel, och det stämmer, om man lyckas
            att hitta en vigselförrättare som ställer upp, vilket inte alls
            är säkert. Jag skulle kunna räkna upp ett antal exempel på när
            vigselförrättare har nekat till att genomföra en vigsel enligt
            önskemål. Det har bland annat handlat om att det har varit för
            långt från kommunhuset, om att det har varit på obekväm tid eller
            om att det har tagit för mycket tid i anspråk, enligt de vigselförrättare
            som har tillfrågats. Ofta har detta problem löst sig. Det finns
            flera vigselförrättare, och det brukar gå att hitta någon som
            ställer upp.
          </note>
          <note>
            Om någon skulle ha som en affärsidé att ordna vigsel på ett särskilt
            sätt finns det inte någon möjlighet att anställa en vigselförrättare,
            såvida man inte är en religiös förening. Då är det helt plötsligt
            okej. Detta är i mina ögon en något märklig hållning från staten.
            Staten bör inte skilja på ordningen för religiösa och icke-religiösa
            föreningar. Varför får en religiös förening anställa en vigselförrättare
            medan en icke-religiös förening är förbjuden att göra detsamma?
          </note>
          <note>
            Man kan få uppfattningen att företag anses som kommersiella och
            därmed onda medan religiösa föreningar alltid anses vara goda.
          </note>
          <note>
            Att människor ingår äktenskap är definitivt positivt för samhället
            ur flera aspekter. Det löser mängder med problem, bland annat
            när det gäller vårdnad, arvsregler och så vidare.
          </note>
          <note>
            Det jag tycker är märkligt är att man har olika regler beroende
            på om det är en religiös förening eller om det är ett företag
            som står bakom. Varför är det egentligen så?
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 15.59 på förslag av andre vice talmannen
            att ajournera sammanträdet till kl. 18.00.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 18.00.
          </note>
          <note>
            § 6 (forts.) Svar på interpellation 2016/17:511 om borgerlig
            vigsel med något extra
          </note>
          <note type="speaker">
            Anf. 50 Justitie- och migrationsminister MORGAN JOHANSSON (S):
          </note>
          <note>
            Herr talman! Vi befann oss mitt i ett replikskifte som handlar
            om vigselförrättare. Mikael Eskilandersson drog en parallell till
            hur kyrkor kan göra. Han menar att om man anställer en präst får
            denna betalt för sin gärning, medan en vigselförrättare inte får
            betalt. Enligt min mening haltar denna parallell betänkligt. Kyrkan
            anställer inte en vigselförrättare utan just en präst. Sedan har
            denna präst vigselrätt, men det är faktiskt en annan sak. Dessutom
            är kyrkor inte i grunden vinstdrivande på samma sätt som kommersiella
            företag i det här fallet skulle vara.
          </note>
          <note>
            I interpellationen förs ett resonemang om kommunala avgifter
            och om hur mycket pengar kommunerna kan ta ut. Det är viktigt
            att klargöra att det inte är tillåtet för en kommun att ta betalt
            för själva vigseln. Detta är inget kommunalt utan ett statligt
            uppdrag och en service till medborgarna. Alla medborgare har rätt
            att kunna efterfråga denna tjänst kostnadsfritt, alltså en kostnadsfri
            vigsel.
          </note>
          <note>
            Man kan däremot ta betalt för själva lokalen om man hyr ut den
            eller om man har administrativa kostnader knutna till att man
            förmedlar en kontakt. Även detta är delvis en annan sak än själva
            vigseln. Det finns ingenting som hindrar att ett brudpar tar kontakt
            med en vigselförrättare och får en vigsel utförd utan att gå över
            kommunen eller någon annan. I så fall behöver det inte kosta ett
            öre.
          </note>
          <note>
            Låt mig återgå till själva grundfrågan om detta ska kommersialiseras
            på det sätt som Sverigedemokraterna vill göra. Jag anser att om
            man är vigselförrättare har man ett hedersuppdrag, och det ska
            också betraktas som ett sådant. Det ska inte vara något kommersiellt
            tingeltangel, utan det här är ett hedersuppdrag. Det finns ingenting
            i dag som hindrar att ett brudpar lägger upp en vigsel på precis
            det sätt som man önskar. Om man vill göra något speciellt får
            man anlita andra företag eller entreprenörer vid sidan om, undantaget
            själva vigselförrättningen.
          </note>
          <note>
            Att vara vigselförrättare är i grunden en form av myndighetsutövning.
            Det tycker jag att man ska hålla hårt på. Man måste dra en rågång
            mot marknadskrafterna när det gäller sådant som i grunden är myndighetsutövning.
          </note>
          <note>
            Det kan hända att jag därmed låter en smula gammaldags och tradi
            ­ tionell, men jag tycker inte att statlig myndighetsutövning
            ska bli föremål för kommers. Vi ska inte ha något Las Vegas i
            detta.
          </note>
          <note type="speaker">
            Anf. 51 MIKAEL ESKILANDERSSON (SD):
          </note>
          <note>
            Herr talman! Först vill jag förtydliga att Sverigedemokraterna
            självklart också vill ha ett kostnadsfritt alternativ, och detta
            ska kommunen tillhandahålla. Det ska givetvis vara möjligt att
            gifta sig kostnadsfritt. Om det är vi helt överens.
          </note>
          <note>
            Vad jag däremot ser som lite problematiskt är att man inte får
            lov att ha en person anställd som utför vigslar. Där tycker jag
            att det finns en likhet med präster, imamer eller andra. Så fort
            man blandar in religion och ett trossamfund är det okej att ha
            en person anställd som har rätt att viga. Däremot kan man inte
            lägga ut en anställningsannons hos Arbetsförmed ­ lingen för att
            anställa någon för att just viga personer.
          </note>
          <note>
            Det kan finnas en poäng med att inte kommersialisera detta, men
            de värsta avarter av bröllop tror jag att vi kan se ändå. Det
            finns alltid någon som ställer upp på att viga personer på de
            mest konstiga sätt. Annars kan man alltid söka sig utomlands.
          </note>
          <note>
            Jag tycker att ett företag mycket väl kan anordna ett ordnat
            bröllop enligt gammal svensk tradition men utan kristna eller
            andra religiösa inslag. Jag förstår egentligen inte varför man
            motsätter sig att ett företag som kommersialiserar och börjar
            marknadsföra detta får ha en person anställd som även kan utföra
            själva vigselakten.
          </note>
          <note>
            Detta är inget stort problem. Man brukar lösa det ändå. Men bröllops
            ­ paret brukar behöva vända sig till flera instanser för att få
            ihop det bröllop som de själv drömmer om och vill ha. Jag skulle
            se det som en fördel för den som vill gifta sig om det räcker
            att vända sig till ett ställe som kan ordna hela bröllopet åt
            en.
          </note>
          <note type="speaker">
            Anf. 52 Justitie- och migrationsminister MORGAN JOHANSSON (S):
          </note>
          <note>
            Herr talman! Jag tycker ändå att man måste skilja på uppgifterna.
            Att vara vigselförrättare är en myndighetsuppgift. Den tillhandahålls
            av staten, och den är kostnadsfri. Det är en service som man som
            medborgare har.
          </note>
          <note>
            Jag skulle aldrig få för mig att moralisera över några former
            för bröllop. Mikael Eskilandersson sa att vi redan har de värsta
            avarterna av bröllop. Jag förstår faktiskt inte vad han menar
            med det. Enligt min uppfattning finns det inga avarter av bröllop,
            utan jag utgår från att hur man än vill lägga upp denna stund
            som förmodligen blir ett minne för livet för de inblandade blir
            det helt rätt för dem. Och de måste ha full frihet att göra så
            utan att någon pekar finger åt dem.
          </note>
          <note>
            Det är dock inte detta vi talar om nu. Här handlar det om huruvida
            staten som myndighetsutövare och i detta fall vigselförrättare
            ska blandas samman med sådant som ett företag eller entreprenörerna
            runt omkring kan stå för. Jag tycker inte det. Staten ska hålla
            på sitt. Det är vi som ser till att vigselförrättare finns och
            att göra den avgörande juridiska sammanvigningen så att detta
            blir giltigt i statens ögon. Då ska dessa båda roller inte blandas
            ihop.
          </note>
          <note>
            Att kalla det för avarter eller att moralisera är ingenting jag
            ägnar mig åt.
          </note>
          <note type="speaker">
            Anf. 53 MIKAEL ESKILANDERSSON (SD):
          </note>
          <note>
            Herr talman! Jag vill inte säga att bara för att det är kommersiellt
            är det mindre seriöst. Då gör man också en bedömning. En präst
            har faktiskt betalt när han utför en vigsel, liksom i så fall
            en person som är anställd av ett företag skulle ha. Så länge företaget
            i sig är seriöst och tar sitt uppdrag seröst har jag inga moraliska
            problem med att företaget utför vigseln.
          </note>
          <note>
            Med ”värsta avarter” menar jag snarare att det har funnits exempel
            på att man har gift sig naken eller har gift sig på märkliga ställen,
            till exempel då man har hoppat bungyjump eller fallskärm. Det
            är inte giftermålet i sig som jag menar utan att man gör det på
            ett udda sätt. Och kan man göra detta redan i dag finns det ingenting
            som ett företag skulle kunna göra mer konstigt eller udda än det
            kan vara i dag. Men om människor vill ha ett bröllop i samband
            med att de hoppar bungyjump ska de givetvis få ha det. Jag ser
            inga moraliska problem med det utan menar bara att det kanske
            är en udda sort.
          </note>
          <note>
            Avslutningsvis vill jag säga att företag inte nödvändigtvis är
            oseriösa i grunden bara för att de är företag. Man bör även som
            företagare kunna erbjuda en vigsel. Det är lite märkligt att bara
            religiösa får göra detta och att föreningar eller företag inte
            får ha en person anställd som kan viga.
          </note>
          <note type="speaker">
            Anf. 54 Justitie- och migrationsminister MORGAN JOHANSSON (S):
          </note>
          <note>
            Herr talman! Som sagt: Jag lägger mig inte i hur folk gifter
            sig. Jag utgår från att de har gjort det precis så som de vill
            att det ska göras. Den friheten tycker jag är självklar.
          </note>
          <note>
            Man får gifta sig på alla möjliga sätt: hoppandes, springandes,
            uppochned, ståendes på benen, påklädd eller avklädd. Det spelar
            ingen större roll, utan det viktiga är att man får ett upplägg
            och en upplevelse som man bär med sig livet ut.
          </note>
          <note>
            Det jag säger är att jag vill skilja den statliga roll som vi
            har, där vi står för en myndighetsutövning, från det övriga. Det
            är precis detta som är min poäng, och därför vill jag inte blanda
            samman de rollerna.
          </note>
          <note>
            Den ordning som vi har i dag ger full frihet att göra som man
            vill när det gäller hur bröllopet läggs upp. Men när det gäller
            vem som är vigselförrättare ska detta vara en service som staten
            tillhandahåller, och den ska naturligtvis gå att få sig till del
            kostnadsfritt.
          </note>
          <note>
            Överläggningen var härmed avslutad .
          </note>
          <note>
            § 7 Svar på interpellation 2016/17:512 om mahr och andra äktenskapsförordsliknande
            avtal
          </note>
          <note type="speaker">
            Anf. 55 Justitie- och migrationsminister MORGAN JOHANSSON (S):
          </note>
          <note>
            Herr talman! Mikael Eskilandersson har frågat mig om jag avser
            att ta några lagstiftningsinitiativ för att klargöra rättsläget
            när det gäller avtal om mahr mellan personer som skiljer sig i
            Sverige.
          </note>
          <note>
            Det finns till att börja med ingen enkel beskrivning av vad mahr
            är. De flesta rättsordningar med en islamisk rättstradition har
            regler om mahr, men innehållet i reglerna kan skilja sig åt. Ett
            avtal om mahr kan utformas på olika sätt och ha skilda syften.
            Situationen är alltså långt mer komplex än den bild som Mikael
            Eskilandersson tecknar i sin interpellation.
          </note>
          <note>
            Vi lever i en värld där människor rör på sig och flyttar över
            landsgränser. Den internationella privaträtten syftar till att
            lösa tvistefrågor som har anknytning till flera länder. Reglerna
            kan leda till att svenska domstolar kan komma att tillämpa utländsk
            rätt som skiljer sig från de regler som gäller här i landet.
          </note>
          <note>
            Det är en naturlig ordning. Det kan få stora och oförutsedda
            rättsverkningar för enskilda om regler som de utgått från ska
            gälla inte tillämpas i Sverige. Samtidigt innebär reglerna om
            ordre public att en bestämmelse i utländsk lag inte får tillämpas
            här om det skulle vara uppenbart oförenligt med grunderna för
            den svenska rättsordningen.
          </note>
          <note>
            Det står Mikael Eskilandersson fritt att tolka de domar som Högsta
            domstolen nyligen meddelat i fråga om avtal om mahr. Jag nöjer
            mig med att konstatera att Högsta domstolen med ledning av gällande
            lagstiftning har tagit ställning till hur de avtal om mahr som
            var aktuella i målen skulle kvalificeras, enligt vilket lands
            lag avtalens giltighet skulle bedömas och hur ett av avtalen skulle
            bedömas enligt svensk materiell rätt. Det går alltså att hantera
            den här typen av frågeställningar med gällande regelverk.
          </note>
          <note>
            Det bör i sammanhanget påpekas att Sverige inom ramen för ett
            fördjupat samarbete i EU har varit med om att ta fram två förordningar
            med internationellt privat- och processrättsliga regler om makars
            och registrerade partners förmögenhetsförhållanden. Förordningarna
            kommer i stor utsträckning att ersätta svenska regler.
          </note>
          <note>
            Förordningarna, som börjar t illämpas den 29 januari 2019, kommer
            att underlätta för internationella par. Regeringen har utsett
            en särskild utredare som senast den 31 oktober i år ska lämna
            förslag till författningsändringar med anledning av förordningarna.
          </note>
          <note>
            Det finns alltså flera skäl till att inte vidta några lagstiftningsåtgärder
            om mahr.
          </note>
          <note type="speaker">
            Anf. 56 MIKAEL ESKILANDERSSON (SD):
          </note>
          <note>
            Herr talman! Tack, Morgan Johansson, för svaret.
          </note>
          <note>
            Jag tror att vi kommer att kunna återkomma till EU:s förordningar
            senare, när det finns konkreta förslag.
          </note>
          <note>
            I övrigt kan jag bara säga att det stämmer att det inte finns
            någon helt fast mall för vad mahr är, vilket beror på att mahr
            inte är något avtal utan i stället är kopplat till kulturella
            förespeglingar och traditioner. Mahr nämns även i Koranen.
          </note>
          <note>
            Mahr är normalt inte en reglering av de ekonomiska förhållanden
            som råder mellan personerna före vigseln, vilket är fallet med
            ett äktenskapsförord. Därför bör mahr aldrig vara giltigt i Sverige.
          </note>
          <note>
            Domen i Högsta domstolen klargör också att mahr i det fall som
            tas upp inte är giltigt som avtal eller som äktenskapsförord i
            Sverige. Dock finns det några skrivningar i domen som öppnar upp
            för en annan tolkning i andra fall.
          </note>
          <note>
            Annars är jag i stort sett nöjd med Högsta domstolens dom och
            tolkning. Jag är även nöjd med Morgan Johanssons svar så här långt,
            så jag har inte för avsikt att utnyttja mina övriga inlägg i denna
            interpellation.
          </note>
          <note type="speaker">
            Anf. 57 Justitie- och migrationsminister MORGAN JOHANSSON (S):
          </note>
          <note>
            Herr talman! Då finns det inte så mycket övrigt att tillägga,
            mer än möjligen att klargöra att det inte är så att svenska domstolar
            sitter och dömer lite hur som helst efter utländsk rätt och att
            detta skulle innebära att man systematiskt kränker kvinnor eller
            betraktar dem som mindervärdiga.
          </note>
          <note>
            Det är precis tvärtom – reglerna om ordre public är till för
            att sätta en bottenplatta för hur sådana domar ska se ut.
          </note>
          <note>
            I detta fall var det så att Högsta domstolen inte dömde enligt
            utländsk rätt, utan man dömde enligt svensk rätt. Men det är också
            så att om man hade valt att döma enligt – i det här fallet – iransk
            rätt hade utfallet för kvinnan förmodligen blivit bättre än vad
            som nu blev fallet, när man döm ­ de enligt svensk rätt. Då hade
            hon nämligen haft rätt till de pengar som hon menar att hon blivit
            lovad i händelse av skilsmässa.
          </note>
          <note>
            Så kan alltså tillvaron också vara. I detta fall bedömde man
            dock att paret hade en sådan anknytning till Sverige att svensk
            rätt skulle gälla.
          </note>
          <note>
            Jag ska inte säga att det är vanligt förekommande att domstolar
            dömer enligt andra länders rättsordningar, men det förekommer.
            Det handlar inte bara om att man i Sverige dömer enligt utländsk
            lag, utan det kan också vara tvärtom. Utländska domstolar dömer
            ibland enligt svensk rätt, efter ­ som man måste ta hänsyn till
            avtal som tecknats i andra länder och till rättsordningen där.
          </note>
          <note>
            Hela tiden finns dock denna grundläggande bottenplatta – man
            kan aldrig gå under det som är grundläggande för vår rättsordning.
          </note>
          <note>
            Vi fortsätter förstås att följa detta väldigt noga. Några skäl
            för ytterligare lagstiftningsinitiativ finns dock inte, med anledning
            av domarna.
          </note>
          <note>
            Överläggningen var härmed avslutad .
          </note>
          <note>
            § 8 Svar på interpellation 2016/17:515 om automatisk gemensam
            vårdnad vid barnets födelse
          </note>
          <note type="speaker">
            Anf. 58 Justitie- och migrationsminister MORGAN JOHANSSON (S):
          </note>
          <note>
            Herr talman! Mikael Eskilandersson har frågat mig om jag och
            reger ­ ingen har övervägt att göra föräldraskapet i Sverige mer
            jämställt genom automatisk gemensam vårdnad.
          </note>
          <note>
            I alla frågor som rör barn ska det finnas ett tydligt barnperspektiv.
            Gemensam vårdnad är i de allra flesta fall en ur barnets synvinkel
            mycket bra vårdnadsform. Det är för barnets skull viktigt att
            båda föräldrarna är delaktiga i barnets förhållanden och tar ansvar
            för barnet, vilket även barnkonventionen ger uttryck för.
          </note>
          <note>
            Föräldrar som är gifta med varandra har gemensam vårdnad om barnet
            från barnets födelse. För ogifta föräldrar som är överens om att
            ha gemensam vårdnad finns det möjlighet att på ett enkelt sätt
            få detta, till exempel genom att anmäla detta till socialnämnden
            i samband med bekräftelse av faderskap eller föräldraskap.
          </note>
          <note>
            För ogifta föräldrar som inte är överens får vårdnadsfrågan prövas
            i domstol utifrån vad som i det enskilda fallet är bäst för barnet.
            I sådana fall kan det många gånger saknas förutsättningar för
            gemensam vårdnad, till exempel om det förekommit våld eller andra
            övergrepp mot modern.
          </note>
          <note>
            Det framstår därför inte som lämpligt med en ordning som innebär
            att ogifta föräldrar automatiskt får gemensam vårdnad om barnet
            från barnets födelse. Jag kan också konstatera att riksdagen vid
            ett flertal tillfällen, senast i mars, tagit ställning till att
            det inte är aktuellt att se över frågan om automatisk gemensam
            vårdnad för ogifta föräldrar.
          </note>
          <note type="speaker">
            Anf. 59 MIKAEL ESKILANDERSSON (SD):
          </note>
          <note>
            Herr talman! Mycket riktigt är det så att om föräldrarna är gifta
            har de automatiskt gemensam vårdnad om barnet. Om föräldrarna
            däremot inte är gifta finns det ingen naturlig rätt för pappan.
            Då är det upp till mamman huruvida pappan ska vara en del av barnets
            liv från början.
          </note>
          <note>
            Jag tycker att vi 2017, som vi nu har kommit en bra bit in på,
            borde ha kommit lite längre när det gäller jämställt föräldraskap
            än att lämna över det till mamman huruvida pappan ska få bli en
            del av barnets liv.
          </note>
          <note>
            För ett par år sedan, eller lite mer, gjorde civilutskottet ett
            gemensamt ställningstagande. Utskottet ville se att man kunde
            registrera faderskapet tidigare, alltså innan barnet hade fötts.
            Om man har registrerat faderskapet före barnets födsel vore det
            naturligt att man även får gemensam vårdnad när barnet väl föds.
            Då finns det, precis som vid ett äktenskap, en tydligt utpekad
            pappa.
          </note>
          <note>
            Dessutom finns det faktiskt inte någon garanti för att pappan
            är den som är mannen i förhållandet, så det skulle definitivt
            inte vara säkrare på grund av äktenskap.
          </note>
          <note>
            Sedan kan jag tycka att det är märkligt att pappan ständigt lyfts
            fram som potentiell våldsverkare gentemot barnet och mamman, för
            inte blir man mer potentiell våldsverkare för att man inte är
            gift. Det måste man i så fall vara även om man är gift med mamman.
            Och i det fall mannen är gift med mamman ser man ju inga problem
            med att de har gemensam vårdnad från barnets födelse.
          </note>
          <note>
            Givetvis ska vi inte ge våldsverkare, oavsett om de är manliga
            eller kvinnliga, rätten till vårdnaden om barnet, men det måste
            man hantera på ett annat sätt. Det kan ju faktiskt också vara
            en mamma som är olämplig för sitt barn. Då finns det förhoppningsvis
            vissa möjligheter för samhället att gå in och ta ifrån en sådan
            person vårdnaden om barnet.
          </note>
          <note>
            Att pappor i samboförhållanden eller i förhållanden där pappan
            och mamman inte bor tillsammans skulle vara sämre eller mer våldsamma
            ställer jag mig definitivt tveksam till.
          </note>
          <note>
            Sedan tycker jag att regeringen har haft en väldigt konstig syn
            på pappan överlag. Man införde bland annat rätten till inseminering
            för ensamma kvinnor, och då var det helt plötsligt inget större
            problem att det inte fanns en pappa med i bilden. Då får mamman
            samtliga föräldradagar.
          </note>
          <note>
            Det finns många undersökningar som visar att barn behöver en
            närvarande pappa och att en frånvarande pappa kan ge nackdelar
            längre fram i livet. Därför borde det vara samhällets uppgift
            att försöka knyta pappan till barnet, så att barnet och pappan
            får en känsla för varandra redan från födseln.
          </note>
          <note>
            Nu har Norge infört automatisk gemensam vårdnad vid barnets födelse.
            Det är ännu för tidigt att säga vad det kommer att leda till.
            Det har inte skett någon uppföljning, vad jag vet, än så länge.
            Men jag har svårt att tänka mig att de skulle ha infört det om
            de såg så stora problem med att pappor i samboskap eller ogifta
            pappor överlag var våldsverkare.
          </note>
          <note type="speaker">
            Anf. 60 Justitie- och migrationsminister MORGAN JOHANSSON (S):
          </note>
          <note>
            Herr talman! Jag tror att man skulle ta stora risker om man skulle
            göra det som Mikael Eskilandersson är ute efter.
          </note>
          <note>
            Jag tror nog att vi vet ungefär hur det fungerar i grunden. Är
            man gift får man automatiskt gemensam vårdnad, för där finns en
            juridisk bindning i botten, som vi alldeles nyss pratade om. Är
            man inte gift men är överens är det heller inga problem. Men det
            fall vi ser på här är när man inte är gift och inte är överens.
            Det är precis därför vi tar upp de fall där det verkligen kan
            bli helt stötande att göra som Mikael Eskilandersson säger. Det
            innebär till exempel att om ett barn tillkommer efter en våldtäkt
            skulle våldtäktsmannen automatiskt bli vårdnadshavare till barnet.
            Det är ju helt stötande! Det kan inte ens Sverigedemokraterna
            stå bakom. Men det vore faktiskt en effekt om man skulle gå den
            väg som Mikael Eskilandersson förespråkar. Ett annat fall är om
            pappan har utsatt mamman för våld, kanske under lång tid, och
            hon då inte vill gå med på gemensam vårdnad. Om hon inte går med
            på gemensam vårdnad blir det en domstol som gör bedömningen utifrån
            barnets perspektiv, vad som är bäst för barnet. Så fungerar det
            i dag, och det tycker jag är riktigt. Men skulle vi gå den väg
            som Mikael Eskilandersson vill blir det exakt dessa stötande situationer,
            och det vill inte jag.
          </note>
          <note>
            Jag är inte bara för jämställdhet, utan jag ser också att de
            här situationerna ofta kan utmynna i att en våldsutsatt och svagare
            part kan råka väldigt illa ut. I det läget måste lagstiftaren
            stå på kvinnans sida. Så enkelt tycker jag att man kan uttrycka
            det.
          </note>
          <note>
            Är man inte överens, om våldsanvändning ligger i botten, till
            exempel övergrepp eller annat, är det till slut en domstol som
            sluter tvisten. Men det är för att inte hamna i de här situationerna
            som vi har den här typen av lagstiftning, och därför ska vi heller
            inte gå någon annan väg.
          </note>
          <note type="speaker">
            Anf. 61 MIKAEL ESKILANDERSSON (SD):
          </note>
          <note>
            Herr talman! Morgan Johansson skarvar ganska friskt när det gäller
            vad jag sa och vad jag vill göra. Påståendet att våldtäktsmän
            skulle få delad vårdnad om barn är direkt barockt. Jag hänvisade
            till den lagstiftning som man införde i Norge. I den proposition
            som lagts fram där står det tydligt att i de fall där det finns
            problem med våld eller våldtäkt i bakgrunden ska man inte ge gemensam
            vårdnad, utan detta gällde för de fall där barnet kommit till
            på ett normalt sätt och med ett normalt förhållande i bakgrunden.
            Det är samma sak när det gäller delad vårdnad efter våld mot mamman.
          </note>
          <note>
            Det jag vill ha infört i Sverige är precis samma lagstiftning
            som man nu provar i Norge, och den tar hänsyn till om det finns
            våld eller våldtäkt inblandat. Det är inte en påtvingad gemensam
            vårdnad i det fallet.
          </note>
          <note>
            När vi så småningom får ett nytt regelverk, där faderskapet ska
            kunna tecknas innan barnet föds, vore det kanske lämpligt att
            också införa gemensam vårdnad, för även om man är överens i dag
            är det inte så att man får gemensam vårdnad den dagen barnet föds.
            I det fall mamman till exempel skulle dö vid förlossningen kan
            barnet mycket väl stå helt utan vårdnadshavare, och det har faktiskt
            skett vid åtminstone ett par tillfällen. Det i sig borde inte
            behöva hända, speciellt inte om man kan registrera faderskapet
            tidigare. Har man då registrerat faderskapet före förlossningen
            borde man kunna få gemensam vårdnad, även om man inte har fyllt
            i rätt papper.
          </note>
          <note type="speaker">
            Anf. 62 Justitie- och migrationsminister MORGAN JOHANSSON (S):
          </note>
          <note>
            Herr talman! När det gäller de fall där faderskapet registrerats
            tidigare har jag förstås ingen benhård inställning. Det är klart
            att det där skulle kunna finnas en öppning. Men det är inte det
            som det här i grunden handlar om, utan det handlar om att vända
            på synsättet, det vill säga att automatiken här ska vara det som
            är grundregeln.
          </note>
          <note>
            Om man går den väg som Mikael Eskilandersson vill göra vid låt
            säga en våldtäktssituation är det alltså den våldtäktsutsatta
            kvinnan som ska väcka och driva processen för att få den gemensamma
            vårdnaden upphävd. I Sverige står lagstiftaren i det fallet i
            stället på kvinnans sida. Här ställer sig Sverigedemokraterna
            inledningsvis alltså på mannens sida, den man som har utövat våldet,
            och det tycker jag är djupt stötande.
          </note>
          <note>
            Den ordning som vi har i dag tycker jag fungerar väl, och jag
            är inte beredd att ändra på den. När man är i dessa svåra situationer
            måste man känna att man har lagstiftaren i ryggen.
          </note>
          <note type="speaker">
            Anf. 63 MIKAEL ESKILANDERSSON (SD):
          </note>
          <note>
            Herr talman! Morgan Johansson kommer återigen in på detta med
            våldtäkter. Fortfarande står det klart och tydligt i den proposition
            som antogs i Norge att våldtäkter och våld i olika former skulle
            göra mannen till icke havande av gemensam vårdnad. Han skulle
            alltså inte längre ha rätt till gemensam vårdnad. Jag ser egentligen
            inte någon anledning till att jag ska förklara en gång till att
            det givetvis inte är dessa fall det handlar om.
          </note>
          <note>
            För att framhålla hur viktiga båda föräldrarna är för barnet
            borde det vara naturligt att båda föräldrarna får gemensam vårdnad
            när barnet föds.
          </note>
          <note>
            Det är intressant att Morgan Johansson inte kommenterar hur man
            ska göra när det gäller mammor som dör i samband med förlossningen.
            Där försvinner den gemensamma vårdnaden plötsligt helt, eftersom
            det är mamman som ensam har vårdnaden som det ser ut i dag. Det
            är ett problem som man skulle bli av med om man hade gjort så
            som vi vill, det vill säga ge gemensam vårdnad i normalfallet.
          </note>
          <note>
            Det måste alltid finnas en pysventil där man kan ta bort vårdnaden
            från pappor som är olämpliga. Det måste man även kunna göra från
            mammor som är olämpliga. Också mammor kan utsätta sina barn för
            våld. Det är inte bara pappor som kan utgöra ett problem.
          </note>
          <note>
            Jag ser inte varför det skulle vara ett mycket större problem
            med pappor som inte är gifta med mamman jämfört med dem som är
            gifta. Gifta får ju automatiskt gemensam vårdnad. Men med dagens
            dåliga statistik vad gäller giftermål borde vi se över systemet
            så att det fungerar även bland ogifta föräldrar.
          </note>
          <note type="speaker">
            Anf. 64 Justitie- och migrationsminister MORGAN JOHANSSON (S):
          </note>
          <note>
            Herr talman! Vi måste ändå förhålla oss till verkligheten. Mikael
            Eskilandersson säger att det finns kvinnor som utövar våld. Ja,
            det finns det, men det mesta våldet som utövas i vårt samhälle,
            både inom och utom husets väggar, utövas faktiskt av män. Risken
            att hamna i en sådan här situation är därför mycket större för
            kvinnor än för män, och då ska kvinnor känna att de har lagstiftaren
            i ryggen.
          </note>
          <note>
            Om modern skulle dö i samband med förlossningen, vilket händer
            ytterst sällan i Sverige, har vi en ordning för det. Då får man
            fastställa faderskapet efteråt och ta vårdnadsfrågan då. Såvitt
            jag kan bedöma fungerar det utmärkt.
          </note>
          <note>
            Jag tror att Mikael Eskilandersson har konstruerat ett problem
            som han vill få löst genom att göra ett systemskifte i dessa viktiga
            och grundläggande frågor, men det är jag inte beredd att bidra
            till.
          </note>
          <note>
            Överläggningen var härmed avslutad.
          </note>
          <note>
            § 9 Svar på interpellation 2016/17:482 om utfodring av vilt
          </note>
          <note type="speaker">
            Anf. 65 Statsrådet SVEN-ERIK BUCHT (S):
          </note>
          <note>
            Herr talman! Jesper Skalberg Karlsson har frågat mig om jag och
            regeringen har påbörjat en beredning av ett nytt förslag till
            regelverk för utfodring av vilt och när jag och regeringen kommer
            att återkomma till riksdagen med skarpa förslag som rör utfodring
            av vilt.
          </note>
          <note>
            Riksdagen antog inte regeringens förslag i proposition 2015/16:199
            Vildsvin och viltskador eftersom det ansågs för långtgående. Därefter
            har riksdagen uppmanat regeringen att komma med ett nytt förslag
            som går mer i linje med riksdagens synpunkter.
          </note>
          <note>
            Det har även kommit förslag från organisationer, bland annat
            från Svenska Jägareförbundet, Sveriges Jordägareförbund och Lantbrukarnas
            Riksförbund, LRF, som till stor del liknar miljö- och jordbruksutskottets
            förslag.
          </note>
          <note>
            LRF kom den 10 mars 2017 med en ny framställan där förbundet
            föreslår nya regler i jaktlagstiftningen som ger möjlighet att
            villkora, inte förbjuda, utfodring av klövvilt.
          </note>
          <note>
            Frågan är komplex, och det tar tid att analysera och bereda hur
            vi bör gå vidare med olika förslag.
          </note>
          <note>
            Naturvårdsverket publicerade i början av året en kunskapssammanställning,
            Utfodring av klövvilt – direkta och indirekta effekter på viltet
            och den omgivande miljön . Även om denna kunskapssammanställning
            inte ger några konkreta lösningar eller svar när det gäller utfodring
            kommer den att ligga till grund för Naturvårdsverkets fortsatta
            arbete när det gäller utfodring av klövvilt.
          </note>
          <note>
            Dessutom pågår forskningsprojekt på Sveriges lantbruksuniversitet
            om hur älgars hälsa kan påverkas av utfodring.
          </note>
          <note>
            Sveaskog AB har alldeles nyligen presenterat nya riktlinjer för
            viltförvaltning och jakt där riktlinjerna för utfodring är mer
            strikta.
          </note>
          <note>
            Svenska Jägareförbundet har fått i uppdrag att aktivt motverka
            stödjande utfodring under vegetationsperioden.
          </note>
          <note>
            Regeringen arbetar med frågan kontinuerligt och engagerat under
            den fortsatta beredningsprocessen och följer utvecklingen av olika
            aktörers initiativ.
          </note>
          <note type="speaker">
            Anf. 66 JESPER SKALBERG KARLSSON (M):
          </note>
          <note>
            Herr talman! Jag tackar statsrådet Sven-Erik Bucht för svaret.
          </note>
          <note>
            Jakt och viltvård har ett brett folkligt stöd i Sverige. Det
            är djupt förankrat i den svenska folksjälen att vara i skogen
            och jaga, och det är välkommet. Vi har en svensk modell för detta
            där samarbete och förståelse kanske är de viktigaste ledorden.
          </note>
          <note>
            Jägareförbundet och jägarna är här en viktig röst för att berätta
            om hur det står till med djuren i skogen och hur viltstammarna
            utvecklar sig. Inte minst i viltförvaltningsdelegationerna är
            svenska jägare en viktig röst som tampas med andra.
          </note>
          <note>
            Lägg därtill att kött från vilt är välkommet i ett land där vi
            talar mer och mer om hållbara livsmedel. Det är ju både antibiotikafritt
            och ganska magert.
          </note>
          <note>
            Vår svenska modell för jakt och viltvård ska vi värna. Vi ska
            utveckla och inte avveckla den. Vi borde lära andra, för sedan
            60-talet har vi haft en god utveckling för våra fyra stora rovdjur
            och för viltet generellt i Sverige.
          </note>
          <note>
            När det gäller frågan om utfodring av vilt var regeringens förslag
            väldigt långtgående. Att föreslå ett generellt förbud var verkligen
            att skjuta med stora bössan.
          </note>
          <note>
            Jag instämmer till hundra procent i att det finns problem med
            utfodring, men problemet rör inte allt vilt. Det rör i huvudsak
            utfodringen av klövvilt, så det är detta man borde se över och
            rikta in sig på.
          </note>
          <note>
            Jag kan hålla med om att det finns problem. Skulle man till exempel
            välta ett lastbilsflak med godis i skogen för att djur ska äta
            upp det och man sedan ska jaga dem, ja, då är det ett stort problem.
            Det är dock redan i dag ett miljöbrott. Men ett generellt förbud
            som man måste söka dispens från skulle även gälla saltstenar,
            talgbollar och annat som är mycket mindre och faktiskt bra viltvårdsåtgärder
            som vi vill se mer av.
          </note>
          <note>
            Jag hoppas att regeringen jobbar aktivt med denna fråga även
            om den kan vara komplex. Under senare år har många frågor som
            har legat i gränslandet mellan naturskydd och jakt och viltvård
            eller skogsbruk, till exempel artskyddsförordningen, terrängkärningslagen
            och livsmedelsstrategin, antingen blivit försenade eller till
            och med legat kvar i en byrålåda någonstans. Det vore tråkigt
            om så skedde här, för detta är en fråga som vi behöver komma framåt
            med.
          </note>
          <note>
            Jag hoppas att regeringen tar krafttag för att få till ett bra
            regelverk innan mandatperioden är slut, för nu brinner det faktiskt
            i knutarna. Har statsrådet möjlighet att utveckla hur han ser
            på LRF:s förslag om att villkora snarare än förbjuda utfodringen?
            Det skulle vara intressant att ta del av det.
          </note>
          <note>
            Jag instämmer i mångt och mycket med det som miljö- och jordbruksutskottet
            sa i höstas. Vi vill ha en reglering, men den ska kunna vara områdesspecifik
            och tidsbegränsad. Vi vill inte ha ett generellt förbud mot utfodring
            av djur eftersom det kan leda till att djur svälter, och det vore
            fel väg framåt för jakten och viltvården i Sverige.
          </note>
          <note type="speaker">
            Anf. 67 Statsrådet SVEN-ERIK BUCHT (S):
          </note>
          <note>
            Herr talman! Jag vill tacka Jesper Skalberg Karlsson för möjligheten
            att diskutera detta så att jag kan få ge min syn på frågan om
            utfodring av vilt.
          </note>
          <note>
            Jag håller med Jesper om att jakt och viltvård är djupt förankrade
            i den svenska folksjälen. Låt mig dock påminna om att det finns
            andra näringar som också är djupt förankrade i den svenska folksjälen,
            nämligen jordbruket och skogsbruket. Dessa drabbas av väldiga
            skador på grund av viltet. Detta har påvisats och blivit tydligt
            när dessa frågor beretts i Jaktlagsutredningen och i de organisationer
            som företräder näringarna.
          </note>
          <note>
            Dessa näringar är viktiga för det svenska samhället. De är viktiga
            för att vi ska kunna fortsätta att bygga välstånd i Sverige, och
            det gäller både jordbruket och skogsbruket. Därför, Jesper Skalberg
            Karlsson, var det beklagligt att riksdagen röstade ned vårt förslag.
          </note>
          <note>
            Vi saknar verktyg i dag. Jesper säger att vi behöver komma framåt.
            Vi hade förslag för att komma framåt och verkligen ta tag i denna
            fråga. I dag saknar vi verktyg, och det finns inget stöd i jaktvårdslagstiftningen.
            Detta får givetvis omfattande konsekvenser för när man utfodrar
            vilt, och detta är något som regeringen ville och vill komma åt.
          </note>
          <note>
            Min bedömning är att Alliansens förslag var ett hastverk som
            saknade konsekvensanalys. Det är svårt att genomföra ett förslag
            på det sättet utan att göra en omfattande komplettering, vilket
            vi håller på att titta på. Det krävs faktiskt.
          </note>
          <note>
            Jag ser inte att förslaget, så som det är skrivet, helt och hållet
            kan kom ­ ma till rätta med de problem som finns när det gäller
            klövviltstammarna. Minskad utfodring leder enligt regeringen till
            mindre vilt och minskade skador på såväl jordbruk som skogsbruk.
            Det leder också till färre trafikskador, som ökar på grund av
            den okontrollerade utfodring som skett under lång tid.
          </note>
          <note>
            Det förslag som regeringen lade på riksdagens bord var inte ett
            totalförbud. Det var ett totalförbud under vegetationstiden, då
            tillgång till naturligt foder finns för viltet. I förslaget fanns
            dessutom goda möjligheter till undantag. Jag vet inte vad som
            for i Alliansen när man, kanske bara av prestigeskäl, sänkte ett
            mycket väl genomarbetat förslag. Man brydde sig inte om de viktiga
            näringarna jordbruk och skogsbruk när man röstade ned förslaget.
          </note>
          <note>
            Precis innan jag kom hit var jag på LRF:s årsstämma. När jag
            lämnade den och stod på trappan kom representanter från stämman
            och sa: Bucht! Försök förklara för Alliansen hur viktigt det är
            att komma till rätta med utfodringen av vilt! Jag sa: Jag ska
            försöka göra vad jag kan.
          </note>
          <note type="speaker">
            Anf. 68 JESPER SKALBERG KARLSSON (M):
          </note>
          <note>
            Herr talman! Tack, statsrådet, för svaret!
          </note>
          <note>
            Jag tycker att det är kul att statsrådet har varit på LRF:s stämma
            – jag tror att det var en trevlig tillställning. Jag har noterat
            att den nyvalde ordföranden Palle Borgström sagt att äganderätten
            är hans i särklass viktigaste fråga. Jag läste i Dagens industri
            i går att statsrådet Bucht inte vill göra något när det gäller
            detta, eftersom man säger nej till en översyn av artskyddsförordningen.
            Det här har skogsindustrin lyft upp gång på gång, men regeringen
            säger nej.
          </note>
          <note>
            När det gäller prestige skulle jag säga att jag är en ganska
            anspråkslös ledamot. Däremot finns mycket prestige hos regeringen,
            för i ärlighetens namn är det inte så att riksdagen skriver förslag
            till lagtext. Konstitutionellt är riksdagen den lagstiftande makten
            – absolut – för det är här vi röstar om lagar. Men vi kan inte
            gå till riksdagens utredningstjänst och be dem skriva ett lagförslag.
            Den makten ligger hos regeringen.
          </note>
          <note>
            Regeringen har 4 000 på sitt regeringskansli. Jag ser inte en
            tillstymmelse till lika stor tjänstemannauppslutning i detta hus.
            Problemet ligger snarare i att regeringen valde att inte förankra
            sitt förslag till ny lagstiftning hos riksdagens partier. Detta,
            om något, är lite av prestige, om jag får recensera själv.
          </note>
          <note>
            Det finns fler saker som reglerar viltpopulationen än enbart
            utfodringen. Det är klart att utfodring spelar roll, men jakt
            spelar också roll. Det som regeringen har gjort på jaktsidan under
            de senaste åren har haft blandad framgång. Om vi tittar på vapendirektivet,
            viltförvaltningsdelegationerna och de flesta frågor som rör jakt
            och viltvård i Sverige ser vi att det har gått åt ett enda håll:
            mot Miljöpartiets ganska extrema hållning. Den säger att jakt
            egentligen är mindre önskvärt och att det enbart är skogsturism
            vi ska värna. Men jag tror inte på det, inte för fem öre.
          </note>
          <note>
            Det måste finnas en balans. Det måste finnas möjlighet att hålla
            på med såväl jakt och viltvård som naturturism. Det måste finnas
            möjlighet att ha skogsbruk och jordbruk. Regeringen skulle kunna
            släppa prestigen och sluta tjura över att de inte fick gehör för
            sin proposition. Ta fram en ny proposition, eller – ännu bättre
            – lägg fram en bra proposition från början!
          </note>
          <note>
            Att man lägger fram saker lite vind för våg och ser om de får
            stöd eller inte är inte särskilt framgångsrikt. Där kan vi väl
            vara ärliga mot varandra. Om man nu är mån om att LRF ska få sin
            vilja igenom och deras ledamöter säger till statsrådet Bucht att
            han ska ta tag i detta, varför har då LRF ungefär samma syn som
            Alliansen hade i höstas? Ska Sven-Erik Bucht stå här och säga
            att han tycker som jag fast mer? Det är en udda hållning från
            en regering som lägger fram propositioner lite si och så och som
            dessutom kanske struntar i riksdagens tillkännagivanden de gånger
            man inte får gehör. Det är ett konstigt förhållningssätt, om man
            sitter på resurserna att kunna föreslå lagändringar som gör det
            enklare för jägarna och viltvården i Sverige.
          </note>
          <note>
            Statsrådet får gärna förtydliga vad han menar. Vad är det man
            vill egentligen? Vill man komma framåt med konstruktiva lösningar,
            eller vill man sitta och vara lite sur?
          </note>
          <note type="speaker">
            Anf. 69 Statsrådet SVEN-ERIK BUCHT (S):
          </note>
          <note>
            Herr talman! Jag skulle vilja ge Jesper Skalberg Karlsson ett
            gott råd: Besök skogsföretagen, och tala med näringen inom skogen!
            Besök och tala med jordbrukarna inom näringen, och lyssna på vad
            de säger om detta!
          </note>
          <note>
            Utfodring blir allt vanligare, och man utfodrar året runt. Även
            under vegetationstiden tippar man stora lass, trots att det finns
            tillgång till foder naturligt. Det är beklagligt. Det ökar riskerna
            för skador avsevärt, och det ökar också riskerna för trafikolyckor.
            Det finns bra statistik för detta, ekonomisk statistik för hur
            mycket detta drabbar inte minst jordbruket. Det finns också statistik
            för hur många trafikskador det orsakar.
          </note>
          <note>
            Förra året hade vi ett stort ollonår, alltså väldigt mycket naturligt
            foder, och dessutom hög utfodring under denna tid. Detta gör givetvis
            att det blir en omfattande, växande population av vilt och också
            omfattande skador på jordbruk och skogsbruk. Minskad utfodring
            är ett viktigt verktyg, men det är givetvis även avskjutning.
          </note>
          <note>
            Vi har jobbat mycket med jaktfrågorna för att komma till rätta
            med mycket av den oordning som Alliansregeringen lämnade efter
            sig när det gäller jaktfrågor, inte minst jakt efter stora rovdjur.
            Titta på hur det såg ut med vargjakten – med överklaganden, stoppad
            jakt, överklaganden och stoppad jakt. Nu har vi bringat ordning
            och reda i denna jakt. Det har krävts stora insatser för att göra
            lagförändringar och få ordning på vargjakten.
          </note>
          <note>
            En annan jaktfråga där Alliansen också ställde till det när man
            inledde sin regeringsperiod tidigt i den första omgången var fjälljakten.
            Den förändring man gjorde där utestängde många av våra svenska
            jägare från att jaga där de hade jagat under lång tid. Precis
            som Jesper Skalberg Karlsson sa är jakten väl förankrad i folksjälen.
            Det struntade man i, men detta har vi också rättat till.
          </note>
          <note>
            Alla dessa saker tar tid. Det förslag som riksdagen har kommit
            med är komplext och behöver utredas och belysas ordentligt innan
            ett nytt lagförslag kan tas fram. Detta är inte gjort i all hast.
          </note>
          <note type="speaker">
            Anf. 70 JESPER SKALBERG KARLSSON (M):
          </note>
          <note>
            Herr talman! Jag tackar statsrådet för detta svar. Det blir lite
            märkligt att jag uppmanas att träffa jordbrukare och skogsföretagare
            och att ta mig ut i landet och se problemen. Jag gör det, och
            jag äger skog. På gården där jag växte upp hade jag djur från
            att jag föddes. Och min släkt har jagat i generation efter generation.
            Jag kan inte se att jag behöver ge mig ut i verkligheten för att
            se de problem som Sven-Erik Bucht försöker ge ske av finns. Det
            är klart att det finns problem, och jag vill lösa dem. Det är
            nog bra om regeringen kan komma upp lite grann ur skyttegraven.
            Man är fast i den förra mandatperioden. Då var det så jobbigt
            och svårt.
          </note>
          <note>
            Men vad har regeringen egentligen åstadkommit? Statsrådet Sven-Erik
            Bucht säger här att det nu är ordning och reda på vargjakten.
            Man har gått på Miljöpartiets förslag när det gäller vargjakten.
            Jag är tveksam till om jag tycker att det var ett önskvärt implementerande
            från början. Det var rätt rörigt den första säsongen när det nya
            förslaget hade trätt i kraft.
          </note>
          <note>
            Jag hör inte heller några förslag på hur man vill komma fram
            åt med ny lagstiftning på detta område. Jag vill också att man
            reglerar utfodringen. Men jag tror inte att det finns stöd i Sveriges
            riksdag för att ha ett generellt förbud. Jag tror inte heller
            att det är den bästa lösningen. Men om statsrådet nu säger att
            han ska gå utskottet till mötes och komma tillbaka med lagstiftning
            på detta område som är mer i linje med det som utskottet har anfört
            är det välkommet. Men frågan blir då när det kommer att ske. Det
            är många saker som bereds inom Regeringskansliet, men det är ganska
            få som hittar ut därifrån. Det skulle därför vara trevligt om
            vi kunde få ett svar på när detta faktiskt kommer.
          </note>
          <note type="speaker">
            Anf. 71 Statsrådet SVEN-ERIK BUCHT (S):
          </note>
          <note>
            Herr talman! Alliansens reglering av vargjakten fungerade inte,
            riksdagsledamot Jesper Skalberg Karlsson. Den förkastades till
            och med av högsta instans i vårt rike, av Högsta förvaltningsdomstolen,
            därför att den inte var rättssäker. Det är det som vi har lagt
            till rätta. Vi har sett till att jakten är rättssäker, att den
            fungerar och att den i praktiken också blir en jakt. Det tog tid
            att få ordning på den oreda som fanns.
          </note>
          <note>
            Frågan är mycket komplex, Jesper Skalberg Karlsson, och det tar
            tid att analysera den och bereda hur vi ska gå vidare med de olika
            förslag som finns. Det kräver en hel del jobb. Det kräver att
            vi följer den pågående forskningen om dessa saker. Det kräver
            också att vi följer de olika åtgärder som vidtas av myndigheter,
            bolag och ideella organisationer i fråga om detta arbete. Detta
            är någonting som regeringen arbetar med kontinuerligt, och vi
            följer utvecklingen av de olika aktörernas initiativ. Vi vill
            bringa ordning och reda också på detta område. Det är inte ordning
            och reda. Denna utfodring skapar oerhört stora ekonomiska konsekvenser
            för både jordbruk och skogsbruk i dag.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2016/17:484 om anmälningsplikt för
            åtelkamera
          </note>
          <note type="speaker">
            Anf. 72 Statsrådet SVEN-ERIK BUCHT (S):
          </note>
          <note>
            Herr talman! Jesper Skalberg Karlsson har frågat justitie- och
            migra ­ tionsministern om ministern och regeringen har påbörjat
            en beredning för att lägga fram skarpa förslag som ersätter tillståndsplikten
            för åtelkamera med en anmälningsplikt och när ministern och regeringen
            avser att åter ­ komma till riksdagen med skarpa förslag som ersätter
            tillståndsplikten för åtelkamera med en anmälningsplikt.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Regeringen lämnade den 14 juli 2016 proposition 2015/16:199 Vildsvin
            och viltskador till riksdagen. I propositionen konstateras att
            det i nuläget inte finns förutsättningar att gå vidare med förslaget
            att ersätta tillståndsplikten med ett anmälningsförfarande men
            att regeringen avser att överväga frågan vidare inom ramen för
            en översyn av kameraövervakningslagen. I tilläggsdirektiv till
            Utredningen om kameraövervakning – brottsbekämpning och integritetsskydd
            har utredaren getts i uppdrag att under arbetet bland annat analysera
            hur en anpassning av kameraövervakningslagen till EU:s nya dataskyddsreglering
            förhåller sig till Jaktlagsutredningens förslag om kameraövervakning
            av vildsvinsåtlar.
          </note>
          <note>
            I ett tillkännagivande med anledning av propositionen uppmanar
            riksdagen regeringen att snarast återkomma med förslag om att
            ersätta tillståndsplikten för kameraövervakning med ett anmälningsförfarande.
          </note>
          <note>
            Utredningen om kameraövervakning är i sitt slutskede och ska
            redovisa uppdraget senast den 15 juni 2017. Jag vill inte föregripa
            utredningens slutsatser i frågan. Regeringen återkommer till frågan
            i samband med beredningen av utredningens förslag.
          </note>
          <note type="speaker">
            Anf. 73 JESPER SKALBERG KARLSSON (M):
          </note>
          <note>
            Herr talman! Jag tackar statsrådet för svaret. Vildsvinsstammen
            breder ut sig ganska kraftigt i Sverige. Det för med sig skador,
            som vi hörde i den tidigare interpellationsdebatten, i form av
            bök och återbök. För lantbrukare kan det handla om att de förlorar
            stöd när vildsvinen bökar upp betesmark och vallodlingar. För
            villaägare handlar det om gräsmattan och trädgårdslandet. Och
            för skogsbruket handlar det om skogsbilvägarna.
          </note>
          <note>
            Dessa vildsvin rör sig över ganska stora områden. De förflyttar
            sig över många fastigheter i jakt på föda och plats för lega.
            För att man ska komma till rätta med denna utmaning krävs det
            en ganska god dialog mellan mark ­ ägare och jägare i de fall
            där det inte är samma person.
          </note>
          <note>
            Tittar man på vad riksdag och regering gör för vildsvinsjakten
            är det ganska frikostigt minst sagt. Det jagas inom allmän jakttid
            och dygnet runt. Årsungar jagas året om. Man kan jaga med hund,
            man kan jaga med fast belysning vid åtel och man kan använda en
            del fångstredskap. Det finns ganska många möjligheter att bedriva
            jakt på vildsvin.
          </note>
          <note>
            Men på många håll i landet är populationerna fortsatt ganska
            täta och problematiska. Det leder, som sagt, till stora ekonomiska
            skador och i förlängningen också till en förlorad framtidstro
            för den som gång på gång får sin mark förstörd.
          </note>
          <note>
            För att komma till rätta med detta är det många som använder
            sig av just åtelkameror, alltså kameror som ser djuren när de
            passerar så att man vet var de befinner sig och ungefär hur många
            de är. Problemet är att det är ganska få som söker tillstånd för
            att sätta upp åtelkameror. Det är alltså fler åtelkameror som
            säljs än vad som länsstyrelserna har beviljat tillstånd för. Det
            blir då en fråga för politiken att fundera på om det är hållbart
            att behålla systemet på det sätt som det ser ut i dag.
          </note>
          <note>
            Då kan man göra på lite olika sätt. Jaktlagsutredningen har föreslagit
            att man i någon mening bör ersätta detta tillståndsförfarande,
            som helt enkelt saknar förankring, med någon sorts anmälningsplikt
            och att man då kompletterar detta med att man på de platser där
            man har en åtelkamera märker ut att det faktiskt sitter en kamera
            där.
          </note>
          <note>
            Det kan ha hänt någonting de senaste månaderna, men såvitt jag
            vet finns det inga åtelkameror som har integritetsskydd, det vill
            säga att de, om en människa i stället för ett vildsvin fångas
            på bild i skogen, på något sätt skulle sudda ut denna människa.
          </note>
          <note>
            Denna ordning med en anmälningsplikt snarare än en tillståndsplikt
            är någonting som en majoritet av Jaktlagslagsutredningens remissinstanser
            i princip har gett sitt stöd till.
          </note>
          <note>
            I detta läge när vi har ett tillkännagivande från riksdagen och
            när reger ­ ingen har tillsatt denna utredning finns det skäl
            att först och främst fråga vad regeringen vill och om man kommer
            att följa detta tillkännagivande från miljö- och jordbruksutskottet.
            I det fall som detta inte skulle vara möj ­ ligt att tillämpa
            på grund av EU-lagstiftning, vilka andra vägar ser statsrå ­ det
            då att man kan ta? Det blir nämligen problematiskt om vi har tusentals
            kameror ute i landet som filmar människor som inte vet att de
            blir filmade.
          </note>
          <note>
            Jag tror dessutom att om man får fram ett förslag som innebär
            att man ersätter tillståndsplikten med en anmälningsplikt kommer
            också acceptansen och viljan att sätta upp skyltar om att det
            finns kameror uppsatta att öka. Det vore faktiskt bra för både
            jägare och allmänheten som vistas i skog och mark.
          </note>
          <note type="speaker">
            Anf. 74 Statsrådet SVEN-ERIK BUCHT (S):
          </note>
          <note>
            Herr talman! Jag tackar riksdagsledamot Jesper Skalberg Karlsson
            för möjligheten att debattera frågan om anmälningsplikt för åtelkameror.
            Den har lite sin grund i den jaktlagsutredning som presenterades
            för ett antal år sedan och ett av de delbetänkanden som fanns
            då. Detta delbetänkande rörde flera olika frågor, bland annat
            viltskador, utfodring och arrendatorers jakträtt – men också kameraövervakning.
          </note>
          <note>
            Förslaget remitterades ut och fick kraftig kritik, framför allt
            från Datainspektionen. Det gjorde att Regeringskansliet under
            2015 tog fram en kompletterande promemoria angående kameraövervakning
            av vildsvins ­ åtel. Tyvärr möttes det förslaget också av kritik,
            bland annat från länsstyrelserna, LRF och jägarorganisationerna.
          </note>
          <note>
            Numera står det också ganska klart att reformen av EU:s dataskyddsreglering
            kommer att minska utrymmet för nationell lagstiftning på det här
            området. Det kan givetvis också få konsekvenser för regelverket
            när det gäller åtelkameror; det vet vi inte i dag. Den pågående
            utredningen ska analysera detta och även titta på hur man kan
            anpassa kameraövervakningslagen i dessa frågor till den nya EU-rätten
            på området och den dataskyddsreglering som finns där.
          </note>
          <note>
            Man är precis i slutskedet med denna utredning, och den kommer
            att lämnas den 15 juni i år. Det är alltså inte många dagar kvar,
            och jag vill inte föreg ripa utredningen.
          </note>
          <note type="speaker">
            Anf. 75 JESPER SKALBERG KARLSSON (M):
          </note>
          <note>
            Herr talman! Jag tackar statsrådet för den verklighetsbeskrivningen.
            Nu vet vi historiken, men jag undrar fortfarande vad regeringen
            tycker. Jag har tre frågor:
          </note>
          <note type="speaker">
            Anf. 76 Statsrådet SVEN-ERIK BUCHT (S):
          </note>
          <note>
            Herr talman! Som jag sa i mitt tidigare inlägg kommer utredningen
            inom några dagar. Jag vill vänta och se vad som sägs i den innan
            jag går vidare i detta.
          </note>
          <note type="speaker">
            Anf. 77 JESPER SKALBERG KARLSSON (M):
          </note>
          <note>
            Herr talman! I och med den kommentaren är kanske denna interpella
            ­ tionsdebatt avslutad, men jag hoppas att regeringen tar de tillkännagivan
            ­ den som kommer från riksdagen och miljö- och jordbruksutskottet
            på all ­ var . Det kommer mycket bra därifrån; vi hörde det i
            den tidigare interpel ­ lationsdebatten om utfodring av vilt –
            ett mer pragmatiskt förslag än det totalförbud som regeringen
            föreslog. Jag tror att det även i denna fråga finns skäl att lyssna
            på utskottet när det gäller att komma till rätta med åtelkameror
            och tillståndsprövningen för dem.
          </note>
          <note>
            I övrigt får jag önska en trevlig kväll. Jag hoppas att regeringen
            jobbar intensivt med de beredningar som finns i Regeringskansliet.
            Det är nämligen några frågor som vi sitter och väntar på i riksdagen,
            och när de kommer behandlar vi dem så gott vi kan. Sedan får regeringen
            sträcka ut en hand och diskutera dem med utskottet om man vill
            ha stöd för dem, men det tror jag att statsrådet är medveten om
            , även om han har mer prestige än andra.
          </note>
          <note type="speaker">
            Anf. 78 Statsrådet SVEN-ERIK BUCHT (S):
          </note>
          <note>
            Herr talman! Regeringen vill skapa ordning och reda inom jakten,
            och det inbegriper även åtelkameror och vildsvinsjakt. Jag är
            väldigt noga med att vi ska få ordning och reda kring det. Vi
            har en utredning om just denna fråga. Jag hoppas att riksdagsledamoten
            har respekt för att vi som regering måste invänta en utredning
            innan vi springer ut och säger att vi ska göra si eller så. Jag
            ser fram emot att få utredningen presenterad, och därefter kommer
            vi givetvis att vidta åtgärder.
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellation 2016/17:504 om havskonferensen och
            fiskeavtalen
          </note>
          <note type="speaker">
            Anf. 79 Statsrådet SVEN-ERIK BUCHT (S):
          </note>
          <note>
            Herr talman! Jens Holm har frågat ministern för internationellt
            utveck ­ lingssamarbete och klimat om statsrådet delar bedömningen
            att EU:s och andra industrialiserade staters fiskeavtal med fattiga
            länder bör upphöra eller i grunden omvandlas, ifall statsrådet
            avser att lyfta frågan på FN:s havskonferens i juni samt huruvida
            statsrådet kommer att verka för att fiskepartnerskapsavtalen omvandlas
            till samarbetsprojekt för att utveckla lokalt och hållbart fiske.
          </note>
          <note>
            Arbetet inom regeringen är så fördelat att det är jag som ska
            svara på frågan.
          </note>
          <note>
            Regeringens grundinställning angående EU:s hållbara fiskepartner
            ­ skapsavtal är att fiske av EU-fartyg utanför unionen i princip
            ska ske på samma villkor som i EU:s egna vatten, det vill säga
            inom ramen för den reformerade gemensamma fiskeripolitiken. Det
            ställs numera krav på att EU-fartyg enbart får fiska med hänsyn
            till tillgänglig vetenskaplig infor ­ mation på det överskott
            av bestånden som inte nyttjas nationellt. Detta krav fanns även
            förut, men det tydliggjordes ytterligare i den senaste reformen.
          </note>
          <note>
            EU kan också avbryta ett avtal om en kuststat bryter mot grundläggande
            principer när det gäller demokrati och mänskliga rättigheter.
            Detta var frågor som Sverige aktivt verkade för under arbetet
            med den senaste reformen, men det är också frågor som vid behov
            lyfts fram vid varje diskussion om ett partnerskapsavtal.
          </note>
          <note>
            Många fiskarter lever långt från kusten och är således arter
            som den inhemska flottan i partnerländerna inte har resurser att
            utnyttja till fullo. För en del av dessa länder är fiskeriavtal
            med bland andra EU en stor inkomstkälla. EU:s långsiktiga engagemang
            bidrar även till att utveckla och stärka fiskeriförvaltningen
            i avtalsländerna. Det görs bland annat genom att öronmärka medel,
            via EU:s sektorstöd , och genom deltagande i regio ­ nala fiskeriorganisationer.
            Genom uppföljningar av EU:s sektorstöd och ett fortsatt engagemang
            ges möjlighet att skapa förutsättningar för levande hav med hållbara
            fiskbestånd och en hållbar fiskerisektor i avtalsländerna.
          </note>
          <note>
            Unionens närvaro kan även hindra att fler privata initiativ med
            kortsiktigare intressen tar över. Om EU säger upp ett avtal skulle
            sannolikt privata aktörer och andra fiskenationer med kortsiktigare
            intressen öka sitt fiske. Sådan utveckling riskerar att försvåra
            arbetet för en hållbar förvaltning. Regeringen avser därför att
            fortsätta arbeta konstruktivt för att förbättra dessa avtal inom
            de ramar som fastslagits i fiskeripolitiken.
          </note>
          <note>
            Med detta sagt står det globala fisket likväl inför stora utmaningar.
            Överexploatering och illegalt fiske har lett till att drygt 30
            procent av världens marina bestånd fortfarande är överfiskade,
            en utveckling som inte kunnat vändas trots flera decenniers arbete.
            Det är därför viktigt att vi tillsammans även på global nivå fortsätter
            att arbeta aktivt för ett hållbart fiske som en del av en hållbar,
            havsbaserad ekonomi.
          </note>
          <note>
            Därför ser jag fram emot att delta på FN:s havskonferens om mål
            14 som inleds i New York nästa vecka. Friska hav och livskraftiga
            fiskbestånd är grundläggande för vår miljö och för att bekämpa
            fattigdom, trygga livsmedelsförsörjning och skapa välstånd för
            miljoner människor.
          </note>
          <note type="speaker">
            Anf. 80 JENS HOLM (V):
          </note>
          <note>
            Herr talman! Jag vill tacka statsrådet för svaret på min interpellation.
            Jag ställde den till klimat- och biståndsminister Isabella Lövin,
            och det är Isabella Lövin som kommer att leda den svenska delegationen
            på havskonferensen i New York nästa vecka. Som jag har förstått
            det är havskonferensen väldigt mycket hennes idé. Det blir dock
            spännande att diskutera frågan även med Sven-Erik Bucht, som också
            ska vara på plats i New York.
          </note>
          <note>
            Vid havskonferensen kan Sverige lyfta fram viktiga fiskefrågor,
            och det hoppas jag verkligen att man gör.
          </note>
          <note>
            En av de frågor som jag tycker har glömts bort i sammanhanget
            handlar om vårt ansvar för fisket i fattiga länder. EU har slutit
            ett fjortontal fiskeriavtal med utvecklingsländer, företrädesvis
            i Afrika, och många av de länderna är gamla kolonier till EU.
          </note>
          <note>
            Upplägget är så att EU betalar en summa, nästan uteslutande finansie
            ­ rat med våra skattemedel, till ett fattigt land – det kan vara
            Gabon, Kap Verde, Tanzania, Guinea-Bissau och så vidare – för
            att europeiska fiskeflottor ska få fiska upp fisken utanför landets
            kust. Det sker nästan ingen som helst lokal förädling av den fisk
            som fiskas upp, utan den förädlas i Europa. Det är också i Europa
            som det stora värdet skapas på den fisk som fiskas upp.
          </note>
          <note>
            Det som ministern tog upp här tidigare, att man bara ska fiska
            på ett överskott, är också väldigt diskutabelt. I många av länderna
            till exempel längs Västafrikas kust är fisken nästan helt och
            hållet utfiskad, och det är väldigt svårt att bedöma huruvida
            det finns ett överskott eller inte. Dessa länder har helt enkelt
            inte den kapaciteten.
          </note>
          <note>
            Jag undrar, Sven-Erik Bucht, varför vi inte slutar upp med de
            här fiske ­ avtalen som faktiskt plundrar fattiga länder på deras
            fisk och i stället tar dessa EU-pengar och gör om avtalen till
            utvecklingsprojekt för att utveckla ett lokalt hållbart fiske
            där man också förädlar den fisk man landar lokalt.
          </note>
          <note>
            Detta tycker jag att Sverige skulle kunna lyfta upp på havskonferensen.
            EU har ett väldigt stort ansvar i sammanhanget. Det är dock bra
            att det är en FN-konferens i New York, för det finns även andra
            aktörer som plundrar fattiga länder på deras fisk, exempelvis
            Kina, och därför vore det ett sådant ypperligt tillfälle att lyfta
            frågan om att göra slut på de nykoloniala fiskeavtalen på havskonferensen.
          </note>
          <note>
            Det var min enkla fråga i interpellationen, herr talman, och
            jag konstaterar att jag inte får ett konkret svar från Sven-Erik
            Bucht på min konkreta fråga, nämligen: Avser den svenska regeringen
            att lyfta upp frågan om de här fiskeavtalen på konferensen i New
            York? Avser Sverige att verka för att dessa avtal ska ersättas
            med ett utvecklingsprojekt i syfte att utveckla en lokal och hållbar
            fiskeverksamhet?
          </note>
          <note type="speaker">
            Anf. 81 Statsrådet SVEN-ERIK BUCHT (S):
          </note>
          <note>
            Herr talman! Tack, Jens Holm, för att du lyfter upp denna viktiga
            fråga , och tack också för ditt stora engagemang! Det här är en
            viktig fråga, och visst finns det brister i avtalen. Det finns
            definitivt utrymme för förbättringar, och det är något som Sverige
            har drivit i diskussionerna inför EU:s förhandlingar med dessa
            stater.
          </note>
          <note>
            Därför är jag också övertygad om att det är viktigt att regeringen
            fortsätter att arbeta på det sättet och fortsätter att jobba för
            att förbättra de här avtalen. Det är bättre att vara med i diskussionerna
            än att stå utanför, Jens Holm. Står vi utanför kan vi inte påverka
            avtalen på något sätt. Så är det i förhandlingar.
          </note>
          <note>
            Regeringen avser att fortsätta arbeta på det här konstruktiva
            sättet och ständigt och jämt förbättra avtalen. Sverige driver
            väldigt mycket att fiske ­ flottorna själva ska betala. Det ska
            inte b ehöva gå ut över EU:s budget. I dag betalas ungefär 25
            procent av fiskeflottorna, men vi driver en linje att de ska betala
            mer.
          </note>
          <note>
            Vi driver också linjen att sektorsstöd ges till de här staterna
            för att utveckla fisket. Avtalen är transparenta och kontrollerbara,
            och det finns kommittéer som följer upp avtalen liksom att den
            vetenskapliga rådgivningen följs och om den förändras.
          </note>
          <note>
            Fiskefrågorna kommer att lyftas upp på New York-konferensen.
            Speciellt hållbart fiske kommer att beröras. Spökfisket kommer
            att beröras. Men frågan om att EU-avtalen ska avslutas och övergå
            i någonting annat kommer inte att lyftas upp på det sätt som Jens
            Holm hävdar i sin interpellation.
          </note>
          <note>
            Jag skulle vilja ställa frågan till Jens Holm: Vad ser du framför
            dig? Vad skulle hända om EU skulle bryta avtalen och inte ha dem
            kvar? Kan jag få höra din syn på detta?
          </note>
          <note type="speaker">
            Anf. 82 JENS HOLM (V):
          </note>
          <note>
            Herr talman! Då fick jag i alla fall svar svart på vitt att den
            svenska regeringen inte tänker lyfta upp EU:s och andra länders
            avtal med fattiga länder , som gör att man plundrar dessa länder
            på deras fiskeresurser.
          </note>
          <note>
            Jag tycker att det är olyckligt att man inte tar chansen när
            man nu åker till det som är decenniets kanske viktigaste havs-
            och fiskekonferens, nämligen den stora konferensen i New York.
            Det är verkligen en missad möjlighet, Sven-Erik Bucht.
          </note>
          <note>
            Kanske har det lite att göra med att den svenska regeringen sedan
            ni kom till makten hösten 2014 vid åtta tillfällen har röstat
            för dessa ny ­ koloniala avtal. Det gäller avtalen med Mauretanien,
            Guinea-Bissau, Kap Verde, Gabon och så vidare, avtal som bygger
            på att vi med våra skattepengar finansierar att stora europeiska
            fiskeflottor ska kunna fiska upp all deras fisk. Det sker ingen
            lokal förädling, det skapas inga lokala arbetstillfällen.
          </note>
          <note>
            Låt mig ta ett konkret exempel, nämligen avtalet med Mauretanien
            som Sven-Erik Bucht och hans regering röstade för. Det är det
            största fiskeavtalet bland de afrikanska länderna: 59 miljoner
            euro, alltså ungefär en halv miljard svenska kronor, betalas varje
            år, varav den största delen till europeiska fiskeflottor. Mindre
            än en tiondel av pengarna i detta avtal går till så kallat sektorsstöd,
            alltså till att utveckla någon form av lokalt fiske och lokal
            förädling.
          </note>
          <note>
            Så gott som all fisk som fiskas upp längs Mauretaniens kust inom
            ramen för det här avtalet, Sven-Erik Bucht, landas inte i Mauretanien.
            Den landas på Kanarieöarna, alltså i Spanien. Nästan inte en enda
            av de fiskare som finns på de många flottorna kommer från Mauretanien,
            utan det är europeiska fiskare – franska, spanska och så vidare
            – som fiskar upp fisk ­ en.
          </note>
          <note>
            Jag vill fråga Sven-Erik Bucht vad det här avtalet har för vinster
            för Mauretanien. Vad vinner man på att ha ett sådant här avtal
            mer än att man får en del pengar från EU? Det får man, men ärligt
            talat, vore det inte bättre om Sverige och EU sträckte ut handen
            till Mauretanien och sa: Vi tar dessa 59 miljoner euro varje år
            och hjälper er att utveckla ert fiske!
          </note>
          <note>
            Det är precis vad Mauretaniens regering vill. De vill utveckla
            ett lokalt fiske och en lokal förädling. Men det får man inte
            inom ramen för det här avtalet, för det fungerar inte så.
          </note>
          <note>
            Sven-Erik Bucht ställde en konkret fråga till mig, och jag ska
            försöka svara på den. Vad skulle hända om man övergav de här nykoloniala
            fiskeavtalen? Det kan vi självklart vara herrar och bestämma över
            själva. Om vi bestämmer att vi vill att avtalen i stället ska
            övergå i samarbetsprojekt för att utveckla ett lokalt och hållbart
            fiske, ja, då är det precis det som jag ser framför mig.
          </note>
          <note>
            Jag noterar också, som jag tog upp i min interpellation, a tt
            efter befrielsen av Namibia var en av de första sakerna man gjorde
            att överge sitt fiskeavtal med EU. Man sa i stället att man ville
            utveckla sitt eget fiske, och det har gått ganska bra för Namibia
            sedan dess. EU ville absolut inte detta, men Namibia har utvecklat
            sitt eget fiske.
          </note>
          <note>
            Denna information står att läsa i Tyst hav , som är skriven just
            av Isabel ­ la Lövin och som är en stenhård vidräkning med EU:s
            nykoloniala fiske ­ avtal.
          </note>
          <note type="speaker">
            Anf. 83 Statsrådet SVEN-ERIK BUCHT (S):
          </note>
          <note>
            Herr talman! När man lyssnar på Jens Holm föreslår han väldigt
            många saker. Men om man ställer sig utanför, som han säger att
            vi ska göra, kommer man aldrig att klara av att förbättra avtalen.
            Det kommer inte att hända någonting, och kanske går det i en sämre
            riktning.
          </note>
          <note>
            Sverige har sagt ja till ett antal avtal, men vi har också sagt
            nej till ett antal avtal. Det gäller avtalet med Marocko. Vi har
            sagt nej till avtalet med Senegal. Vi lade ned vår röst när det
            gällde avtalet med Guinea-Bissau därför att det fanns osäkra beståndsdata
            och det var svårt att säkerställa om det fanns ett överskott.
            De frågorna prövas. EU:s avtal är inte någon plundring, Jens Holm.
            EU:s avtal är nog de bästa avtal som de länderna kan få för närvarande.
          </note>
          <note>
            De flesta avtalen handlar om tonfisk. De tonfiskavtalen innebär
            att EU:s flottor – det är framför allt Spanien och Frankrike som
            nyttjar dem – fiskar långt utanför kusten där de lokala inte ens
            har den typen av fartyg att de kan bedriva fiske. Det finns en
            god vetenskaplig grund för detta. Det finns bra analyser när det
            gäller tonfiskavtalen. Det är också mindre risk att de konkurrerar
            med det lokala fisket.
          </note>
          <note>
            När det gäller blandbeståndsavtalen finns det kanske lite mer
            osäkerhet kring dem. De beståndsuppskattningarna är lite osäkrare.
            Även om man fiskar tolv nautiska mil utanför kusten och EU-fartygen
            inte kommer i direkt kontakt med de lokala fartygen uppskattar
            man att det fiskas på samma bestånd som rör sig i vattnen.
          </note>
          <note>
            Vi måste ha med det. Som jag sa i mitt första inlägg är jag glad
            för Jens Holms engagemang. Men försök att kanske dämpa tonen lite.
            Det är inte någon plundring som EU håller på med. Men det finns
            en uppenbar risk om EU lämnar avtalen att det kommer privata aktörer,
            privata fiskeflottor, som inte över huvud taget kommer att förmedla
            några pengar till exempelvis sektorstöd för att utveckla fisket
            i dessa länder.
          </note>
          <note>
            Vi vet att det är ett faktum att Kina, Japan och Ryssland har
            ökat sina fiskeflottor för fjärrfiske. Det står flera i kö om
            EU lämnar detta. Jag tror inte Jens Holm vill ha den typen av
            fiske om andra typer av aktörer kommer in på området.
          </note>
          <note>
            När det gäller Namibia vill jag rikta ett grattis till Namibia
            för att de har tagit tag i detta själva.
          </note>
          <note type="speaker">
            Anf. 84 JENS HOLM (V):
          </note>
          <note>
            Herr talman! Visst är det fantastiskt med länder som tar saken
            i egna händer, Sven-Erik Bucht. I Namibias fall frigör man sig
            från decennier av förtryck, unket apartheidstyre och så vidare,
            och även gamla nykoloniala fiskeavtal med EU. Man tar saken i
            egna händer och utvecklar sitt eget fiske och en lokal förädling.
          </note>
          <note>
            Ditt sätt att argumentera, Sven-Erik Bucht, är uppgivenhetens
            argument. Om inte vi gör det så gör någon annan det, så därför
            ska vi göra det. Hur kan du vara så säker på att det blir så?
          </note>
          <note>
            Vi vet att länderna i Afrika vill utveckla ett eget fiske. De
            vill inget hellre än det, Sven-Erik Bucht. De vill att pengarna
            ska investeras i att utveckla ett lokalt hållbart fiske med en
            lokal förädling så att de kan skapa jobb på plats. Varför ska
            vi då inte hjälpa dem med det, Sven-Erik Bucht?
          </note>
          <note>
            Du säger att jag står vid sidan om, Sven-Erik Bucht. Det är tvärtom.
            Här har vi kanske den viktigaste havskonferensen på det här decenniet,
            och ni tänker inte väcka frågan. Varför inte? Den här frågan har
            en otroligt viktig bäring på fattigdomsbekämpning, lokal hållbar
            utveckling och självklart på hur vi hanterar våra fiskebestånd
            på ett hållbart sätt.
          </note>
          <note>
            Du säger att man bara fiskar ute till havs. Det är tydligen inte
            något större problem. Men väldig t många av de bestånd som finns
            längs Västafrikas kust är överexploaterade eller åtminstone fullt
            utnyttjade. De håller inte så länge till. Man har väldigt liten
            möjlighet att över huvud taget uppskatta bestånden.
          </note>
          <note>
            Är det inte dags för en annan linje i fiskepolitiken, Sven-Erik
            Bucht, som är både rättvis, solidarisk och hållbar?
          </note>
          <note type="speaker">
            Anf. 85 Statsrådet SVEN-ERIK BUCHT (S):
          </note>
          <note>
            Herr talman! Jag förstår att Jens Holm vill att avtalen ska upphöra
            och omvandlas till någonting han kallar för samarbetsprojekt.
            Jag tror inte att det är rätt väg att gå.
          </note>
          <note>
            De här avtalen är som jag har sagt givetvis inte optimala. Men
            de är det bästa som just nu går att uppbringa för dessa stater.
            Det finns en väldigt stor risk om vi skulle följa Jens Holms väg
            att dessa länder skulle få stora problem med sitt fiske.
          </note>
          <note>
            Därför kommer jag inte att ta upp detta i New York på konferensen
            så som Jens Holm här föreslår – att vi ska ta upp EU:s avtal och
            säga att de ska upphöra. Däremot kommer vi att diskutera väldigt
            många fiskefrågor.
          </note>
          <note>
            Vi kommer bland annat att ha en FAO-konferens där vi kommer att
            diskutera olagligt fiske, illegalt fiske. Vi kommer också att
            ha dialoger om ekosystemens betydelse för utvecklingen av fiskarter.
            Det är viktigt att vi får vetenskapliga undersökningar spri dda
            över globen.
          </note>
          <note>
            Selektiva redskap måste också utvecklas för att vi ska få ett
            hållbart fiske. Vi kommer att diskutera blå ekonomi. Regeringen
            har antagit en strategi om hållbara hav som vi ska delge många
            av utvecklingsländerna som finns där.
          </note>
          <note>
            Jag tror att vi kan tillföra väldigt mycket, Jens Holm, om vi
            för diskus ­ sioner. Vi träffar också de bästa av avtal som går
            att få fram för dessa länder. Att göra som du säger, Jens Holm,
            och stå utanför löser ingenting. Det tror jag förvärrar situationen
            för de fattiga länderna.
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellation 2016/17:509 om kapaciteten på Västra
            stambanan
          </note>
          <note type="speaker">
            Anf. 86 Statsrådet ANNA JOHANSSON (S):
          </note>
          <note>
            Herr talman! Sten Bergheden har frågat mig vilka åtgärder jag
            avser att vidta för att öka kapaciteten på Västra stambanan. Sten
            Bergheden har även frågat mig vilka åtgärder jag avser att vidta
            för att rusta upp de befintliga spåren samt vilka åtgärder jag
            avser att vidta för att bygga bort de flaskhalsar som i dag orsakar
            förseningar för stora delar av trafiken i Västsverige.
          </note>
          <note>
            Sten Bergheden har nyligen ställt en skriftlig fråga till mig
            om vilka åtgärder jag avser att vidta för att bygga bort flaskhalsar
            och därigenom öka kapaciteten på Västra stambanan. Den frågan
            besvarade jag den 17 maj. Svaret som jag kan ge här i dag är detsamma
            som jag gav då.
          </note>
          <note>
            Regeringen överlämnade en infrastrukturproposition till riksdagen
            i höstas med förslag om en historiskt stor satsning på Sveriges
            infrastruktur. I propositionen föreslog regeringen att de ekonomiska
            ramarna för nästa tolvåriga planperiod 2018–2029 ska öka med drygt
            100 miljarder kronor till totalt 622,5 miljarder kronor. Riksdagen
            beslutade i enlighet med reger ­ ingens inriktning.
          </note>
          <note>
            Den 23 mars 2017 beslutade regeringen om direktiv till åtgärdsplane
            ­ ring för perioden 2018–2029. Det innebär att Trafikverket har
            fått i upp ­ drag att ta fram ett förslag till en nationell trafikslagsövergripande
            plan för utveckling av transportsystemet och att länsplaneupprättarna
            ska ta fram förslag till länsplaner. Trafikverket ska presentera
            förslaget till ny natio ­ nell plan för regeringen senast den
            31 augusti 2017 och länsplaneupprät ­ tarna sina förslag till
            länsplaner senast den 31 januari 2018.
          </note>
          <note>
            I åtgärdsplaneringen identifieras de åtgärder som bör prioriteras.
            I detta arbete kommer nya projekt och åtgärder att utredas och
            analyseras på både nationell och regional nivå. Överväganden behöver
            göras för att se hur frågan om åtgärder rörande kapaciteten på
            Västra stambanan kan beaktas inom ramen för detta arbete. Jag
            vill därför inte föregripa denna process och uttala mig om enskilda
            åtgärder.
          </note>
          <note type="speaker">
            Anf. 87 STEN BERGHEDEN (M):
          </note>
          <note>
            Herr talman! Tack för svaret ! Anledningen till interpellationsdebatten
            är att jag gärna skulle vilja ha någon form av information från
            ministern om vad ministern tänker göra för att bygga ut Västra
            stambanan. Ministern har i svaret redogjort för att beredningen
            pågår, vilket jag självklart vet. Men det intressanta är ändå
            att se vad ministern och regeringen vill med Västra stambanan
            och hur man jobbar vidare. Det är lite anledningen till interpellationsdebatten.
          </note>
          <note>
            Jag känner nämligen inte med riktigt samma självklarhet att ministern
            och regeringen ser Västra stambanan som viktig både för Sverige
            och för Västsverige , såväl för tillväxt som för jobb och pendling
            när det gäller både gods och personer. Denna del, inte bara höghastighetståg,
            borde ägnas större uppmärksamhet.
          </note>
          <note>
            Vi vet att ministern och regeringen åker runt och talar sig varma
            för en höghastighetstågsatsning i Sverige trots att utredningar
            pekar på att varje satsad krona ger tillbaka kanske max 60 öre
            i ökad tillväxt. Man pressar också kommuner och regioner att medfinansiera
            i form av pengar, mark, lägenheter med mera för att få kalkylen
            att om möjligt att gå ihop. Dessa avtal får sedan kommuner och
            skattebetalare stå för framdeles och fortsätta att betala på oavsett
            hur det går med utvecklingen.
          </note>
          <note>
            Herr talman! Projektet höghastighetståg går inte ihop. Man talar
            också om att låna pengar, och man talar om att använda pensionsfonderna,
            det vill säga att låna från pensionärerna. Me n vilken pensionär
            vill satsa 1 krona och få tillbaka 60 öre? För ni tänker väl inte
            lura pensionärerna och använda deras pensionspengar och sedan
            ge dem dålig avkastning på de pengar som finns i pensionsfonderna?
          </note>
          <note>
            Ett annat alternativ som har förts fram är att man kan tänka
            sig att sälja bolag eller tillgångar i bolag för att finansiera
            ett olönsamt höghastighetståg.
          </note>
          <note>
            Herr talman! Det är ungefär dubbelt så dyrt att bygga höghastighetståg
            som att bygga konventionell järnväg, vilket innebär att vi får
            nästan dubbelt så mycket vanlig järnväg för de pengar man planerar
            att plöja ned i ett höghastighetståg.
          </note>
          <note>
            Samtidigt försöker regeringen att sälja in detta höghastighetståg.
            Men vi vet att det kommer att vara färdigt kanske tidigast 2040,
            vilket innebär oerhört lång tid innan vi får full effekt av en
            sådan investering. Vi har redan i dag ett stort behov av att öka
            kapaciteten på våra järnvägar. Då är självklart den enklaste och
            rakaste vägen för att öka kapaciteten att bygga ut våra stambanor.
          </note>
          <note>
            Västra stambanan har funnits i över hundra år, och infrastruktur
            och annat runt omkring den har under tiden utvecklats och byggts
            ut, vilket gör att detta i dag är en oerhört bra led för att sköta
            både persontransporter och godstransporter. Men flaskhalsarna
            måste bort.
          </note>
          <note>
            Man har därför tagit fram en utredning som tittar på hur man
            skulle kunna öka Västra stambanans kapacitet. Det rör sig om att
            bygga två nya spår från Alingsås till Göteborg för att öka tillväxten.
            En sådan satsning skulle ligga på 14 miljarder. Om man jämför
            detta med en satsning på höghastighetståg, där det finns uträkningar
            på uppåt 230 miljarder, är det en oerhört stor kapacitetsökning
            för järnvägen och Västra stambanan om man skulle satsa på en utbyggnad
            av denna i stället.
          </note>
          <note>
            Jag vill därför ställa tre frågor till ministern. Den första
            är: Tänker ni på något sätt använda pensionärernas pengar, fonder
            eller liknande, för att finansiera en utbyggnad av ett olönsamt
            höghastighetståg?
          </note>
          <note type="speaker">
            Anf. 88 Statsrådet ANNA JOHANSSON (S):
          </note>
          <note>
            Herr talman! Jag måste börja med att säga att jag gläder mig
            varje gång en moderat ställer en interpellation och vill ha mer
            järnväg och mer järnvägsunderhåll. Så lät det nämligen inte riktigt
            från moderat håll under de åtta år då ni hade makten. Mot slutet
            bättrade det sig lite grann, men jag dristar mig till att än en
            gång påminna om vad den dåvarande finansministern sa om att vi
            hade grovt överinvesterat i järnväg i Sverige och att man egentligen
            inte borde göra några investeringar alls. Man borde bara investera
            i vägar, menade han.
          </note>
          <note>
            Låt mig också påminna om att i den första budgetdebatten efter
            att denna regering hade tillträtt på hösten 2014, det vill säga
            budget 2015, röstade Moderaterna mot en budget som innehöll 1,24
            miljarder mer till järnvägsunderhåll för 2015. Sedan har regeringen
            tillfört 1,34 miljarder per år under de återstående åren av mandatperioden,
            för vi ser att det är alldeles nödvändigt att öka järnvägsunderhållet.
          </note>
          <note>
            Västra stambanan är inget undantag. Tvärtom görs väldigt mycket
            just nu på den i ett stort projekt som löper över flera år med
            ungefär 70 olika åtgärder – både mindre underhållsåtgärder och
            större ombyggnader och till och med nybyggnation längs sträckan.
            Getingmidjan ska byggas om för att öka kapaciteten, och Olskroken
            ska byggas om för att öka kapaciteten. Det handlar om spårbyten,
            kontaktledningsbyten, växelbyten och så vidare. Det är en enorm
            satsning som naturligtvis kommer att öka kapaciteten och förbättra
            framkomligheten på Västra stambanan.
          </note>
          <note>
            Det skulle vara intressant att veta om Sten Bergheden vet vilken
            reger ­ ing det var som fattade beslut om den nationella plan
            vi nu har – den som gäller från 2014 till 2025. Där finns inga
            medel avsatta för utbyggnad av Västra stambanan, såvitt jag känner
            till i alla fall .
          </note>
          <note>
            Däremot var det samma regering som fattade beslut om den nationella
            plan som också gav Sverigeförhandlingen, dåvarande Sverigebygget,
            dess uppdrag. Det handlade om att utreda förutsättningarna för,
            eller snarare att komma med förslag på, hur en höghastighetsbaneutbyggnad
            i Sverige skulle kunna ske. Det är alltså en ganska senkommen
            vändning från moderat håll när man nu helt plötsligt tycker att
            höghastighetsbana är någonting alldeles förkastligt. Så sent som
            i juli 2014 var man väldigt angelägen om att påbörja bygget av
            höghastighetsjärnväg.
          </note>
          <note>
            Jag tror att Sten Bergheden egentligen vet att regeringen inte
            föreslår någon alternativ finansiering av höghastighetsbaneutbyggnaden.
            Det står ganska tydligt att läsa i infrastrukturpropositionen,
            som jag utgår från att Sten Bergheden har läst, att vi tänker
            oss en etappvis utbyggnad där varje etapp ska kunna försvaras
            i en hård prioritering mot andra angelägna åtgärder i transportsystemet.
            Detta ska finansieras med statliga anslag.
          </note>
          <note>
            Oron för pensionärernas pengar behöver vi kanske inte ägna så
            mycket mer tid åt, för det står alldeles klart och tydligt svart
            på vitt i propositionen att utbyggnaden ska finansieras med statliga
            anslag över skattsedeln. Det ska ske etappvis i den takt som ekonomin
            tillåter och på ett sätt som gör att det inte tränger ut andra
            angelägna åtgärder i transportsystemet.
          </note>
          <note>
            Sten Bergheden kan vara alldeles lugn. Han kan dessutom ägna
            en tacksamhetens tanke åt väljarna, som valde en regering som
            satsar på järnvägstrafiken.
          </note>
          <note type="speaker">
            Anf. 89 STEN BERGHEDEN (M):
          </note>
          <note>
            Herr talman! Det är de facto aldrig farligt att utreda en sak.
            Man kan göra som alliansregeringen gjorde och titta på att bygga
            ett höghastighetståg för att se vad det kostar och om det är lönsamt
            eller inte. Om slutredovisningen sedan visar att det inte är lönsamt
            och att det kostar betydligt mycket mer än vad man hade räknat
            med drar ofta den regering som har utrett frågan i handbromsen.
            Man talar om att man har räknat på och undersökt saken och att
            man säger nej eftersom det inte håller. Det är det som är det
            allvarliga med den här regeringen; då börjar den att gasa i stället.
            Detta är en tillräckligt dålig investering, så den ska vi sätta
            fart på med en gång, tänker regeringen. Man åker runt i landet
            och försöker få medfinansieringar och lösningar för att över huvud
            taget få ihop ekonomin.
          </note>
          <note>
            Herr talman! Det framkommer tydligt att i och med att man har
            byggt in den etappvisa utbyggnaden kommer vi inte att veta när
            höghastighetståget är utbyggt i Sverige. Det gör att vi inte vet
            när den kapacitet som vi ska ha av ett höghastighetståg kommer
            att levereras.
          </note>
          <note>
            Det är det jag menar i interpellationsdebatten här: Det handlar
            om att om vi bygger ut våra stambanor för motsvarande dessa pengar
            får vi en upprustning som ger gigantiskt mycket mer tillväxt omgående
            än om vi sätter igång att bygga ut någonting som vi kommer att
            få full kapacitet av om kanske 20 – 25 år. Dessutom vet vi inte
            ens om vi kommer att få den kapacitet vi hoppas på. Det andra
            vet vi redan i dag att det behövs en upprustning av.
          </note>
          <note>
            Ministern svarar tydligt att pensionärerna inte ska vara med
            och betala detta. Då får jag ställa en följdfråga: Är det också
            så att man inte tänker använda någon form av försäljning av bolag
            eller andra tillgångar av statens pengar för att finansiera utbyggnaden?
            Ska det gå rätt över skattsedeln? Det vore bra om vi kunde få
            ett tydligt svar även på den punkten.
          </note>
          <note>
            230 miljarder för att bygga ut ett höghastighetståg och 14 miljarder
            för att förstärka Västra stambanan – det innebär att vi hade haft
            en kapacitetsökning som hade varit gigantiskt mycket bättre på
            Västra stambanan. Vi hade säkrat de transporter vi behöver ha
            ned till Göteborgs hamn när det gäller gods och framför allt pendling
            för personer som reser på Västra stambanan dagligen.
          </note>
          <note>
            Jag kommer nu till min fråga. Det engagemang som regeringen har
            visat för att försöka få igenom en höghastighetstågsatsning i
            Sverige – kommer det också att visa sig nu, när man jobbar vidare
            med stambanorna, så att man försöker prioritera också dem i nästa
            ram? Någon vilja måste väl ändå regeringen ha när det gäller våra
            stambanor? Jag vet att de delvis byggs ut i dag, men både ministern
            och jag åker ofta på stambanan, och det är sällan ett tåg kommer
            fram i tid. Det är rätt stora väntetider överallt, och det kostar
            oerhört mycket pengar. Att i det läget satsa på höghastighetståg
            i stället för underhåll och upprustning av våra stambanor verkar
            vara onödigt dyrt.
          </note>
          <note>
            Vi vet också att höghastighetståg knappast är lönsamma i övriga
            världen heller. I Kina till exempel stannar man inte vid stationer
            som motsvarar stationerna i Stockholm och Göteborg, utan dem åker
            man förbi efter ­ som det är så små städer. Här bygger vi höghastighetståg
            mellan de städerna och tänker att tågen ska stanna vid fler ställen
            utmed vägen. Det vittnar om att detta inte är genomtänkt.
          </note>
          <note>
            Mina frågor blir: Kommer man att använda några bolagspengar till
            detta? Finns det någon politisk vilja från regeringen att fortsätta
            bygga ut Västra stambanan och satsa de 14 miljarder kronor som
            behövs för att bygga Alingsås–Göteborg färdigt under den här perioden?
          </note>
          <note type="speaker">
            Anf. 90 Statsrådet ANNA JOHANSSON (S):
          </note>
          <note>
            Herr talman! Som jag sa i mitt föregående inlägg var det den
            förra regeringen som gav Sverigeförhandlingen uppdraget att utreda
            inte om utan hur ett utbyggt höghastighetsnätverk i Sverige, nya
            stambanor, skulle förverkligas , och komma med förslag om det
            . Det uppdraget gav den dåvarande regeringen, och det uppdraget
            har sedan den nuvarande regeringen fullföljt.
          </note>
          <note>
            Vi har samtidigt varit mycket noga med att säga att det här inte
            får bli en gökunge som tränger ut andra angelägna satsningar.
            Vi ska naturligtvis alltid använda skattebetalarnas pengar på
            ett så försiktigt och seriöst sätt som möjligt och göra de insatser
            och vidta de åtgärder som ger den bästa nyttan. Det innebär ibland
            att man behöver ta språng i utvecklingen.
          </note>
          <note>
            Vi ser hur järnvägskapaciteten i Sverige på väldigt många håll
            inte räcker till – det finns fler som skulle vilja köra tåg i
            dag än vad det finns plats på spåren – och då måste man ta höjd
            för att utöka kapaciteten och också se om det finns andra nyttor
            som man kan få med att till exempel knyta ihop större arbetsmarknadsregioner
            och därmed skapa fler arbetstillfällen och få ökad attraktivitet
            för företagsetableringar och därmed en positiv utveckling i Sverige.
          </note>
          <note>
            Vi har en växande befolkning, och vi har prognoser som visar
            på ett ökat transportarbete . V i behöver ta höjd också för framtiden.
            Vi kan inte enbart bygga för de kommande tio åren. Det vi bygger
            i dag ska ju våra barn och barnbarn använda. Sten Bergheden nämnde
            att Västra stambanan har funnits i över hundra år. Ja, och det
            kommer de banor vi bygger i dag också att göra. Vi behöver hela
            tiden ha en balans när det gäller att hantera de problem som vi
            i dag har. Därför har regeringen satsat 1,34 miljarder mer varje
            år under den här mandatperioden, med undantag för första året
            då Moderaterna och några andra partier röstade emot, till ökat
            järnvägsunderhåll därför att vi ser att för få tåg kommer fram
            i tid.
          </note>
          <note>
            Den nationella planen handlar inte enbart om höghastighetståg.
            Det tror jag att Sten Bergheden också vet. Vi har skrivit en proposition
            som pekar ut godsframkomlighet, gränsöverskridande transporter
            och förstärk ­ ta arbetsmarknadsregioner. I direktiven till åtgärdsplaneringen
            pekar vi också ut att man bör väga in potentialen för ökat bostadsbyggande
            när man planerar för ny infrastruktur. Vi behöver ställa om hela
            transportsystemet till att bli mer hållbart och fossilfritt. Vi
            behöver ta vara på de möjligheter som digitalisering och automatisering
            ger. Det finns stora utmaningar och stora möjligheter i utvecklingen
            av transportsystemet.
          </note>
          <note>
            När Sten Bergheden står här och låter som att regeringen bara
            pratar om höghastighetsjärnväg i Sverige är det i bästa fall ett
            missförstånd och i sämsta fall någonting annat.
          </note>
          <note>
            Vi satsar på järnvägsunderhållet. Det är den största enskilda
            ökningen i infrastrukturpropositionen. Vi har lagt ett direktiv
            till åtgärdsplanering som innehåller väsentligen mer än höghastighetsbaneutbyggnad,
            men vi tror att vi också behöver ta höjd för framtidens transportbehov
            och redan nu planera för att binda ihop fler orter i Sverige med
            ett kapacitetsstarkt och klimatstarkt transportsätt, det vill
            säga höghastighetståg.
          </note>
          <note>
            Jag sa också i mitt tidigare inlägg att vi har för avsikt att
            bygga höghastighetsbanorna i den takt som ekonomin tillåter, etappvis
            så att varje etapp ska kunna försvara sig i relation till andra
            angelägna satsningar , och att det ska ske genom statliga anslag,
            det vill säga ingen annan alternativ finansiering. Det är vad
            som står i propositionen.
          </note>
          <note>
            Om man om ett antal år gör en annan bedömning kan jag inte i
            dag avgöra, men det som står i propositionen och det som är regeringens
            besked i dag är att denna utbyggnad ska ske med anslag över statsbudgeten.
          </note>
          <note type="speaker">
            Anf. 91 STEN BERGHEDEN (M):
          </note>
          <note>
            Herr talman! För att förtydliga det hela: Sätter man igång ett
            projekt som ska kosta över 230 miljarder kronor måste man ha en
            ambition att fullfölja det. Att regeringen försöker mörka en del
            av det och att man startar en del av det här projektet och lägger
            resten utanför nästa finansieringsplan är bara ett sätt att inteckna
            framtiden så att det här höghastighetståget ska fortsätta att
            byggas, det vill säga det kommer att bli den där gökungen som
            tränger undan alla andra satsningar, till exempel Trollhättans
            slussar och broarna i Göteborg så att vi inte får ned godset från
            Vänern. Vi har problem i Västsverige för att vi inte bygger ut
            den infrastruktur som behöver byggas ut i området. Det handlar
            om slussarna, det handlar om tillräckligt höga broar och det handlar
            om Västra stambanan för att säkra gods- och persontransporter,
            inte minst till Göteborgs hamn.
          </note>
          <note>
            Det här är motorn i Sverige för att hålla igång Sverige, för
            att vår handel och sjöfart ska fungera så att vi får in våra varor
            och får ut våra varor. Att äventyra den med att sätta igång ett
            projekt och en inteckning av framtiden på 230 miljarder är oansvarigt
            när vi redan i dag vet att det inte går ihop. Vi vet det. Vi satsar
            1 krona och får tillbaka 60 öre, och det blir inte bättre även
            om det går 30 eller 40 år, utan det blir snarare ännu sämre med
            tanke på att vi då inte har tagit hem den investeringen i tid
            utan lagt ut pengar som inte har full effekt i ekonomin.
          </note>
          <note>
            Jag blir mer oroad över att man har låst sig så hårt vid att
            den här satsningen måste genomföras till varje pris i stället
            för att göra ett omtag och titta på vad vi har för andra lösningar
            som faktiskt skulle vara bättre för Sveriges jobb och tillväxt.
            Bygg ut våra stambanor och se till att de fungerar i första hand!
            Sedan kan vi titta vidare på nya byggnationer när det gäller järnvägen.
          </note>
          <note type="speaker">
            Anf. 92 Statsrådet ANNA JOHANSSON (S):
          </note>
          <note>
            Herr talman! Man kan väl konstatera att det är lite grann så
            med infrastrukturinvesteringar att det ofta är mycket långa och
            stora åtaganden. Många objekt löper in i nästa planperiod. Det
            ligger nästan i sakens natur eftersom det är så långa ledtider
            och så långa planeringstider. Så gjorde den förra regeringen ,
            och så gjorde regeringen före det. Jag tror att det är oerhört
            viktigt att vi har en sådan ordning i Sverige att vi vart fjärde
            år uppdaterar den plan vi har och ser till att den är så god som
            möjligt som planeringsförutsättning för att också få en effektivitet
            i hur vi driver fram den här typen av stora och dyra projekt.
            Jag vet inte på vilket sätt det i sig skulle vara oroväckande.
            Jag tror egentligen inte att Sten Bergheden menar att allt det
            som står i planen från den förra regeringen också skulle ha varit
            färdigbyggt före utgången av planperioden , som är till ända 2025.
          </note>
          <note>
            Vi ser stora behov i transportsystemet i Sverige. Vi har haft
            ett eftersatt underhåll på järnvägen under lång tid. Vi har en
            efterfrågan på fl er järnvägsresor och godstransporter på järnväg
            än vad det finns utrymme till. Vi behöver göra saker. Det gör
            den här regeringen. Vi satsar betydligt mer på järnvägsunderhåll
            för att vi ser att det är helt nödvändigt. Bara på Västra stambanan
            pågår det under ett antal år nu 70 enskilda åtgärder för att säkerställa
            framkomlighet och punktlighet. Jag tycker att det är jättebra,
            och jag tror att vi behöver göra ännu mer. Därför höjer vi också
            anslagen för järnvägsunderhåll in i nästa planperiod med 47 procent.
            Det är en väsentlig ökning som kommer att göra stor skillnad i
            järnvägssystemet.
          </note>
          <note>
            Så länge det är en socialdemokratiskt och miljöpartistiskt ledd
            regering behöver Sten Bergheden inte känna någon oro för tågen.
            Skulle det där ­ emot bli regeringsskifte kan oron vara befogad.
          </note>
          <note>
            Överläggningen var härmed avslutad.
          </note>
          <note>
            § 13 Svar på interpellation 2016/17:394 om ridning som friskvård
          </note>
          <note type="speaker">
            Anf. 93 Socialförsäkringsminister ANNIKA STRANDHÄLL (S):
          </note>
          <note>
            Herr talman! Lotta Finstorp har frågat statsrådet Gabriel Wikström
            om hans ställningstagande är att ridning är friskvård samt vilka
            åtgärder han är beredd att vidta för att stärka ridsporten.
          </note>
          <note>
            Arbetet inom regeringen är nu så fördelat att det är jag som
            ska svara på interpellationen.
          </note>
          <note>
            Som interpellanten är medveten om är frågan om ridning ska ingå
            i friskvårdsförmånen en sak för Skatteverket och våra domstolar.
            Omfattningen av friskvårdsförmånen är något som engagerar många.
            Vid tidigare interpellationsdebatter har såväl statsrådet Wikström
            som finansministern svarat att frågan kommer att vara föremål
            för beredning under mandatperioden. Det finns många aspekter,
            till exempel kring jämställdhet och jämlikhet, som behöver analyseras.
          </note>
          <note>
            Ridsport och andra former av ridning är utmärkta exempel på idrott
            och motion, och det är regeringens uttalade målsättning att fler
            människor ska utöva idrott och motion oavsett formerna för detta.
            Det ligger inte i mitt eller regeringens intresse att inom ramen
            för den statliga idrottspolitiken särskilt gynna en idrott framför
            andra. Under den här regeringen beräknas, som interpellanten vet,
            det statliga stödet till idrottsrörelsen öka med sammantaget 227
            miljoner kronor per år.
          </note>
          <note type="speaker">
            Anf. 94 LOTTA FINSTORP (M):
          </note>
          <note>
            Herr talman! Tack för svaret, ministern! Jag blir lite fundersam
            över svaret. Det låter jättekonstigt att det inte skulle ligga
            i ministerns eller ”regeringens intresse att inom ramen för den
            statliga idrottspolitiken särskilt gynna en idrott framför andra”.
            Frågan handlar om friskvårdsförmånen. Nästan alla idrotter, förutom
            fyra stycken, finns med i det som är avdragsberättigat. Det handlar
            inte om att ridsporten skulle gynnas om den skulle komma med där.
          </note>
          <note>
            Jag har debatterat med hälso- och sjukvårdsministern och även
            finansministern i den här kammaren många gånger. Svaret blir ofta
            irriterat och svävande. Det är synd. Jag kommer senare i debatten
            att ta upp alla fördelar som skulle finnas om ridning skulle bli
            en friskvårdsförmån.
          </note>
          <note>
            Under Almedalen 2014 anordnade Svenska Ridsportförbundet en hearing
            om ridning. Det handlade om att den borde inkluderas i friskvårdsavdraget,
            utifrån den forskning som finns. Det finns evidens på att människor
            som har olika problem med rörelseapparaten men också människor
            som inte mår bra i själen mår bra av att rida. Vid hearingen i
            Almedalen var en överväldigande del av partierna för att ridning
            skulle komma med i förmå ­ nen. Då, i juli 2014, visste ingen
            vem som skulle inneha regeringsansvaret, och S och MP var två
            av de partier som var för att ridning skulle ingå.
          </note>
          <note>
            För mig är frågan en källa till stor frustration. Jag förstår
            inte. Jag skulle vilja att vi diskuterar formalia. Vad är det
            som kan ändras? Svaret, både på skriftliga frågor och i debatter
            om frågan här i kammaren, handlar ofta om att det är en myndighet
            som bestämmer vilka idrotter och sporter som ska finnas med i
            denna förmån.
          </note>
          <note>
            Om nu en majoritet av partierna vill att ridning ska ingå, utifrån
            evidens och forskning, var ska frågan lyftas? Avgör en myndighet
            ensam vad som ska ingå?
          </note>
          <note>
            Den här regeringen tillsätter dessutom utredningar i parti och
            minut. Det vore lämpligt att tillsätta en utredning för att se
            över om vi ska ha friskvårdsförmånen över huvud taget och vilka
            idrotter, sporter eller typer av friskvård som ska ingå i den.
            Det minsta regeringen kan göra är att initiera en översyn för
            att se över hur det här fungerar egentligen. Vad ger det? Hur
            mycket pengar kostar det? Ger det den effekt som man önskar etcetera?
          </note>
          <note>
            Avslutningsvis vill jag dela med mig av något jättebra som Winston
            Churchill sa: Det är något med utsidan av hästen som är bra för
            insidan av människan.
          </note>
          <note type="speaker">
            Anf. 95 Socialförsäkringsminister ANNIKA STRANDHÄLL (S):
          </note>
          <note>
            Herr talman! Vad gäller det sistnämnda kan jag bara hålla med.
            Jag har själv utövat ridsport, liksom mina döttrar. Jag förstår
            alltså precis vad Lotta Finstorp menar.
          </note>
          <note>
            Men om vi ska tala om regelverket för personalvårdsförmåner är
            min syn att det egentligen inte är avsett att vara ett stödsystem
            för olika idrotter. Det blir därför lite förenklat när man i de
            här debatterna uttrycker sig, vilket jag har följt att man ofta
            gör, som att vissa idrotter diskrimineras jämfört med andra. För
            mig är personalvård i första hand en folkhälso- och arbetsmiljöfråga.
          </note>
          <note>
            Jag vet att otroligt många utövar ridsport i Sverige i dag. Jag
            tror att det är närmare en halv miljon utövare i Sverige, varav
            många är kvinnor och flickor, inte minst unga flickor. Det är
            en idrott som domineras starkt av flickor. Det är dock långt ifrån
            säkert att alla som utövar ridsport i Sverige i dag, bland dessa
            kvinnor och tjejer, också är anställda – om man ska vara riktigt
            noga.
          </note>
          <note>
            Faktum är att regeringen under den här mandatperioden har höjt
            anslaget till idrotten med ungefär 230 miljoner, vilket jag också
            sa i mitt svar inledningsvis. Förhoppningsvis har en del också
            kommit ridsporten till del. På det sättet gynnar man alla som
            utövar ridsport.
          </note>
          <note>
            Vi får vara lite noga när vi talar om vilka sporter som är en
            personalvårdande förmån. Till exempel ingår inte bergsklättring,
            biljard, dart, fiske, skytte, speedway etcetera. Jag tror att
            Lotta Finstorp känner väl till den tolkning som Skatteverket gör
            i frågan.
          </note>
          <note>
            Jag tycker att regeringen, både finansministern och hälso- och
            sjukvårdsminister Gabriel Wikström, har gett tydligt besked vid
            upprepade tillfällen här i kammaren om att frågan kommer att vara
            föremål för en beredning i Regeringskansliet. Vi kommer att titta
            på den. Vi ska göra en noggrann analys. Det finns olika aspekter
            som spelar in, till exempel jämställdhet och jämlikhet.
          </note>
          <note>
            Om man ska vara riktigt noga genomfördes det inte heller någon
            förändring på området under de åtta år som vi hade en alliansregering.
            Jag har följt hur debatten har förts i den här kammaren i förhållande
            till den nu sittande regeringen, i interpellationsdebatt efter
            interpellationsdebatt. Regeringen har kommit tillbaka med det
            besked vi nu ger. Vi är två och ett halvt år in i en mandatperiod.
            Vi har lovat att vi kommer att återkomma om detta under mandatperioden.
            Det kommer vi också att göra. Det är vårt besked.
          </note>
          <note type="speaker">
            Anf. 96 LOTTA FINSTORP (M):
          </note>
          <note>
            Herr talman! Jag vill tacka ministern för en viktig debatt. Jag
            blir fortfarande frustrerad över att det blir irriterat när frågan
            kommer på tal.
          </note>
          <note>
            Jag håller verkligen med ministern om att alliansregeringen,
            till exempel under förra mandatperioden, borde ha sett över vad
            som ska ingå i friskvårdsförmånen. Nu finns olika behandlingar
            också med där, till exempel att bada i saltvattentunna eller något
            liknande. Därför borde det ha gjorts en översyn av hur det ska
            se ut. Ska vi ha kvar det över huvud taget? Det är en ganska väsentlig
            fråga.
          </note>
          <note>
            Ministern tar upp en viktig aspekt. Det gäller att inte blanda
            ihop detta med ridningen , som har 500 000 utövare. Det är oerhört
            viktigt att ridsporten som sådan får de pengar och de möjligheter
            den behöver, till exempel att de kommunala anläggningarna är ändamålsenliga
            och moderna utifrån djurskyddslagstiftning etcetera. Och det ska
            vara tillgängligt för alla.
          </note>
          <note>
            Ministern tar också upp jämställdhet avseende friskvårdsförmånen.
            Utifrån den aspekten är ridning verkligen en tjejsport. Även om
            allt fler pojkar rider är det viktigt att titta på vad en kvinna
            som har ont i ryggen och som är anställd skulle behöva göra och
            kan ta del av när det gäller friskvårdsförmånen.
          </note>
          <note>
            Då kanske det är just ridningen. Men det har blivit så konstigt.
            En aktivitet som ridning faller utanför Skatteverkets definition
            av motion och friskvård, trots dess erkänt goda effekter för kropp
            och hälsa.
          </note>
          <note>
            Det handlar också om att man inte skulle ha idrotter och sporter
            som kostade mycket i utrustning. Om man kopplar frisvårdsavdraget
            till ridning på en godkänd ridskola får man ju låna hästen, hjälmen,
            skyddsvästen och stövlar – man kan låna allting. Sadeln ligger
            på hästen. Man betalar för sin ridlektion. Det är lite konstigt
            när man säger att det inte får vara någon form av friskvård som
            kräver en dyr utrustning, för det gör inte ridning om man kopplar
            den till en av Ridsportförbundet godkänd ridskola eller till en
            annan godkänd verksamhet.
          </note>
          <note>
            Det som först och främst gör att jag står här är att jag vill
            få igenom en översyn av vad vi menar med friskvård. Det skulle
            behövas en tydlig definition av det. Människor hör av sig och
            undrar varför inte ridning ingår när det finns en massa andra
            friskvårdsaktiviteter med på listan.
          </note>
          <note>
            Sedan är ridning också ett ganska väl beforskat område avseende
            både fysisk och mental rehabilitering. Vi ska snart ha en ytterligare
            interpella ­ tionsdebatt om psykisk ohälsa. Där finns också hästen
            med som en del i detta.
          </note>
          <note>
            Vid Ersta-Sköndal-Bräcke högskola pågår det ett antal forskningsprojekt
            med det övergripande målet att bidra till allsidig kunskap om
            hästens terapeutiska funktion och betydelse i olika delar av människovården.
            Det kan man se också utifrån förebyggande insatser, med tanke
            på hur sjukskrivningstalen ser ut. Det gäller att man mår bra
            innan det har gått så långt att man hamnar i sjukskrivning.
          </note>
          <note>
            Nog måste väl ridningen ändå ses som synnerligen hälsofrämjande?
            Det här med friskvård har blivit ett så vitt begrepp att det blir
            oerhört svårt att sätta fingret på hur definitionen ska se ut.
          </note>
          <note type="speaker">
            Anf. 97 Socialförsäkringsminister ANNIKA STRANDHÄLL (S):
          </note>
          <note>
            Herr talman! Tack, Lotta Finstorp, för kloka inlägg i den här
            frågan , som har tenderat att bli ganska polariserad!
          </note>
          <note>
            I grunden handlar det om det som du berörde i slutet, nämligen
            den prövning som görs av Skatteverket av vad det är som ska omfattas
            och vad det är som inte ska omfattas. Vad är det motiverat att
            arbetsgivaren gör avdrag för i syfte att personalen ska hålla
            sig frisk, och vad är det som ska anses vara personliga levnadsomkostnader?
          </note>
          <note>
            Lotta Finstorp tog upp den definition som Skatteverket hänvisar
            till. Det ska alltjämt vara fråga om enklare motionsidrott som
            kan utövas av i stort sett var och en.
          </note>
          <note>
            Jag har satt mig in i den här frågan, och jag gör samma reflektion
            som Lotta Finstorp gör. Det är verkligen en väldigt bred palett
            av friskvård som kan omfattas. Jag har även noterat under tidigare
            debatter att till exempel ishockey kan vara intressant att jämföra
            med ridning när det handlar om kostnader för utrustning och annat
            som det medför att utöva den idrotten.
          </note>
          <note>
            Det handlar om att hitta en balans i lagstiftningen. Vi från
            regeringen har sagt att vi kommer att göra en analys under den
            här mandatperioden för att titta på frågan och se om det går att
            hitta en bättre balans. Men som Lotta Finstorp vet handlar det
            om att hitta en annan formulering i lagstiftningen som gör att
            listorna blir annorlunda. Såvitt jag har förstått är det inte
            helt enkelt, men det är i varje fall något som vi ska ta oss an.
          </note>
          <note>
            Samtidigt måste det självklart göras en avvägning som handlar
            om – för att gå tillbaka till mitt första inlägg – att personalvård
            i första hand ska handla om folkhälso- och arbetsmiljöfrågor och
            inte ersätta levnadsomkostnader. Där tror jag att vi i grunden
            är helt överens. Vi ska göra den här analysen och dessa överväganden
            för att se om vi kan hitta en bättre modell som gör det enklare
            och kanske mer modernt att bedöma listorna – detta med utgångspunkt
            från hur människor i Sverige i dag helst väljer att utöva friskvård,
            kanske baserat på den kunskap som finns om vad det är som bidrar
            till välmående. Det är till syvende och sist detta som är intressant
            här.
          </note>
          <note type="speaker">
            Anf. 98 LOTTA FINSTORP (M):
          </note>
          <note>
            Herr talman! Det är säkert tredje gången som jag deltar i en
            sådan här debatt i kammaren. Det som jag är glad över är löftet
            om en översyn och en analys där man tittar på frågan.
          </note>
          <note>
            Precis som ministern säger finns det nya rön. Om jag får göra
            ett inspel så borde man inom friskvårdsförmånen – om den ska vara
            kvar, vilket jag utgår ifrån att den ska vara – titta på vad det
            finns för evidens och forskning för att det ska ingå i begreppet
            folkhälsa och friskvård.
          </note>
          <note>
            Det som många människor – och också jag – är upprörda över är
            att man inte förstår hur vissa sporter och viss friskvård kommit
            med på listan medan andra inte har gjort det. Det är det som är
            det stora problemet.
          </note>
          <note>
            När människor frågar om ridningen går det inte att svara. Ridning
            är inte en materialkrävande snobbsport. Det känns så förlegat
            att man har satt den åt sidan därför att man har hävdat att det
            är en materialsport. Jag tycker att det är oerhört märkligt.
          </note>
          <note>
            Jag bevakar översynen och analysen när den kommer, och jag håller
            tummarna för att ridning finns med som en av de nya sporterna
            inom förmånen.
          </note>
          <note type="speaker">
            Anf. 99 Socialförsäkringsminister ANNIKA STRANDHÄLL (S):
          </note>
          <note>
            Herr talman! Tack, Lotta Finstorp, för en engagerad och kunnig
            debatt i den här frågan ! Jag har lärt mig än mer under förberedelserna
            inför interpellationsdebatten. Jag tackar för debatten och ser
            fram emot att komma tillbaka med ytterligare besked.
          </note>
          <note>
            Överläggningen var härmed avslutad.
          </note>
          <note>
            § 14 Svar på interpellation 2016/17:412 om åtgärder för minskad
            psykisk ohälsa
          </note>
          <note type="speaker">
            Anf. 100 Socialförsäkringsminister ANNIKA STRANDHÄLL (S):
          </note>
          <note>
            Herr talman! Lotta Finstorp har frågat Gabriel Wikström:
          </note>
          <note>
            Arbetet inom regeringen är nu så fördelat att det är jag som
            ska svara på interpellationen.
          </note>
          <note>
            Låt mig börja med ett något bredare perspektiv. Regeringen har
            höga ambitioner när det gäller hälsa. Regeringen har satt ett
            långsiktigt mål: D e påverkbara hälsoklyftorna ska slutas inom
            en generation. För även om hälsan i Sverige generellt sett är
            god är den inte det för alla. Psykisk ohälsa är ett stort och
            växande samhällsproblem. Andelen personer som upplever och rapporterar
            besvär på grund av psykisk ohälsa har ökat sedan början av 1990-talet.
          </note>
          <note>
            Regeringen har ett brett åtgärdsprogram för att motverka sjukskrivningar,
            vilket börjar ge resultat. För mig är det nu viktigt att följa
            upp och när det behövs utveckla åtgärdsprogrammet.
          </note>
          <note>
            Forskningen visar att arbetsplatsnära insatser förkortar sjukfrånvaron
            på grund av psykisk ohälsa. En viktig del i åtgärdsprogrammet
            är att säkerställa att insatser vidtas tidigt på arbetsplatserna
            när en anställd drabbas av psykisk ohälsa. För regeringen är den
            svenska modellen grundläggande , och vi har därför erbjudit parterna
            på arbetsmarknaden att komma överens om åtgärder för att minska
            sjukfrånvaron på arbetsplatserna. Parterna har inkommit med en
            för respektive sektor partsgemensam avsiktsförklaring. För regeringen
            är det särskilt viktigt att åtgärder vidtas för ett hållbart arbetsliv
            innan en sjukskrivning behöver bli aktuell. De nya föreskrifterna
            från Arbetsmiljöverket om organisatorisk och social arbetsmiljö
            kommer att vara ett verktyg för att förebygga sociala och organisatoriska
            arbetsmiljörisker och tydliggöra ansvaret för dessa frågor.
          </note>
          <note>
            På uppdrag från regeringen har Socialstyrelsen utarbetat nya
            rekommendationer om sjukskrivningstider för psykiska diagnoser.
            Det finns nu större differentiering av sjukskrivningstiderna beroende
            på sjukdomens allvar och samsjuklighet. Det finns fler diagnoser
            där rekommendationen är en partiell sjukskrivning eller ingen
            sjukskrivning. Lindrig förstagångsdepression är ett exempel på
            när sjukskrivning inte rekommenderas. Som jag nämnde har regeringens
            breda ansats redan fått effekt på sjukfrånvarons utveckling. Försäkringskassans
            prognoser visar att det finns goda förutsättningar för att nå
            de mål som regeringen har fastställt för sjukpenningtalet för
            2020.
          </note>
          <note>
            År 2016 antog regeringen en ny strategi inom området psykisk
            hälsa som gäller 2016–2019. Regeringens strategi ska stimulera
            utvecklingen av förebyggande och främjande arbete generellt men
            också tidiga insatser till dem som inte mår bra eller är i risk
            för psykisk ohälsa. Regeringen avsätter ca 1 miljard kronor per
            år under perioden 2016–2019 för insatser inom psykiatri och psykisk
            hälsa. Genom en överenskommelse med Sveriges Kommuner och Landsting
            använder regeringen 885 miljoner kronor av satsningen under 2017
            för att stimulera och stödja huvudmännens arbete med psykisk hälsa.
            Regeringens strategi ska stimulera utvecklingen av förebyggande
            och främjande arbete generellt men också tidiga insatser till
            dem som inte mår bra eller är i risk. Vi kommer att fokusera på
            att skapa förutsättningar för att hitta långsiktiga lösningar
            med gemensamt ansvar i ordinarie strukturer. Även om vi har haft
            många bra projekt är det framför allt långsiktigt hållbara strukturer
            som behövs. En viktig del i att skapa långsiktighet är också att
            vi kan ha en bra dialog över blockgränserna och vara överens om
            så mycket som möjligt.
          </note>
          <note type="speaker">
            Anf. 101 LOTTA FINSTORP (M):
          </note>
          <note>
            Herr talman! Tack, ministern, för svaret! Av det framgår att
            regeringens åtgärdsprogram för att motverka sjukskrivningar följs
            upp av minis ­ tern, och det är alldeles utmärkt och viktigt.
            Men av största vikt är det att hitta lösningar för att människor
            inte ska bli sjuka och att inte drabbas av utmattningsdepressioner.
            Vi måste försöka identifiera pudelns kärna och därefter hitta
            politiska lösningar i den mån det går.
          </note>
          <note>
            Försäkringskassan kom nyligen med en intressant men oroande rapport
            om psykisk ohälsa och sjukhälsotalen. Ministern och jag har många
            gånger stått här i kammaren och debatterat och samtalat om den
            här angelägna frågan. Situationen är alarmerande. Troligtvis finns
            en del av lösningen i flera olika sätt.
          </note>
          <note>
            Jag tycker att orsaksanalysen ofta saknas. Vad är orsaken till
            detta? Det finns en oro när man ser att sjukskrivningstalen dämpas
            till en del, för det kan bero på att direktiven är hårdare: M
            an ska inte sjukskriva lika mycket. Det finns även frågeställningar
            om huruvida det alltid är rätt att sjukskriva om någon har en
            utmattningsdepression. Det kanske är klokare att ha en fot kvar
            på arbetet och i stället gå ned i arbetstid. Detta är naturligtvis
            väldigt individuellt. Men steget att efter bara någon månad gå
            tillbaka är oerhört stort för den som har drabbats av psykisk
            ohälsa.
          </note>
          <note>
            Syftet med Försäkringskassans analys i den del som jag läste
            i rapporten är att öka kunskapen om vad som händer för individer
            som blir sjukskrivna i psykiatriska diagnoser när det gäller återfall
            i sjukskrivning, möjlighet att komma tillbaka till arbetet samt
            hur vanligt det är att sjukskrivningarna övergår i sjuk- eller
            aktivitetsersättning.
          </note>
          <note>
            Statistiken visar att det finns ett tydligt mönster vad gäller
            personer som är sjukskrivna med psykiatriska diagnoser. Generellt
            sett har de lägre återgång i arbete och större risk för återfall
            i sjukskrivning. Jag skulle vilja att ministern tar upp detta
            i sitt nästa anförande. Jag tycker att det är oroande att återfallsfrekvensen
            är så hög jämfört med en somatisk åkomma.
          </note>
          <note>
            Samtidigt visar statistiken att det är bättre att komma tillbaka
            i arbete för personer som är sjukskrivna i de vanligaste diagnoserna,
            det vill säga anpassningsstörningar och reaktion på svår stress.
            Reaktion på svår stress kan till exempel vara ett sorgearbete.
            Då kan man sedan successivt komma tillbaka på ett mer tydligt
            sätt än om en person exempelvis har en utmattningsdepression.
          </note>
          <note>
            Psykiatriska diagnoser är förknippade med de längsta sjukskrivningarna.
            De är till och med längre än vid hjärt-kärl- och tumörsjukdomar.
            Man ser en tydlig ökning för detta från 2010, och sedan 2014 är
            detta den vanligaste orsaken till sjukskrivning.
          </note>
          <note>
            Man läser och försöker komma åt vad det är som gör att vi i dag
            hamnar i dessa sjukskrivningar så ofta. Det beror säkert på olika
            saker på samhällsnivå, på individnivå och på stressen som finns
            på arbetsplatser. Det går nog inte att sätta en enda etikett på
            orsakssambandet i detta. Det här är ändå mycket oroande. Vilka
            åtgärder finns i regeringens åtgärdsprogram för att hejda återfall
            till sjukskrivning i dessa diagnoser?
          </note>
          <note type="speaker">
            Anf. 102 JESPER SKALBERG KARLSSON (M):
          </note>
          <note>
            Herr talman! Tack, ministern, för svaret! Jag hade från början
            inte planerat att gå upp i denna debatt. Egentligen är jag här
            för att tala om naturskydd, men ämnet psykisk ohälsa är något
            som berör, inte minst vad gäller unga människor.
          </note>
          <note>
            Jag skulle vilja reda ut begreppen något. Psykisk ohälsa är väldigt
            brett definierat. Den ena delen handlar, lite förenklat, om oro,
            ångest och nedstämdhet. Detta är fullt naturliga reaktioner på
            sådant som händer i ens vardag. Det kan handla om att en relation
            inte går som man har tänkt sig, att man inte riktigt vet vad folk
            förväntar sig av en i skolan eller andra saker som händer i livet
            emellanåt.
          </note>
          <note>
            Annan psykisk ohälsa – den som behöver behandlas med medicinering
            och olika slags samtal – är schizofreni, depressioner och panikångestsyndrom.
            Detta kan inte lösas genom att man pratar om problemet, utan då
            behöver man vård.
          </note>
          <note>
            Låt oss titta på psykisk ohälsa bland unga. Det är den vanligaste
            orsaken till att man hoppar av gymnasiet, vilket är väldigt problematiskt.
            Jag tror att regeringen behöver fortsätta att titta på reformer
            för att minska hemmasittandet. Det finns en färdig utredning på
            området.
          </note>
          <note>
            Det spelar verkligen roll om man går upp på morgonen, äter frukost,
            sätter sig på bussen till skolan och umgås med sina kamrater.
            Det finns även mycket annat man kan göra. Det handlar om saker
            som inte är marknadsförda som åtgärder för att minska psykisk
            ohälsa. För de enklare psykiska besvären räcker det ganska långt
            om man sover och äter regelbundet och har fysisk aktivitet under
            mer än 30 minuter någon gång i veckan.
          </note>
          <note>
            Här skulle förslag om mer idrott i skolan göra skillnad för barn
            vars föräldrar inte har en naturlig koppling till idrotten. Även
            förslag om tidiga betyg, eller i varje fall omdömen som inte dömer
            någon till ett visst betyg, skulle göra stor skillnad. Det är
            nämligen viktigt att tidigt lära sig att hantera motgångar och
            veta att det går att ordna.
          </note>
          <note>
            När jag gick i skolan fick man betyg först i åttonde klass. Då
            hade man inte så lång tid på sig att ordna slutbetyget till nian.
            Detta skapade stress för många, vilket kunde förvärra situationen.
          </note>
          <note>
            Jag vill även säga något om det som ministern tog upp angående
            arbetslivet. Det är lite samma grej där. Många arbetsgivare vet
            inte riktigt hur de ska hantera någon som lider av psykisk ohälsa.
            De vet inte vilka verktyg de ska använda utan tänker att de ska
            göra det de vet funkar för annat. De behandlar det som en sjukdom
            och skickar hem folk. Det finns ingen evidens såvitt jag har sett
            som säger att det här är en bra lösning.
          </note>
          <note>
            För de allra flesta lättare psykiska besvär och medelsvåra depressioner
            eller utmattningsdepressioner är det bra om man blir partiellt
            sjukskriven och fortsätter att komma till jobbet. Det spelar roll
            om man har rutiner och sover, äter och umgås med andra människor
            för att uppfylla sitt sociala behov. Detta är oerhört viktigt.
          </note>
          <note>
            Jag tror att vi kan fundera mer i breda lager om detta. Socialförsäkringsministern
            borde kroka arm med inte bara arbetsmarknadsministern utan också
            skolministrarna. Det finns saker att göra. Det finns lågt hängande
            frukter. Om man tar alla dem kan vi komma långt, tror jag, utan
            att det behöver vara särskilt dyrt. Men då behöver man också analysera
            begreppet psykisk ohälsa och fundera över vad som är svårt och
            vad vi kan lösa med att ge människor möjligheter till rutiner.
          </note>
          <note type="speaker">
            Anf. 103 Socialförsäkringsminister ANNIKA STRANDHÄLL (S):
          </note>
          <note>
            Herr talman! Jag tackar för dessa olika inspel.
          </note>
          <note>
            Det är viktigt att hålla isär de här sakerna. Tyngre och svårare
            psykisk ohälsa ska självklart behandlas med vårdinsatser på olika
            sätt. Men det är som sagt inte där vi har sett den stora ökningen
            i Sverige under de senaste decennierna – ökningen började redan
            på 90-talet – utan det är den lätta till måttliga psykiska ohälsan
            som är den stora boven i dag och som gör att människor hoppar
            av skolan eller faller ur arbetslivet.
          </note>
          <note>
            En av de saker som jag tror är otroligt viktiga i detta sammanhang
            är att vi tillämpar den forskning som i dag finns. Vi vet mycket
            mer i dag än vad vi visste när vi var världsmästare i sjukfrånvaro
            2003, då begreppet utbrändhet och företeelsen att man gick in
            i väggen var det som lades på bordet.
          </note>
          <note>
            I dag vet vi till exempel att det är viktigt att vara kvar i
            sociala samman ­ hang och att vara kvar i aktivitet och i en kontext.
            Det var därför som jag i mitt svar på denna interpellation hänvisade
            till det uppdrag som reger ­ ingen har gett Socialstyrelsen, som
            nu har utarbetat rekommendationer om nya sjukskrivningstider just
            för dessa psykiska diagnoser.
          </note>
          <note>
            Baserat på evidens och forskning rekommenderar man en betydligt
            större differentiering av sjukskrivningstiderna, beroende på sjukdomens
            allvar och samsjuklighet när det gäller psykiatriska diagnoser.
            Som sagt: Det finns i dag diagnoser där rekommendationen är en
            partiell sjukskrivning eller ingen sjukskrivning. Detta gäller
            till exempel lindrig förstagångsdepression, där man nu inte alls
            rekommenderar sjukskrivning.
          </note>
          <note>
            Dessa nya rekommendationer har börjat att tillämpas inom hälso-
            och sjukvården, vilket naturligtvis också är en del i det som
            vi nu ser resultat av.
          </note>
          <note>
            Men det som då blir viktigt är vad som sker ute på arbetsplatserna.
            Där är den överenskommelse som vi har träffat med samtliga fack
            och arbetsgivare på den svenska arbetsmarknaden väldigt viktig.
          </note>
          <note>
            Det är nämligen alltjämt så att det finns alltför stora kunskapsbrister
            ute på våra arbetsplatser om hur man hanterar signaler på att
            medarbetare börjar må dåligt. Det fördes fram tidigare i debatten
            att man kan tro att det bästa är att skicka hem någon, men som
            arbetsgivare bör man hålla kontakten och höra av sig under sjukskrivningen
            så att medarbetaren har kvar en fot på jobbet.
          </note>
          <note>
            Trots att detta sedan ganska många år är den vanligaste orsaken
            till sjukskrivning för både kvinnor och män i Sverige är det alltjämt
            så att denna diagnos i samhället anses vara ganska stigmatiserande.
            När jag tar upp de här frågorna får jag många gånger höra – även
            från arbetsgivarföreträdare – att det är jobbigt att ställa dessa
            frågor och att man upplever att man kränker människors integritet.
          </note>
          <note>
            Det är därför som det är allas vårt ansvar, inte minst för oss
            som politiker, att lyfta upp denna fråga, som alltså är den vanligaste
            orsaken till sjukskrivning.
          </note>
          <note>
            Jag tycker att det som Jesper Skalberg Karlsson tog upp tidigare
            är otroligt viktigt. Vi ser att detta kryper nedåt i åldrarna
            och att allt fler alldeles för unga människor aldrig kommer in
            på arbetsmarknaden utan faller ifrån redan på gymnasiet. Vi har
            ett mycket stort ansvar när det gäller att motverka denna utveckling.
          </note>
          <note type="speaker">
            Anf. 104 LOTTA FINSTORP (M):
          </note>
          <note>
            Herr talman! Ministern avslutade med det som jag tänkte säga.
            Jesper Skalberg Karlsson sätter fingret på den viktiga frågan
            om ungas dåliga mående. Precis som Jesper Skalberg Karlsson påpekade
            är definitionen av vad som ingår i psykisk ohälsa otroligt bred.
            Det gäller att hålla kvar rutiner så länge man bara kan och att
            man får stöttning och hjälp av lärare, elevvårdspersonal, arbetsgivare
            eller närmsta chef.
          </note>
          <note>
            Det är stigmatiserande, precis som ministern säger. Jag tror
            att arbetsgivare, arbetsledare och lärare måste få hjälp med kunskap
            och verktyg. Hur gör man? Hur pratar man med någon som mår dåligt
            i själen och som har det tungt över bröstet?
          </note>
          <note>
            Det är en jättesvår fråga, för man har inte vuxit upp med att
            prata om det. Om någon bryter benet vet man ungefär hur lång tid
            det tar innan gipset är borta. Men man vet inte det när någon
            mår dåligt i själen.
          </note>
          <note>
            Forte gjorde en kunskapssammanställning 2015. De menar att det
            är väldigt tydligt att arbetsplatsen måste vara involverad för
            att den sjukskrivna medarbetaren ska komma tillbaka i arbete eller,
            om det handlar om skola, i studier på ett bra sätt.
          </note>
          <note>
            Denna kunskapssammanställning pekar också på flera vetenskapligt
            dokumenterade friskfaktorer i arbetet som minskar risken för psykisk
            ohälsa. Det är ju där någonstans vi måste börja – när man väl
            blir sjukskriven eller inte kan gå tillbaka till skolan har det
            gått för långt.
          </note>
          <note>
            Det handlar till exempel om förebyggande arbete, om gott ledarskap
            och om balans mellan krav och kontroll samt mellan ansträngning
            och belöning. Det handlar också om att det finns resurser på arbetsplatsen,
            så att man känner att det arbete som man ska utföra är rimligt
            och realistiskt sett till de resurser som är kopplade till detta.
          </note>
          <note>
            Jag blir alltid frustrerad när jag ser att det är ofta är kommuner,
            landsting och regioner som sticker ut bland arbetsplatserna när
            det handlar om psykisk ohälsa och sjukskrivningar. Det är ju vi
            politiker som är arbetsgivare där. Vi borde kunna arbeta ännu
            bättre förebyggande med dessa frågor.
          </note>
          <note>
            Arbetsmiljöverkets föreskrift spelar en väldigt viktig roll.
            Jag kommer inte riktigt ihåg om den kommer att utvärderas – det
            vore bra om ministern kunde svara på det.
          </note>
          <note>
            Hälso- och sjukvården behöver ytterligare stärka sin kapacitet
            för att identifiera och behandla olika typer av psykisk ohälsa
            i hela spektrumet, vilket lyfts fram i både svenska och internationella
            studier.
          </note>
          <note>
            Då kan man undra varför detta inte görs på ett adekvat sätt i
            Sverige. Det kanske sjukskrivs för mycket i dessa diagnoser. Kanske
            är sjukskrivning fel väg att gå, precis som vi har diskuterat.
            Det hela måste naturligtvis också vara väldigt individuellt utformat.
          </note>
          <note>
            Det går fort att tappa tillhörigheten till arbetsplatsen eller
            till skolan. Att ha kvar några timmar i veckan, att få ett anpassat
            schema och att vara med kamrater utifrån hur man mår gör att man
            kan komma tillbaka mycket snabbare. Det vore jättebra med en kommentar
            till detta.
          </note>
          <note>
            Vidare tycker jag att det är oroande med de regionala skillnaderna.
            De fortsätter att finnas, vilket vi har sett i statistiken i decennier.
            Det är helt orimligt – det är ju inte så att människor i vissa
            delar av Sverige är mer sjukliga än människor i andra delar, utan
            det finns ett systemfel i det här. Det vore intressant om ministern
            ville säga någonting om det.
          </note>
          <note>
            Jag undrar också om Försäkringskassans och Socialstyrelsens utredning
            om regionala skillnader. När blir den klar? Den kanske har kommit
            – jag vet inte.
          </note>
          <note type="speaker">
            Anf. 105 JESPER SKALBERG KARLSSON (M):
          </note>
          <note>
            Herr talman! Tack, ministern, för inlägget!
          </note>
          <note>
            Jag tycker att det är välkommet att ministern talar så varmt
            om evidensbaserad politik. Jag tycker att detta är väldigt bra.
          </note>
          <note>
            Samtidigt vill jag vara ärlig med att vi inte vet allt om psykisk
            ohälsa. När det gäller 90-talister – min generation, människor
            som är födda runt millennieskiftet – kan vi inte riktigt förklara
            varför människor i den generationen är så olyckliga eller lider
            av psykisk ohälsa.
          </note>
          <note>
            Jag kan göra en politisk analys utifrån att jag tror att lycka
            är skillnaden mellan förväntningar och utfall. Kanske har man
            haft föräldrar som har sagt att allting är möjligt, men sedan
            har man missat nästa steg, nämligen att det kommer att krävas
            mycket jobb. Detta är dock endast min analys, och jag är långt
            ifrån någon lyckoforskare.
          </note>
          <note>
            Angående de satsningar som ministern nämnde – 1 miljard och så
            vidare – skulle jag vilja säga att regeringen i vårbudgeten, eller
            den ekonomiska vårpropositionen, satsade 100 miljoner för att
            motverka psykisk ohälsa i skolan. 100 miljoner är mycket pengar.
            Det är mer pengar än vad jag kommer att tjäna i hela mitt liv.
            I det här sammanhanget kan det vara väldigt mycket – om pengarna
            används på rätt sätt är 100 miljoner en stor utgiftspott. Men
            det finns också en risk att dessa pengar försvinner i administration,
            och då kan 100 miljoner vara väldigt lite.
          </note>
          <note>
            Jag ser fram emot att få se hur denna satsning faller ut, för
            då kan det finnas skäl att göra mer av det som funkar.
          </note>
          <note type="speaker">
            Anf. 106 Socialförsäkringsminister ANNIKA STRANDHÄLL (S):
          </note>
          <note>
            Herr talman! Jag ska försöka svara på några av de olika inspel
            som har gjorts i denna viktiga debatt.
          </note>
          <note>
            Jag vill komma tillbaka till det som Lotta Finstorp tog upp i
            sitt första inlägg, som handlar om problematiken med att de här
            sjukfallen också många gånger blir långvariga. Det är ett jättestort
            bekymmer. Det är därför som det är så viktigt att naturligtvis
            förebygga, som vi har talat om här. Inte minst viktigt är att
            det sker ett arbetsmiljöarbete på de arbetsplatser som har de
            högsta sjuktalen. Vi har talat om detta så många gånger och om
            orimligheten i att man inom äldreomsorgen har dubbelt så höga
            sjuktal som på arbetsmarknaden i övrigt. Det är helt orimligt.
            Det handlar om precis de saker som du, Lotta Finstorp, lyfter
            fram här: om villkoren i arbetet, om arbetsmiljön och om känslan
            av delaktighet och kontroll över sitt arbete. Här finns en läxa
            att göra, för det är i dessa yrkesgrupper som rekryteringsbehovet
            de kommande åren kommer att bli så otroligt stort.
          </note>
          <note>
            Jag talade med några kommunalråd i går som berättade från en
            kommun – jag kommer inte att nämna vilken – att de hade 800 unga
            som ville bli kosmetologer och 600 som ville bli smådjursskötare,
            men det är ingen som söker till undersköterskeutbildningen. Det
            är helt orimligt, och det behöver vi naturligtvis komma åt. Det
            måste vara attraktivt att jobba inom den svenska hälso- och sjukvården.
          </note>
          <note>
            Lotta Finstorp tar också upp att risken för återfall är så påtaglig.
            Det innebär att om man en gång blivit drabbad på ett tuffare sätt
            av stressymtom är sannolikheten betydligt större att man ramlar
            dit igen när man hamnar i en situation som är belastande av olika
            skäl – i privatlivet eller i arbetet – vilket är oerhört bekymmersamt.
            Det är som sagt därför vi behöver se till att göra rätt från början.
            Och även om vi inte vet allt vet vi mer nu än för tio år sedan.
          </note>
          <note>
            När det gäller de regionala skillnaderna, som Lotta Finstorp
            också lyfte upp, är ju den första analysen gjord. Den visar att
            det finns regionala skillnader som alldeles utmärkt går att förklara
            med olika skäl. Men det finns också en betydande andel av de regionala
            skillnaderna som inte går att förklara. Detta måste vi komma åt,
            för det handlar också om individens rätt att få en kvalitativt
            god vård och att, som sagt, göra rätt från början. Det är så otroligt
            viktigt.
          </note>
          <note>
            Arbetet med Arbetsmiljöverkets föreskrift kommer man naturligtvis
            att följa från Arbetsmiljöverkets sida. Det är något som jag också
            ser fram emot med stort intresse. Bland annat genom dialogen med
            arbetsgivarna och facken på den privata sidan vet jag att intresset
            från arbetsgivarna att utbilda sig i den nya föreskriften har
            varit enormt stort, vilket är oerhört glädjande. Förhoppningsvis
            kommer vi också att se ett resultat av detta.
          </note>
          <note>
            Något annat som jag skulle vilja peka på är Arbetsmiljöverkets
            slutrapport om kvinnors arbetsmiljö, som kom ganska nyligen. Den
            bygger på de fem års studier som initierades av den förra regeringen
            och som sedan togs vidare av vår regering. De har nu sammanfattat
            sina slutsatser från de fem åren. Det är läsvärt – apropå vad
            man behöver göra.
          </note>
          <note>
            Till Jesper Skalberg Karlsson, när det handlar om ohälsan bland
            unga, vill jag säga att vi ändå gör ganska mycket nu. Vi anslår
            1 miljard per år 2016–2019, vilket är en förstärkning jämfört
            med tidigare med 280 miljoner kronor per år. Den är vikt för att
            möta den ökande ohälsan bland barn och unga vuxna men också för
            att förstärka ungdomsmottagningarnas arbete, till exempel. Det
            görs alltså mycket som är bra just nu.
          </note>
          <note type="speaker">
            Anf. 107 LOTTA FINSTORP (M):
          </note>
          <note>
            Herr talman! Tack för en viktig debatt! Det går naturligtvis
            inte att sätta fingret på exakt vad det är som gör att fler och
            fler människor sjukskrivs på grund av utmattningsdepression eller
            psykisk ohälsa. När man nämner de här begreppen är det så lätt
            att bara fara iväg, men det vi menar är i allmänhet stressrelaterad
            utmattningsdepression.
          </note>
          <note>
            Det görs mycket som är bra på olika håll i Sverige kring detta.
            Jag läste en intervju med Kersti Ejeby, som är verksamhetschef
            vid vårdcentralen i Gustavsberg där jag har varit på studiebesök.
            Hon menar att det handlar mycket om diagnosen utmattningssyndrom.
            Den kom 2002. Den fanns inte innan, och den finns inte i andra
            länder. Det tycker jag att man ska fokusera på och ta med sig.
          </note>
          <note>
            Sjukskrivningarna hanteras i primärvården, säger hon, men jag
            tycker inte att vår kår har haft fokus på att lära sig om de stora
            folksjukdomarna. Primärvården är gammalmodig vad gäller laguppställning.
            Jag vill ha mer terapeutisk kunskap.
          </note>
          <note>
            Detta tycker jag är jätteintressant. Där har de öppnat dörren
            in på ett annat sätt än på många andra vårdcentraler.
          </note>
          <note>
            Ministern säger att det handlar om att göra rätt från början,
            att komma in rätt. Det kanske inte är en doktor man måste träffa
            utan en annan yrkeskategori.
          </note>
          <note>
            Åsa Kadowaki, psykiater, säger i samma intervju: Tidigare tog
            kyrkan hand om själen , och doktorerna tog hand om kroppen. Men
            nu har vi fått tillbaka själen, och vi vet inte vad vi ska göra
            med den. För vissa tillstånd är sjukskrivning en dålig behandlingsmetod,
            men läkarna har inte lärt sig att hantera sitt ansvar. Att sjukskriva
            någon innebär att man plockar bort personen från dess sammanhang,
            och det är vid vissa tillstånd fel väg att gå.
          </note>
          <note type="speaker">
            Anf. 108 Socialförsäkringsminister ANNIKA STRANDHÄLL (S):
          </note>
          <note>
            Herr talman! Som också generaldirektören för Försäkringskassan
            brukar uttrycka det har även sjukskrivning en bipacksedel precis
            som alla andra behandlingsmetoder. Det måste man verkligen ha
            klart för sig.
          </note>
          <note>
            Åsa Kadowaki har jobbat jättemycket med den här frågan och är
            verkligen ett föredöme i sitt sätt att tänka och i de insatser
            som hon har gjort, bland annat i Tidaholm där hon fullständigt
            har vänt utvecklingen. Det är helt fantastiskt.
          </note>
          <note>
            Det finns mycket att titta på där liksom på det arbete som görs
            på vårdcentralen i Gustavsberg, där de de facto har riggat om
            personaluppsättningen fullständigt. Det som man möts av är först
            och främst mycket fler psykologer, som man får en chans att få
            samtalsterapi hos, men också en planering för återgång i arbete.
            De har ju ett särskilt program för detta som har visat sig ge
            mycket goda resultat.
          </note>
          <note>
            Vi vet att vi har ett arbete att göra i Sverige när det gäller
            att utveckla och uppdatera primärvården för att möta de behov
            som finns bland befolkningen i dag när det gäller tillgången till
            en god vård av hög kvalitet och anpassad efter de diagnoser som
            är vanligast i dag. Det ser jag med förhoppningar fram emot.
          </note>
          <note>
            Avslutningsvis är vi inte ensamma i Sverige om att ha en ökande
            psykisk ohälsa. Det ser likadant ut i många andra västländer.
            Jag tror att det var för ett år sedan som OECD kom med sin slutrapport.
            Sverige är ett av nio västländer som de har tittat på som har
            denna ökande psykiska ohälsa bland unga. De har under flera år
            studerat och kommit fram till ett antal slutsatser kring detta
            som är otroligt intressanta att ta del av – apropå Jesper Skalberg
            Karlssons fråga om vad detta beror på. Men det får vi komma tillbaka
            till i en annan debatt.
          </note>
          <note>
            Överläggningen var härmed avslutad.
          </note>
          <note>
            § 15 Svar på interpellation 2016/17:492 om distanshandel med
            alkohol
          </note>
          <note type="speaker">
            Anf. 109 Socialförsäkringsminister ANNIKA STRANDHÄLL (S):
          </note>
          <note>
            Herr talman! Lars-Axel Nordell har frågat statsrådet Gabriel
            Wikström om han och regeringen avser att föreslå ett heltäckande
            främjandeförbud för distanshandel med alkohol. Lars-Axel Nordell
            har även frågat om statsrådet avser att införa restriktioner mot
            kommersiell förmedling som riskerar att underminera detaljhandelsmonopolets
            rättsliga ställning.
          </note>
          <note>
            Arbetet inom regeringen är nu så fördelat att det är jag som
            ska svara på interpellationen.
          </note>
          <note>
            Lars-Axel Nordells fråga är föranledd av en promemoria som remitterades
            i slutet av förra året. I promemorian finns förslag som innebär
            att en köpare som vill föra in alkoholdrycker till Sverige från
            ett annat land inom det europeiska samarbetsområdet själv ska
            anlita den transportör som ska transportera alkoholdryckerna till
            köparen. I promemorian görs därmed en annan bedömning än den som
            gjordes av Alkoholleveransutredningen vad gäller just den frågan.
          </note>
          <note>
            Hur en lämplig reglering av distanshandel med alkohol ska utformas
            har varit föremål för flera utredningar. Redan 2013 lämnade Utredningen
            om tillsyn av marknadsföring och e-handel med alkoholdrycker m.m.
            sitt slutbetänkande med förslag om hur tillsynen av distanshandel
            bör organiseras.
          </note>
          <note>
            Ett flertal remissinstanser framförde att det var svårt att ta
            ställning till en ordning för tillsyn, då det fortfarande var
            oklart exakt vad som var tillåtet respektive otillåtet när det
            gäller distanshandel med alkohol.
          </note>
          <note>
            Av det skälet tillsatte den dåvarande regeringen en särskild
            utredare med uppdrag att tydliggöra lagstiftningen. Utredaren,
            som tog namnet Alkoholleveransutredningen, lämnade sitt förslag
            i juli 2014. Utredaren föreslog ett förtydligande om att transportören
            ska vara oberoende av säljaren men att denne ska kunna anlitas
            av både köpare och säljare.
          </note>
          <note>
            Ett antal remissinstanser ansåg att förslaget, som innebar att
            både distansförsäljning och distansköp även fortsättningsvis skulle
            vara tillåtet, inte var tillräckligt långtgående.
          </note>
          <note>
            Vid tidpunkten för utredningens arbete pågick ett mål i EU-domstolen
            som handlade om en aktör som bedrev distansförsäljning och hemleverans
            av alkoholdrycker till konsumenter i Finland. Ett antal remissinstanser
            menade att EU-domstolens dom i målet borde inväntas eftersom den
            skulle kunna bringa klarhet i det EU-rättsliga utrymmet för att
            reglera distanshandel med alkoholdrycker.
          </note>
          <note>
            Mot bakgrund av EU-domstolens dom togs en promemoria fram inom
            Regeringskansliet. I den görs bedömningen att en reglering av
            distanshan ­ del med sådana alkoholdrycker som omfattas av ett
            statligt detaljhan ­ delsmonopol ska bedömas utifrån den artikel
            i fördraget om Europeiska unionens funktionssätt som handlar om
            statliga monopol och dess funk ­ tionssätt.
          </note>
          <note>
            Därmed görs en annan bedömning än den som Alkoholleveransutredningen
            gjorde. Det är mot den bakgrunden som promemorian alltså föreslår
            att den som vill föra in alkoholdrycker till Sverige själv ska
            anlita transportören.
          </note>
          <note>
            Alkoholleveransutredningen föreslog vidare att ett förbud införs
            mot att i kommersiellt syfte främja privatinförsel av alkoholdrycker.
            Förslaget innebär dock att en utländsk säljare även fortsättningsvis
            har möjlighet att marknadsföra sina produkter i enlighet med svensk
            marknadsföringslagstiftning.
          </note>
          <note>
            Förslaget om att införa ett främjandeförbud mottogs positivt
            av de flesta remissinstanser. Dock framfördes att främjandeförbudet
            också bör omfatta den utländske säljaren.
          </note>
          <note>
            Skälet till förslagets utformning är att utredaren ansåg att
            en reglering som hindrar en utländsk säljare från att främja försäljningen
            av egna alkoholdrycker, vilket är lagligt när det gäller drycker
            som tillhandahålls genom Systembolaget, skulle innebära en otillåten
            diskriminering enligt EU:s regelverk.
          </note>
          <note>
            Redan i dag råder ett förbud mot att bedriva sådan försäljningsverksamhet
            av alkoholdrycker i Sverige som inkräktar på Systembolagets ensamrätt.
            Som utredningen också konstaterar skulle sannolikt en del av de
            verksamheter och affärsupplägg som utvecklats under senare år
            vid en rättslig prövning kunna visa sig inkräkta på detaljhandelsmonopolet.
          </note>
          <note>
            Främjandeförbudet syftar till att hindra att svenska ekonomiska
            intressen främjar privatinförsel av alkohol. Förbudet upprätthåller
            på så vis den bärande principen bakom det svenska detaljhandelsmonopolet,
            nämligen desintresseringsprincipen. Den innebär att det i Sverige
            inte ska finnas några ekonomiska intressen i detaljhandelsled
            som kan bidra till ökad försäljning och därmed ökad alkoholkonsumtion.
          </note>
          <note>
            För att sammanfatta svaret på Lars-Axel Nordells frågor: Inom
            Reger ­ ingskansliet bereds nu en lämplig reglering av distanshandel
            med alkoholdrycker i Sverige. Som underlag för detta arbete ligger
            förslagen som har lämnats av Utredningen om tillsyn av marknadsföring
            och e-handel med alkoholdrycker m.m., förslagen som har lämnats
            av Alkoholleveransutredningen och förslaget som finns i den departementspromemoria
            som Nordell hänvisar till i sin fråga. Jag vill inte föreg ripa
            den beredning av förslagen som nu pågår.
          </note>
          <note>
            Avslutningsvis håller jag med Lars-Axel Nordell om vikten av
            att säkerställa legitimiteten för det svenska detaljhandelsmonopolet.
            Skyddet för folkhälsan är det svenska detaljhandelsmonopolets
            huvudsakliga motivering. Skyddet för folkhälsan är också motivet
            bakom den svenska alkoholregleringen, och detta ska även fortsättningsvis
            vara ledstjärnan i utvecklingen av den svenska alkoholpolitiken.
          </note>
          <note type="speaker">
            Anf. 110 LARS-AXEL NORDELL (KD):
          </note>
          <note>
            Herr talman! Jag tackar statsrådet för svaret.
          </note>
          <note>
            Ur folkhälsosynpunkt innebär ökad totalkonsumtion av alkohol
            en ökning av alkoholskadorna i samhället. En minskad konsumtion
            borde innebära en minskning av alkoholskadorna.
          </note>
          <note>
            Dagens ungdomar dricker mindre alkohol. Detta tillsammans med
            en högre debutålder borde innebära att vi inte kommer att rekrytera
            människor med stora alkoholproblem ur just den gruppen framöver.
          </note>
          <note>
            Ett av de viktiga verktygen för att sänka totalkonsumtionen av
            alkohol är att begränsa tillgängligheten. I Sverige har vi därför
            ett framgångsrikt verktyg genom Systembolaget. Ett övergivande
            av detaljhandelsmonopolet skulle innebära stora negativa konsekvenser
            för folkhälsan.
          </note>
          <note>
            I min interpellation hänvisar jag till vad Folkhälsomyndigheten
            har kommit fram till skulle hända om detaljhandelsmonopolet avskaffades.
            Det skulle bland annat bli en drastisk ökning av dödsfall, misshandelsfall
            och sjukskrivningar. Detta är den andra undersökning av detta
            som Folkhälsomyndigheten har gjort.
          </note>
          <note>
            En forskarrapport från Stockwell nu i maj visar på ännu allvarligare
            siffror. Misshandelsfallen skulle öka med 29 000 fall per år,
            rattfyllerifallen skulle öka med 8 000 per år och antalet alkoholrelaterade
            inläggningar på sjukhus skulle öka med 30 procent om tillgängligheten
            på alkohol ökar. De alkoholrelaterade dödsfallen skulle öka med
            1 400 per år och självmorden med hela 42 procent. Det är skrämmande
            och mycket oroande siffror.
          </note>
          <note>
            För att detta inte ska inträffa behöver regeringen arbeta aktivt
            med att upprätthålla ett väl fungerande detaljhandelsmonopol.
          </note>
          <note>
            Ett av de största hoten är den växande distanshandeln av alkohol,
            där ett mindre antal aktörer har börjat etablera nya sätt att
            kringgå den nuvarande lagstiftningen.
          </note>
          <note>
            Det är utmärkt att statsrådet i sitt svar så tydligt markerar
            att vi i Sverige måste kunna säkerställa legitimiteten för det
            svenska detaljhandelsmonopolet. Det är bra och berömvärt.
          </note>
          <note>
            Samtidigt vet vi inte om och i så fall vilka skarpa förslag som
            reger ­ ingen planerar. Kan det handla om ett främjandeförbud
            i likhet med det som planeras på spelområdet? Det är också oklart
            om regeringen planerar att införa restriktioner mot kommersiell
            förmedling av alkohol och vilka restriktioner som i så fall övervägs.
          </note>
          <note>
            Jag vill gärna ha ett svar på detta.
          </note>
          <note type="speaker">
            Anf. 111 Socialförsäkringsminister ANNIKA STRANDHÄLL (S):
          </note>
          <note>
            Herr talman! Jag tackar Lars-Axel Nordell för en utmärkt och
            viktig interpellation. När svaret på interpellationen formulerades
            kunde jag konstatera att vi är överens på i princip alla punkter.
          </note>
          <note>
            Även om det blev ett långt svar vill jag understryka att vi är
            helt överens om vikten av att säkerställa legitimiteten för det
            svenska detaljhandelsmonopolet.
          </note>
          <note>
            Att skydda folkhälsan är det huvudsakliga motivet bakom detaljhandelsmonopolet.
            Vi vet hur viktigt det är, och vi är mycket glada över att alkoholdebuten
            och konsumtionen har förändrats och att unga i dag dricker betydligt
            mindre.
          </note>
          <note>
            När jag senast var med på Nordiska ministerrådet och träffade
            mina nordiska kollegor kunde vi konstatera att man i de länder
            som upprätthåller någon form av monopol ser denna utveckling –
            en utveckling som man inte ser på andra håll runt om i världen.
            Den är mycket glädjande och viktig att värna.
          </note>
          <note>
            Det var mycket intressant att ta del av siffrorna i den rapport
            från Stockwell som Lars-Axel Nordell hänvisade till. De bekräftar
            ytterligare vikten av att vi i Sverige arbetar gemensamt för att
            vidmakthålla vårt detaljhandelsmonopol.
          </note>
          <note>
            När det gäller Lars-Axel Nordells konkreta frågor kommer jag
            inte i detalj att föreg ripa den beredning av förslagen som pågår.
            Men underlaget för det arbete som pågår på Socialdepartementet
            är som sagt förslagen som har lämnats av Utredningen om tillsyn
            av marknadsföring och e-handel med alkoholdrycker m.m., förslagen
            som har lämnats av Alkoholleverans ­ utredningen och förslaget
            i den promemoria som har tagits fram av Social ­ departementet.
          </note>
          <note>
            Så här långt kan jag vara tydlig med att detta innebär att regeringen
            inte har tagit ställning mot Alkoholleveransutredningens förslag
            om ett främjandeförbud. Förslaget bereds nu tillsammans med de
            övriga inom Regeringskansliet. Avsikten är att förslaget ska tas
            om hand i den lagrådsremiss som nu planeras, och som jag sa ingår
            också de tidigare förslag som rör tillsyn av distanshandeln.
          </note>
          <note>
            Jag tror att vi i grund och botten är väldigt överens i våra
            ambitioner.
          </note>
          <note type="speaker">
            Anf. 112 LARS-AXEL NORDELL (KD):
          </note>
          <note>
            Herr talman! Tack för svaret!
          </note>
          <note>
            Statsrådet har tydligt markerat att vi är överens om ambitionen.
            Det tycker jag låter jättebra. Alkoholen är inte vilken vara som
            helst. Det är därför vi har denna lagstiftning och monopolet i
            form av Systembolaget – annars skulle vi inte ha det.
          </note>
          <note>
            För att vi ska klara av det hot som nu tornar upp sig är det,
            som jag ser det, två pusselbitar som saknas och som jag tydliggör
            i min interpellation: främjandeförbudet och restriktionerna mot
            dem som nu försöker kringgå monopolet. Dessa två bitar saknas.
            Genom att agera mot distanshandeln värnas det svenska alkoholmonopolet
            och därmed folkhälsan.
          </note>
          <note>
            Det som är intressant, menar jag, är främjandeförbudet, som vi
            nu diskuterar också på spelområdet, som är ett allvarligt hot
            mot människors hälsa. Redan i dag vet vi som sagt att det finns
            affärsmodeller som kringgår monopolet på detta område, och därför
            brådskar det. Jag skulle gärna vilja veta om den lagrådsremiss
            som planeras kommer i närtid.
          </note>
          <note type="speaker">
            Anf. 113 Socialförsäkringsminister ANNIKA STRANDHÄLL (S):
          </note>
          <note>
            Herr talman! Som sagt är kreativiteten stor när det gäller att
            hitta vägar för att kringgå vårt detaljhandelsmonopol. I grund
            och botten förbereds en lagrådsremiss, som kommer i närtid. Jag
            har inte det exakta datumet, men det blir i varje fall i närtid.
          </note>
          <note>
            Vi har egentligen alla fakta på bordet som vi behöver i dag –
            i de tidigare utredningar som gjorts och i det pm som tagits fram
            av Socialdepartementet och som baserar sig på den nya EU-dom som
            kommit på detta område.
          </note>
          <note>
            Detta är de svar jag har att ge i den här delen i dag. Återigen
            kan jag bara understryka att vi utan tvekan är överens om att
            vi vill värna vårt detaljhandelsmonopol. Vi ser värdet av det.
            Vi ser också att vi har en situa ­ tion där allt fler unga debuterar
            allt senare när det gäller alkoholkonsum ­ tion, och det är väldigt
            bra.
          </note>
          <note>
            Vi är visa av erfarenheten. Det räcker att titta ut i vår omvärld
            för att se omfattningen av de alkoholskador som förekommer i andra
            länder och allt som följer av det. Där vill vi inte landa igen.
          </note>
          <note>
            Jag stannar där och hoppas att vi kan vara nöjda så långt.
          </note>
          <note type="speaker">
            Anf. 114 LARS-AXEL NORDELL (KD):
          </note>
          <note>
            Herr talman! Vi kan glädja oss åt att konsumtionen har gått ned
            för ungdomar. Samtidigt kan vi inte slå oss till ro , för det
            är inte självklart att utvecklingen fortsätter. Jag har varit
            med när konsumtionen ökade ständigt, år efter år. Det kom en topp,
            och så gick den ned. Den fortsätter att gå ned, och i dag är det
            den lägsta konsumtion som någonsin uppmätts för ungdomar sedan
            man började mäta på 70-talet.
          </note>
          <note>
            Det är bra att statsrådet har noterat Tim Stockwell och den forskargrupp
            som nu har lämnat sin studie. De skickar med tre råd som jag skulle
            vilja nämna här. De säger: Behåll Systembolagets monopolställning,
            öppna inte upp för alternativa försäljningsvägar och inför minimipriser
            på alkohol! De har exempel på när minimipriser har varit framgångsrika.
            Det har vi inte haft i Sverige. Systembolaget kan inte själva
            bestämma om minimipriser, utan det är en politisk fråga.
          </note>
          <note>
            Jag tycker att det är ett intressant inspel från dem, och kanske
            är det ytterligare en pusselbit för att komma åt problemen på
            detta område.
          </note>
          <note type="speaker">
            Anf. 115 Socialförsäkringsminister ANNIKA STRANDHÄLL (S):
          </note>
          <note>
            Herr talman! Jag konstaterar avslutningsvis att vi ser fram emot
            att återkomma med en lagrådsremiss.
          </note>
          <note>
            Jag tackar för en bra debatt och hoppas att vi ska kunna hålla
            i vårt detaljhandelsmonopol under en god tid framöver.
          </note>
          <note>
            Överläggningen var härmed avslutad.
          </note>
          <note>
            § 16 Svar på interpellation 2016/17:493 om nordiskt forskningssamarbete
            om missbruk och beroendefrågor
          </note>
          <note type="speaker">
            Anf. 116 Socialförsäkringsminister ANNIKA STRANDHÄLL (S):
          </note>
          <note>
            Herr talman! Pernilla Gunther har frågat Gabriel Wikström vilka
            initiativ han är beredd att ta för att följa upp och främja forskningssamarbete
            på nordisk nivå kring missbruk och beroendefrågor.
          </note>
          <note>
            Arbetet inom regeringen är nu så fördelat att det är jag som
            ska svara på interpellationen.
          </note>
          <note>
            Sverige ska vara en ledande kunskapsnation och ett av världens
            främsta forsknings- och innovationsländer. Därför har regeringen
            höjt anslagen för forskning med 390 miljoner kronor för 2017 och
            föreslår en fortsatt ökning av anslagen till en nivå på drygt
            2,8 miljarder år 2020.
          </note>
          <note>
            Forte är den myndighet under Socialdepartementet som finansierar
            forskning om hälso- och sjukvård samt socialtjänst i Sverige.
            Varje år förmedlar Forte ca 550 miljoner kronor till både grundläggande
            och behovsstyrd forskning. Forte fördelar också pengar med syfte
            att stimulera forskningssamarbeten över gränserna, både inom EU
            och i övriga världen. Forte stöder olika nordiska forskningssamarbeten.
          </note>
          <note>
            Regeringen har beslutat att öka resurserna till Forte med successiva
            anslagsökningar från och med 2017 upp till 175 miljoner kronor
            2020 för att bidra till att dels förbättra kunskapsläget inom
            socialtjänsten, dels öka kunskapen om styrningen av hälso- och
            sjukvård och socialtjänst.
          </note>
          <note>
            Forte utlyser i år 30 miljoner kronor över tre år för forskning
            om alkohol, narkotika, dopning, tobak och spel. Ansökningarna
            bedöms av internationella expertpaneler. Bedömningen av vilka
            ansökningar som ska tilldelas medel ur de anslag som regeringen
            avsatt sker i konkurrens, och det är viktigt att bedömningarna
            sker på vetenskapliga grunder.
          </note>
          <note>
            Det nordiska forskningssamarbetet utformas huvudsakligen utifrån
            de nordiska forskningsrådens aktuella prioriteringar med Nordforsk
            i en koordinerande roll.
          </note>
          <note>
            Nordisk samordning av forskning kring missbruk är något som Nordiska
            rådet lyft fram som ett prioriterat område, en syn som delas av
            Nordiska ministerrådet såväl som den svenska regeringen.
          </note>
          <note>
            Nordiska ministerrådets insatser för nordiskt forskningssamarbete
            vad gäller missbruk pågår bland annat genom institutionen Nordens
            välfärdscenter, NVC, där verksamheten innefattar forskningskoordinering
            och kunskapsspridning på alkohol- och narkotikaområdet.
          </note>
          <note>
            Regeringen har, som en del i en nordisk samfinansiering, beviljat
            Nor ­ dens välfärdscenter 35 000 euro för utgivning av Nordic
            Studies on Alco ­ hol and Drugs, NAD, 2017. Regeringen sätter
            stort värde på det nordiska samarbetet, och NAD är en viktig kanal
            för förmedling av forskning inom ett centralt folkhälsoområde.
            Tidskriften bidrar till att skapa ett nordiskt mervärde och till
            att bevara den position som nordisk forskning inom alko ­ hol
            ‑ , narkotika ‑ , dopnings- och tobaksområdet har internationellt.
          </note>
          <note>
            NVC främjar och utvecklar också nordiskt samarbete inom alkohol-
            och narkotikaforskning samt forskning om andra beroendeframkallande
            medel i de nordiska länderna. De nordiska ländernas myndigheter
            samverkar även om narkotikafrågor genom ett informellt narkotikaforum
            med representanter från ländernas centrala myndigheter, som träffas
            årligen.
          </note>
          <note>
            Sammanfattningsvis kan konstateras att betydande resurser avsätts
            för att främja forskning inom de områden frågeställaren nämner
            och att samarbeten mellan de nordiska länderna är väl utvecklade.
          </note>
          <note type="speaker">
            Anf. 117 PENILLA GUNTHER (KD):
          </note>
          <note>
            Herr talman! Jag tackar statsrådet för svaret. Naturligtvis är
            det avsevärda pengar som satsas på detta område, och Forte är
            väl känt och har gott renommé.
          </note>
          <note>
            Själva innehållet i min fråga gäller ett beslut som togs medan
            jag själv var ordförande i Nordiska rådets välfärdsutskott 2015.
            Jag hade då fått propåer från olika nordiska forskare – faktiskt
            från hela Norden – och de tog själva initiativ till att vilja
            ha ett nätverk och ett forskningssamarbete. Det var inte så att
            de krävde att en massa pengar skulle anslås, utan de ville mer
            eller mindre få ersättning för resor för att de skulle kunna mötas.
          </note>
          <note>
            Det ledde till ett förslag som togs upp i välfärdsutskottet.
            Det togs också upp under Nordiska rådets session och tillstyrktes.
            Sedan gick det helt plötsligt mycket snabbt. Man fick besked från
            Nordiska ministerrådet bara någon månad efteråt. Det brukar sällan
            gå så fort. Det sas att Nordens välfärdscenter inte jobbar med
            detta, utan man jobbar mycket med forskningskoordinering, kunskapsspridning
            och så vidare. Så är det absolut. Det skulle i och för sig räcka.
            Men man ansåg inte att det skulle finnas resurser till någon form
            av forskning.
          </note>
          <note>
            Då känner jag – det är egentligen grunden till min fråga till
            statsrådet – att det är lite bekymmersamt när man tar beslut i
            Nordiska rådet, som ändå är ett demokratiskt forum för de nordiska
            ländernas parlamentariker att faktiskt enas om vissa frågor, som
            sedan så lättvindigt kan avslås eller avfärdas. Jag vet ärligt
            talat inte om frågan har varit uppe i själva ministerrådet, eller
            är detta helt enkelt ett tjänstemannautkast och att man inte tycker
            att man ska bekymra ministrarna med detta förslag? Jag vet inte
            hur det är, och det känner jag är mycket otillfredsställande.
          </note>
          <note>
            Jag har fått propåer från andra runt omkring som undrat vad som
            hände med förslaget. Det gick till och med igenom på sessionen,
            men sedan försvann det bara på något sätt. Då minskar också motivationen
            och incitamenten för att man ska agera på nordisk nivå om det
            ändå inte spelar någon roll. Det tycker jag personligen är ganska
            farligt för demokratin. Då blir det något slags skensammankomst
            som man har när man träffas vid Nordiska rådets sessioner. Jag
            avslutade mitt uppdrag i presidiet för Nordiska rådet i april.
            Jag känner mig därför ganska fri att ändå följa upp det som jag
            själv har varit med att besluta om.
          </note>
          <note>
            Min fråga kvarstår alltså: Hur kunde man få igenom detta?
          </note>
          <note type="speaker">
            Anf. 118 Socialförsäkringsminister ANNIKA STRANDHÄLL (S):
          </note>
          <note>
            Herr talman! Jag tackar Penilla Gunther för att hon har skrivit
            denna interpellation och för att hon ställer dessa frågor. Jag
            förstår mycket väl att hon gör det . Detta har naturligtvis också
            föranlett oss på departementet att nogsamt undersöka vad det är
            som har skett i detta fall.
          </note>
          <note>
            Jag ska försöka göra en liten beskrivning som kanske inte kommer
            att resultera i ett helt tillfredsställande svar men som kanske
            åtminstone kastar ett visst ljus på denna fråga.
          </note>
          <note>
            Penilla Gunther har tidigare medverkat i Nordiska rådets välfärdsutskott.
            Vad jag förstår var det i samband med att välfärdsutskottet arrangerade
            ett nordiskt seminarium i februari 2015, där man bland annat diskuterade
            möjligheten att utveckla det nordiska samarbetet inom missbruksbehandling,
            som man kom överens om på mötet att det var tydligt att det fanns
            ett behov av ett mer formellt forskningssamarbete kring droger
            och missbruk. Detta togs sedan vidare, precis som Penilla Gunther
            säger.
          </note>
          <note>
            Representanterna för mittengruppen i Nordiska rådet föreslog
            rådet för det första att rekommendera ministerrådet att arbeta
            för ökad kunskap och bättre behandling av missbruk och för det
            andra att ta initiativ till ett gemensamt nordiskt kliniskt forskningsnätverk
            om missbruk. Vad jag förstår blev beslutet från Nordiska rådet
            att dels rekommendera ministerrådet att anta dessa föreslagna
            att-satser men också att lägga till ytterligare en som handlade
            om att Nordiska ministerrådet, eller ministern på området, ska
            göra en årlig redogörelse för det nordiska samarbetet på narkotikaområdet
            i ett passande forum. Det är så som det har framförts till mig.
          </note>
          <note>
            Vad jag också förstår, när vi gräver lite ytterligare i detta,
            är att det i Nordiska rådets betänkande över meddelanden om rekommendationer
            också framgår att Nordiska ministerrådet för social- och hälsopolitik
            delar målsättningarna och att faktiskt två av de tre att-satserna
            har uppfyllts. Det som dock inte har uppfyllts är, precis som
            Penilla Gunther mycket riktigt säger, förslaget om att ta initiativ
            till att inrätta ett gemensamt nordiskt kliniskt forskningsnätverk
            om missbruk. Det är, enligt mina underlag, på grund av att ministerrådet
            på detta område inte hade tillräckliga resurser för att prioritera
            en klinisk forskningsinsats inom detta område. Ministerrådet föreslog
            att frågan om samarbetet skulle tas upp igen på det nordiska narkotikaforumets
            årliga möte som ägde rum den 14–15 september 2016. Men när vi
            efterhör med NVC uppger de att denna fråga inte togs upp i samband
            med detta.
          </note>
          <note>
            Jag vill under denna interpellationsdebatt passa på att ställa
            en fråga till Penilla Gunther. Det som jag hör att Penilla Gunther
            nu säger är att avsikten i grund och botten inte var att starta
            några nya och dyra forskningsinsatser utan att starta ett nätverk
            för kunskapsutbyte på detta område. Har jag uppfattat det rätt?
          </note>
          <note type="speaker">
            Anf. 119 PENILLA GUNTHER (KD):
          </note>
          <note>
            Herr talman! Ja, det är rätt uppfattat. Jag tackar statsrådet
            för den utmärkta genomgången. Det är precis detta som har efterfrågats.
          </note>
          <note>
            Det som jag tycker är lite sorgligt i denna historia är just
            att det har funnits en vilja hos dem som är aktivt engagerade
            att ha detta nätverk. De tog själva detta initiativ efter denna
            konferens och sa att de tyckte att detta var kul, intressant och
            viktigt och att de skulle kunna utbyta erfarenheter från hela
            Norden. Forskningsresultaten finns redan på respektive universitet,
            sjukhus och forskningsinstitutioner. Det handlade mer om att dessa
            främsta forskare behöver mötas på något sätt.
          </note>
          <note>
            Man kan säga att det årliga narkotikaforumet naturligtvis kan
            vara ett forum. Men här var det lite bredare än så.
          </note>
          <note>
            Vi vet, inte minst med anledning av den tidigare interpellationsdebatten
            om alkohol, att detta är gränslöst. Därmed får vi också de bekymmer
            som alkoholen och andra droger medför. Det är klart att alla nordiska
            länder inte hanterar dessa frågor på liknande sätt. Men vi har
            fortfarande i Norden, och förhoppningsvis även en lång tid framöver,
            en rörlighet mellan länderna med arbetskraft och annat som jag
            tror skulle göra att detta faktiskt skulle ha gynnat den gemensamma
            missbruksvården i de olika länderna.
          </note>
          <note>
            Vi ska också komma ihåg att Norden består av tre självstyrande
            områden som inte har egna resurser utan är beroende av länderna
            runt omkring. Inte minst Grönland har ju stora problem med missbruk;
            när jag var där för två år sedan blev jag verkligen både ledsen
            och allvarligt bekymrad över många av de sociala situationerna.
          </note>
          <note>
            Om vi hade fått till det här nätverket och om Sverige hade kunnat
            bidra till att dra i de här tåtarna tror jag att vi kanske hade
            kommit lite högre upp med den här diskussionen om alkohol och
            droger – även inom EU. Detta är nämligen någonting som berör oss
            alla. Vi har också många goda forskare på området, så vi har definitivt
            inget att skämmas över – tvärtom. Att vi gemensamt kanske skulle
            kunna vara en nordisk föregångare på det här området i EU är ju
            någonting jag gärna hade sett bli verklighet.
          </note>
          <note>
            Problematiken som jag upplever den är just det här att när vi
            går igenom olika saker i Nordiska rådet vet man sedan inte riktigt
            var det hamnar. Det känns som att alla eller ingen har ett ansvar
            för att det följs upp. Det är ju någonting som måste tas tag i,
            känner jag, från regeringens sida. Frågan till statsrådet är därför:
            Hur går vi vidare med detta? Om det egentligen inte är pengar
            det handlar om, hur kan vi göra någonting åt det?
          </note>
          <note type="speaker">
            Anf. 120 Socialförsäkringsminister ANNIKA STRANDHÄLL (S):
          </note>
          <note>
            Herr talman! När jag sätter mig in i den här specifika frågan
            och följer de turer som har varit kan jag konstatera att det inte
            finns någon som egentligen har varit emot någonting någonstans.
            Jag kan verkligen känna stor respekt för den frustration du känner
            i detta, Penilla Gunther, för det är inte heller så att det har
            fattats något annat beslut än det som var rekommendationen från
            Nordiska rådet.
          </note>
          <note>
            Det enda jag kan se i detta är att man hänvisar till att den
            här delen av de tre rekommendationerna inte har genomförts därför
            att man någonstans har konstaterat att det inte finns resurser.
            Jag vet inte exakt var det har konstaterats någonstans. Jag kan
            också se att frågan om samarbetet uppenbarligen skulle ha tagits
            upp på Nordiskt narkotikaforums årliga möte i september, men av
            någon anledning lyftes inte frågan upp.
          </note>
          <note>
            Mitt svar på frågan hur vi går vidare från dagens interpellationsdebatt
            är därför, något kortfattat, att jag givetvis får ta med mig frågan
            igen och helt enkelt komma tillbaka med ett besked om hur vi ska
            göra. Det är nämligen inte någonstans i detta som beslutet eller
            rekommendationen har fallit, utan den har uppenbarligen inte varit
            uppe någonstans. Man har inte diskuterat hur detta ska tas vidare.
            Jag får helt enkelt ta på mitt ansvar att se till att så sker,
            så att vi kan få ett tydligt ställningstagande i frågan.
          </note>
          <note>
            Jag tänker också på det du säger, Penilla Gunther, om att detta
            är ett önskemål som har uttryckts från dem som själva är aktiva
            i frågorna. Det är ett behov som uppenbarligen har varit väldigt
            tydligt. Det får vi ha respekt för, och vi får fundera på hur
            vi i sådana fall ser till att möjliggöra detta. Det finns många
            olika sätt man kan möjliggöra detta på.
          </note>
          <note type="speaker">
            Anf. 121 PENILLA GUNTHER (KD):
          </note>
          <note>
            Herr talman! Tack för det positiva beskedet, statsrådet! Jag
            tror verkligen att det kommer att glädja dem som har varit initiativtagare
            till detta att få höra att ministern ämnar komma tillbaka med
            någon typ av åtgärd. Jag tänker alltid att vi som politiker ska
            vara väldigt glada när folk tar egna initiativ, vill hjälpa till
            och vill göra bra saker. Det var så tydligt på konferensen och
            på mötet att man ville jobba ihop. Det är inte ofta vi får uppleva
            att det just blir så genuint och att vi faktiskt ser att man är
            beredd att lägga ned tid för att det ska bli någonting.
          </note>
          <note>
            Jag kan alltså bara tacka för svaret. Jag ser fram emot att få
            någon typ av besked om hur detta kommer att tas upp. Jag vet att
            många har varit intresserade av den här debatten och säkert kommer
            att kolla på den på nätet, och de kommer som sagt säkert också
            att vara tacksamma för det besked ministern ger.
          </note>
          <note type="speaker">
            Anf. 122 Socialförsäkringsminister ANNIKA STRANDHÄLL (S):
          </note>
          <note>
            Herr talman! Tack för en bra debatt och för att du väckte frågan,
            Penilla Gunther! Som jag sa – jag tror att det var i mitt första
            inlägg – känns det ju som att det någonstans på vägen har blivit
            någon form av missförstånd kring vad det är som ska genomföras.
            I de underlag jag har står det nämligen att det handlar om att
            man inte hade tillräckliga resurser för att prioritera en klinisk
            forskningsinsats inom detta område. Någonstans verkar det därför
            ha varit en viss förbistring kring vad det var som skulle göras.
          </note>
          <note>
            Som sagt: Jag tar frågan med mig, och jag kommer att se till
            att den tas om hand och att det levereras ett tydligt besked.
          </note>
          <note>
            Överläggningen var härmed avslutad.
          </note>
          <note>
            § 17 Svar på interpellation 2016/17:507 om rehabilitering för
            strokepatienter
          </note>
          <note type="speaker">
            Anf. 123 Socialförsäkringsminister ANNIKA STRANDHÄLL (S):
          </note>
          <note>
            Herr talman! Penilla Gunther har frågat mig hur jag avser att
            agera för att strokepatienter ska få en rehabilitering som både
            är lika i hela landet och bygger på den allra senaste forskningen.
          </note>
          <note>
            Stroke är en av våra stora folksjukdomar och kräver insatser
            från såväl kommuner som landsting. Det är viktigt att de kvinnor
            och män som drabbats av stroke får en sakkunnig och omsorgsfull
            vård och omsorg i överensstämmelse med vetenskap och beprövad
            erfarenhet. Vården och omsorgen ska också ges på lika villkor
            och efter behov, oavsett var någonstans i landet man bor.
          </note>
          <note>
            Jag vill betona att det i första hand är kommuner och landsting
            som har ansvar för att erbjuda en samordnad och kunskapsbaserad
            vård och omsorg. Detta är förstås en stor utmaning, och regeringen
            har därför tagit flera initiativ för att stödja kommuner och landsting
            i detta arbete.
          </note>
          <note>
            Socialstyrelsen har tagit fram nationella riktlinjer för strokesjukvård
            som innehåller rekommendationer om prevention, diagnostik, behandling
            och rehabilitering.
          </note>
          <note>
            I syfte att säkerställa att befolkninge n erbjuds kunskapsbaserad
            hälso ‑ och sjukvård beslutade regeringen i december 2015 att
            tillsätta en utredning med uppdrag att överväga och lämna förslag
            till hur en ökad följsamhet till de nationella kunskapsstöden
            i hälso- och sjukvården kan uppnås. Utredningen ska lämna sitt
            slutbetänkande den 1 juni 2017. Inom landsting och regioner pågår
            också ett arbete för att etablera en struktur som ska stödja kunskapsstyrning
            på olika nivåer inom hälso- och sjukvården.
          </note>
          <note>
            Under våren har regeringen dessutom lämnat en proposition till
            riksdagen med förslag till en ny lag som ska främja bättre planering
            och samverkan mellan kommun och landsting när en patient skrivs
            ut från sjukhus och behöver fortsatta insatser i hemmet. Strokepatienter
            är en grupp som berörs av detta. Dessutom har regeringen tagit
            en rad initiativ för att bidra till en bättre och mer jämlik tillgång
            till hjälpmedel. Hjälpmedel kan bidra till oberoende och självständighet
            och är en del av rehabiliteringen.
          </note>
          <note>
            Jag vill också lyfta fram att det är viktigt att hälso- och sjukvården
            präglas av ett patientcentrerat förhållningssätt och att vården
            anpassas efter patientens individuella behov. För att stödja en
            sådan utveckling har reger ­ ingen nyligen aviserat en patientmiljard
            för snabb vård som ska bidra till en mer tillgänglig och samordnad
            vård. Därutöver har regeringen beslutat om den så kallade professionsmiljarden,
            som ska bidra till att stärka förut ­ sättningarna för landstingen
            att planera sin kompetensförsörjning och öka personalens tid för
            det patientnära arbetet. Regeringen genomför också en satsning
            på bättre vård för personer med kroniska sjukdomar.
          </note>
          <note>
            Det är min och regeringens bedömning att de processer som nu
            pågår för att säkerställa en mer kunskapsbaserad, jämlik och samordnad
            vård har potential att bidra till bättre resultat inom flera områden,
            så även när det gäller rehabiliteringen för strokepatienter.
          </note>
          <note type="speaker">
            Anf. 124 PENILLA GUNTHER (KD):
          </note>
          <note>
            Herr talman! Tack så mycket för svaret! Vi vet ju att stroke
            är en av våra stora folksjukdomar. Det sägs att det är ungefär
            30 000 per år som får en stroke. En person var 17:e minut drabbas
            alltså av en mer eller mindre allvarlig stroke i det här landet.
          </note>
          <note>
            Stroke hör också ihop med hjärtsjukdomar och neurologiska sjukdomar,
            och det är klart att det också är en st or samhällskostnad – ungefär
            18 miljarder per år enligt kvalitetsregistret Riksstroke. Internationellt
            sett är stroke den största orsaken till funktionsnedsättning och
            den tredje största orsaken till dödsfall. Det är absolut en stor
            folksjukdom, och därför handlar det om snabb vård och behandling
            när man får en stroke men också om en väldigt snabb möjlighet
            till rehabilitering.
          </note>
          <note>
            Jag känner en person som knappt hade fyllt 60 år, en egen företagare
            med verksamhet, alltid aktiv, som helt plötsligt fick en väldigt
            stor stroke. Personen bor lite utanför tätort och har inte möjlighet
            att få rehabilitering mer än möjligen en gång varannan vecka.
            Med en sådan brist på träning går det inte att återhämta sig och
            lära sig leva med de funktioner man hade tidigare. Oavsett hur
            välvilliga anhöriga är och försöker hjälpa till så mycket det
            går måste det naturligtvis finnas sjukgymnaster och andra som
            kan gå in och hjälpa till mycket fortare och oftare.
          </note>
          <note>
            Vi vet att det finns många, inte minst äldre, som kan få rehabilitering
            via hemtjänst och hemsjukvård liksom skjuts till olika vårdcentraler
            med sjukgymnast och annat när de bor hemma. Men så fort de hamnar
            på ett äldreboende liksom försvinner den där möjligheten till
            rehabiliteringsinsatser, något som är väldigt märkligt.
          </note>
          <note>
            Detta har jag märkt inte minst på min egen mor som nu är 86 år
            och har haft ett par stroke. Den möjligheten försvann just för
            att hon bor på ett äldreboende. Det kändes väldigt märkligt, för
            där finns det ändå personal dygnet om, och det borde finnas en
            reguljär möjlighet till både arbetsterapeut och sjukgymnast. Men
            så ser det inte ut över landet, och där har vi egentligen grunden
            till min fråga.
          </note>
          <note>
            Vi är ju överens om det på något sätt självklara i hälso- och
            sjukvårdslagens portalparagraf, alltså att alla ska få vård i
            rätt tid, oavsett vem man är och var man bor i landet. Vi ser
            dock gång på gång, oavsett vilken sjukdom vi pratar om, oavsett
            om det är kroniska sjukdomar, folksjukdomar eller mer sällsynta
            diagnoser, att den här problematiken finns hela tiden.
          </note>
          <note>
            Frågan är hur vi åtgärdar det. Rehabilitering borde ju också
            finnas för olika åldrar på olika sätt. Hur tillgodoser vi detta
            behov? En person i aktiv ålder och en pensionär som kanske har
            uppnått en aktningsvärd ålder har inte riktigt samma behov alla
            gånger.
          </note>
          <note type="speaker">
            Anf. 125 ANN-CHARLOTTE HAMMAR JOHNSSON (M):
          </note>
          <note>
            Herr talman! Tack, Penilla Gunther, för interpellationen och
            tack till ministern för svaret! Det är ju väldigt lite som man
            inte kan hålla med om, men så sägs det att det pågår saker och
            ting som ska förbättra situationen, problematiken ska tas om hand
            och så vidare.
          </note>
          <note>
            Jag är inte så säker på att man kommer att lösa det ändå, och
            det är inte så att jag vill vara kritisk mot regeringen. Men om
            man börjar i den ändan att en person har haft en stroke, kommer
            från sjukhuset och hamnar på rehabilitering så kan det finnas
            personal på sjukhuset som säger att vi får hoppas att personen
            hamnar på rehabiliteringsplats A i stället för B, för då kommer
            han att komma mycket längre i sin utveckling. Det finns alltså
            en väldig stor kunskap att ta till vara på ställen där man har
            väldigt goda resultat.
          </note>
          <note>
            Angående hjälpmedel är det självklart kommuner och landsting
            som har ansvaret. Det jag tänker på är om den som drabbas av en
            stroke har anhöriga eller någon annan i sin närhet som kan ta
            reda på saker. Man får nämligen söka och leta och ringa och på
            olika sätt ligga på för att få tag på dessa hjälpmedel.
          </note>
          <note>
            Penilla Gunther beskrev en person som var äldre och att insatserna
            då upphör. Det kan man tycka är märkligt om man ska underhålla
            en livskvalitet. En person som ska ta sig ut behöver till exempel
            en permobil. En sådan gör att man kommer ur ett fängelse hemmavid.
            Man kanske kan gå något steg men inte ta sig någonstans. I den
            bästa av världar finns det personer både i den kommunala världen
            och i landstingsvärlden som kan ta till vara detta och göra så
            att det händer, men jag tänker ofta så här att hur många finns
            det där ute som inte har någon och som aldrig kommer till det
            steget? För en aktiv person i 20-, 30- eller 40-årsåldern handlar
            det om att kunna åka iväg och handla, ta en pizza och komma iväg
            på saker och ting som gör att livet blir något helt annat.
          </note>
          <note>
            Det har pratats om surfplattor, det vill säga att språket för
            en del finns i surfplattan. Vi pratar om digitalisering och möjligheterna
            det ger, medan en kommun kan säga att i deras organisation är
            man inte där ännu. Man springer i en gammal organisation och känner
            inte att man har tid att tänka på det.
          </note>
          <note>
            Samtidigt finns det alltså personer som har sin värld och sina
            möjligheter i den här plattan. Regionen eller landstingen erbjuder
            utbildning till kommunen, men kommunen vet inte om eller förstår
            inte ens att de ska hjälpa till med detta. På så sätt kan en person
            fastna mellan en logoped, en region och en kommun där alla säger
            sig ha försökt nå varandra men där det ändå inte har hänt någonting
            på tre år, fastän personens hela språk finns i detta.
          </note>
          <note>
            Jag blir så beklämd när jag tänker på att det är så beroende
            av att det finns någon som hjälper till. Det jag skulle önska
            är att det på något vis fanns en Maslows behovstrappa, att man
            efter att någon fått till exempel en stroke, som vi har pratat
            om i dag, antingen från sjukvårdssidan eller från den kommunala
            sidan går in och säger att nu har patienten kommit så här långt,
            så nu är det dags för det här hjälpmedlet eller att tillgodose
            det här behovet. På så sätt skulle det alltid finnas en garanti
            för den enskilde att komma vidare och inte bli sittande och vara
            beroende av att det finns någon annan som kan göra det.
          </note>
          <note type="speaker">
            Anf. 126 Socialförsäkringsminister ANNIKA STRANDHÄLL (S):
          </note>
          <note>
            Herr talman! Jag tror definitivt att när det gäller beskrivningen
            av de problem som vi har att lösa står vi ganska nära varandra.
            Vi ser att det är så här verkligheten ser ut för väldigt många.
          </note>
          <note>
            Detta kan vi konstatera. Sedan är frågan vilka mått och steg
            som tar oss i rätt riktning för att de personer som verkligen
            behöver insatser ska kunna få det snabbt och att det är en god
            kvalitet på de insatser som görs.
          </note>
          <note>
            Som jag också sa inledningsvis är det kommunerna och landstingen
            som har ansvaret. Vi ser också vilken stor utmaning detta är.
            Det är också därför som regeringen har tagit flera olika initiativ
            för att stötta och förbättra på olika sätt. Vi vet att i det akuta
            skedet på sjukhus krävs ofta omfattande rehabiliterande, medicinska
            och sociala insatser samt hjälpmedel. Där det många gånger blir
            svårt att få till den välfungerande rehabiliteringen är att få
            till den goda samverkan mellan de olika aktörerna. Det är där
            det ofta skär sig.
          </note>
          <note>
            Ni känner kanske till, och jag refererade också till det i mitt
            svar på interpellationen, att regeringen nu under våren har lämnat
            en proposition med ett förslag till en ny lag, den så kallade
            betalningsansvarslagen. Där är själva syftet att ytterligare främja
            att vården och socialtjänsten fungerar mer samspelt för enskilda
            som skrivs ut från sjukhus.
          </note>
          <note>
            Förslaget tydliggör bland annat att både socialtjänst och primärvård
            måste börja planera tidigt för patientens utskrivning. Man ska
            som huvudmän komma överens om riktlinjerna för samverkan. Man
            ska göra överenskommelser med varandra om tidpunkt för kommunens
            betalningsansvar samt vilka belopp som ska betalas etcetera. Det
            här är en lagstiftning som föreslås träda i kraft den 1 januari
            2018 och som vi tror skulle kunna vara ett steg i rätt riktning.
          </note>
          <note>
            Sedan är det så lyckligt eller olyckligt – jag vet inte hur jag
            ska uttrycka mig – att den hjälpmedelsutredning som regeringen
            har tillsatt lämnar sitt betänkande i morgon den 31 maj. Där är
            själva grundfundamentet att den ska föreslå just hur tillgången
            till hjälpmedel ska kunna bli mer likvärdig över landet och hur
            samverkan ska kunna bli bättre i den specifika frågan. Vi får
            se någonstans vad man har kommit fram till där.
          </note>
          <note>
            Ni känner säkert också till att vi har tillsatt en utredning
            som ska överväga om nationella riktlinjer ska göras obligatoriska.
            Den utredningen kommer den 1 juni, så den kommer väl i övermorgon.
            Det är ett antal saker som är på gång.
          </note>
          <note>
            Jag vill också lyfta upp något som jag tycker är väldigt viktigt.
            Det är det initiativ som huvudmännen nu har tagit under våren.
            De har gemensamt beslutat att delta i och finansiera en gemensam
            och sammanhållen struktur för kunskapsstyrning. Det är ingenting
            som regeringen har ålagt dem, utan det är ett eget initiativ.
            Det tycker jag är bra och ändå steg i rätt riktning.
          </note>
          <note>
            Jag hinner inte gå in på de olika delarna. Men jag vill avslutningsvis
            nämna att vi har kronikersatsningen som vi har lagt resurser på.
            Den ska främja utvecklingen inom områdena kunskapsbaserad vård,
            patientcentrerad vård, prevention och tidig uppmärksamhet. Jag
            kan komma tillbaka till detta i mitt nästa inlägg.
          </note>
          <note type="speaker">
            Anf. 127 PENILLA GUNTHER (KD):
          </note>
          <note>
            Herr talman! Den utredning som ska lämna sitt slutbetänkande
            om na ­ tionella riktlinjer den 1 juni är jätteviktig. Jag ser
            verkligen fram emot vad som skulle kunna göras med det. Jag har
            varit med i ett antal sammanhang de senaste åren där man säger
            att nationella riktlinjer är jättebra. Men de uppdateras inte
            tillräckligt. Därför vill man mer eller mindre inte använda dem
            i landsting och regioner. Sedan finns det alltid de som tycker
            att de ändå gör saker bäst själva. Det är en annan fråga.
          </note>
          <note>
            Själva riktlinjerna och standardiserade vårdförlopp inom inte
            minst cancervården är jätteviktigt. Jag tror också att det skulle
            kunna överföras på många andra insatser för olika typer av sjukdomar.
            Jag medverkade på en konferens om prostatacancer för någon månad
            sedan. Där var en läkare med som talade just om att i England
            är national guidelines obligatoriskt.
          </note>
          <note>
            Som patient kan man också ställa frågan till behandlande läkare
            hur man har fått sin vård kontra riktlinjerna. Man har ett patientinflytande
            där man tydligt ser de insatser som görs kontra det som är beslutat.
            Ska man som läkare avvika från de riktlinjerna får man i så fall
            gå till överordnade för att få bekräftat att det är okej.
          </note>
          <note>
            Med den spridda skur av landsting och insatser som vi har i det
            här landet hade det varit otroligt välkommet både för patienter
            och för profes ­ sionen i sig. Man har åtminstone något som man
            kan förhålla sig till.
          </note>
          <note>
            Tar vi just strokepatienterna är de nu på något sätt spridda
            i alla åldrar känns det som. Det har blivit alltmer medelålders
            personer och personer i yngre medelålder n som drabbas av stroke.
            Det har säkert sin orsak i stressrelaterade situationer både hemma
            och på jobbet.
          </note>
          <note>
            Oavsett orsak måste människor kunna vara säkra på att de får
            den vård de behöver eller rehabilitering. Då finns det en fråga
            som jag vill fortsätta att ställa till statsrådet.
          </note>
          <note>
            Förra året ändrade Världshälsoorganisationen klassificeringen
            för stroke. Tidigare klassificerades det som en neurologisk sjukdom.
            Men så ändrade man det till att vara en ka rdiovaskulär sjukdom,
            en hjärt- kärlsjukdom.
          </note>
          <note>
            Det har blivit lite stressigt för dem som är engagerade i detta.
            Helt plötsligt är det andra typer av läkare och behandlande personal
            inom professionen. Man brukar inte jobba ihop över de områdena.
          </note>
          <note>
            Frågan är om Sverige skulle kunna agera för att man ska kunna
            återklassificera det som en neurologisk sjukdom. Det har att göra
            med vilken typ av rehabiliteringsinsats människor får.
          </note>
          <note type="speaker">
            Anf. 128 ANN-CHARLOTTE HAMMAR JOHNSSON (M):
          </note>
          <note>
            Herr talman! Jag kan börja där Penilla Gunther slutade. Frågan
            är hur det ser ut i landet och om man har olika sorters läkare.
            I de kontakter som jag har haft är det neurologer som handhar
            det ta . Det verkar rimligt att det är så.
          </note>
          <note>
            Jag tänkte också på det ministern sa om mötena om rehabinsatser.
            Det ser väl också olika ut i vårt avlånga land tänker jag. Det
            jag har kommit i kontakt med är att man oftast sätter sig på rehabsidan.
          </note>
          <note>
            Där har de varit ett lag, ett team, som i bästa fall hållit i
            patienten. De har fått lära patienten att lära om. Det har gällt
            toalettbesök, att gå, tala och allting. Patienten får kanske träna
            sig att raka sig etcetera, det vardagliga.
          </note>
          <note>
            De är väldigt klara med att ha gjort en klar plan som de vill
            koppla på kommunen. Men där har kommunen sällan tid eller resurser
            till detsamma. Jag ser inte den delen bara som en ekonomisk fråga.
            Jag ser mer till hela tänket kring det hela, vilket mindset man
            har, hur man ser på det.
          </note>
          <note>
            Det är olika mindset för hur man rehabiliterar människor. Jag
            vill understryka att man gör på olika sätt, och vissa har väldigt
            bra resultat. Jag hoppas att vi verkligen tar med detta.
          </note>
          <note>
            Penilla Gunther var inne på detta med standardiseringar. Det
            är på något vis det jag kallar för min trappa, att det finns en
            process som är tydlig så att de som inte har någon att ta hjälp
            av kan få den.
          </note>
          <note>
            Jag hoppas att det kan bli en verklighet. Det finns så många
            därute som sitter i ett mörker eller blir inlåsta på annat sätt
            eftersom de inte får den hjälp och det stöd de behöver.
          </note>
          <note>
            Jag har också en berättelse. Men jag får spara den till en annan
            gång eftersom min talartid är slut.
          </note>
          <note type="speaker">
            Anf. 129 Socialförsäkringsminister ANNIKA STRANDHÄLL (S):
          </note>
          <note>
            Herr talman! Tack för spännande och bra inlägg ! Det finns flera
            saker jag vill passa på att utnyttja mina minuter till att komma
            tillbaka till.
          </note>
          <note>
            Vi kan börja med detta med att göra de nationella riktlinjerna
            obligatoriska. Också jag ser väldigt mycket fram emot att ta emot
            utredningen och hur vi sedan kan ta de förslagen vidare. Det var
            någonting som jag försökte komma till i mitt första inlägg.
          </note>
          <note>
            Återigen: Jag vill verkligen inte när jag nu står och radar upp
            vad regeringen försöker göra eller vilka förslag vi lägger fram
            på bordet på något sätt undergräva eller förminska den bild som
            ni målar upp av hur olika det ser ut runt om i Sverige när det
            gäller tillgången till rehabilitering och när det gäller kvaliteten
            på rehabiliteringen. Också jag ser precis den bilden. Jag har
            en del papper här med en del olika fakta som visar att det är
            väldigt olika över landet.
          </note>
          <note>
            Det är också på något sätt en tydlig grund för varför vi behöver
            göra alla de här sakerna som vi nu gör och varför interpellationen
            är väldigt viktig. Vi måste se till att få fart på det fortsatta
            arbetet med hur vi skapar en mer likvärdig tillgång och en bättre
            kunskapsstyrning.
          </note>
          <note>
            Anledningen till att jag lyfte upp det initiativ som har tagits
            av kommuner och landsting själva under våren för att jobba tillsammans
            och fin ­ ansiera detta tillsammans är att jag tror att det är
            viktigt att de på något sätt kliver fram ännu tydligare och att
            vi understöder arbetet i denna riktning.
          </note>
          <note>
            Jag hörde att Penilla Gunther lyfte fram delarna om standardiserade
            vårdförlopp, som vi har tittat på inom cancervården och som vi
            försöker med. Åtminstone så här långt ser vi goda resultat av
            detta med en större nöjdhet och en snabbare tillgång till rätt
            vård. Det blir spännande att se om man skulle kunna implementera
            ett likartat arbete på fler områden.
          </note>
          <note>
            Jag tycker att mycket av det vi nu gör går i rätt riktning. Jag
            tror att vi är på rätt saker när vi är på det som handlar om att
            samverkan måste fungera bättre, att vi tittar på hjälpmedlen,
            att vi jobbar med de nationella riktlinjerna och med att stärka
            dem och deras roll och att vi jobbar vidare med att utveckla den
            personcentrerade vården. Det är någonstans framtidens melodi;
            det är bara att konstatera. Utgångspunkten måste vara patientens
            behov och förutsättningar, och patienten ska vara delaktig i besluten
            om den egna vården och rehabiliteringen.
          </note>
          <note>
            Jag vill i sammanhanget passa på att nämna de viktiga bemannings-
            och personalfrågorna inom kommuner och landsting. Vi har skjutit
            till resurser i och med den så kallade professionsmiljarden. Det
            kommer naturligtvis inte att räcka till för att lösa problemet,
            men det handlar om att ha fokus på bemanningsfrågorna framöver.
            Det kommer att vara helt avgörande.
          </note>
          <note>
            Avslutningsvis – jag ser att sekunderna tickar på otroligt snabbt
            – måste jag säga att jag får lov att ta med mig frågan om på vilket
            sätt Sverige skulle kunna agera i klassificeringsfrågan. Jag har
            för dåligt på fötterna i dag för att veta hur den process som
            ledde fram till att man ändrade klassificeringen har sett ut.
            Jag tar med mig frågan tillbaka. Framför allt handlar det om att
            sätta sig in i vad detta kommer att få för konsekvenser.
          </note>
          <note type="speaker">
            Anf. 130 PENILLA GUNTHER (KD):
          </note>
          <note>
            Herr talman! Jag fortsätter där ministern slutade. Som jag har
            uppfattat det är detta ett helt nytt tänk. Frågan är hur Sverige
            har agerat i processen, för jag antar att WHO skickar ut någonting
            i förväg. Den kunskapen har inte jag, men förvisso är detta ett
            beslut som ändå är fattat i klassificeringsfrågan.
          </note>
          <note>
            Då blir det ändå så att sjukvården hanterar stroke med annan
            personal och på andra sätt. Det ena behöver kanske inte vara mer
            rätt eller fel än det andra, men som det hittills har varit i
            Sverige har man sett att vissa sjukdomar och tillstånd hör nära
            samman. Det handlar till exempel om hjärtflimmer och stroke. Men
            att detta skulle vara en kardiovaskulär sjukdom i sig är väl någonting
            som jag helt enkelt tror att många är lite förvånade över. Jag
            själv hade nog inte trott att man skulle klassificera det på detta
            sätt, utan det är väl en neurologisk sjukdom.
          </note>
          <note>
            Jag är tacksam för att ministern tar med sig frågan och på något
            sätt kan återkomma och se om detta är rätt eller fel. Om det inte
            känns rätt, och om strokeförbund och andra som agerar i de här
            frågorna för patienternas skull upplever att detta inte är bra
            kanske också Sverige kan agera för en ändring i frågan.
          </note>
          <note type="speaker">
            Anf. 131 Socialförsäkringsminister ANNIKA STRANDHÄLL (S):
          </note>
          <note>
            Herr talman! Tack för en bra och intressant debatt! Vi har som
            sagt dröjt specifikt vid frågan om strokevården här i dag, vilket
            är väl så viktigt. Precis som också påpekas i interpellationen
            är stroke en otroligt vanlig folksjukdom som ställer höga krav
            såväl på sjukvården som på rehabiliteringsinsatser.
          </note>
          <note>
            Samtidigt sätter interpellationen ljuset på den nödvändiga omställning
            som behöver ske successivt i den svenska hälso- och sjukvården.
            Det gäller alltifrån hur vi använder nationella riktlinjer till
            hur vi utvecklar en mer jämlik tillgång till hjälpmedel. Det handlar
            inte minst om hur vi ser till – vilket jag tycker att man säger
            inom många olika områden – att vi kopplar loss oss från våra stuprör
            i kommuner och landsting och klarar av samverkan på ett betydligt
            bättre sätt. Det gäller inom det här området, men det gäller också
            inom flera andra områden.
          </note>
          <note>
            Det handlar om hur vi tar snabba steg mot en mer personcentrerad
            vård. Vi har inte hunnit tala om det så mycket här för tiden går
            så fort, men det handlar också om hur vi tar vara på välfärdstekniken
            på ett bättre sätt. Det handlar om hur vi nyttjar den och hur
            vi ser till att Sverige ska vara det land i världen som kommer
            att vara bäst på att ta till vara välfärdsteknologin och digitaliseringens
            möjligheter. Det tror jag otroligt mycket på.
          </note>
          <note>
            Som sagt: Jag kommer ytterligare att sätta mig in i frågan om
            klassificeringen. Det finns säkert väldigt tydliga grunder för
            varför WHO har ändrat sin klassificering. Det viktiga för vår
            del är naturligtvis att ha koll på på vilket sätt vi har varit
            med i processen och vilka konsekvenser det får för den svenska
            hälso- och sjukvården. Jag ser fram emot att komma tillbaka om
            detta.
          </note>
          <note>
            Överläggningen var härmed avslutad.
          </note>
          <note>
            § 18 Svar på interpellation 2016/17:365 om inventering av nyckelbiotoper
          </note>
          <note type="speaker">
            Anf. 132 Miljöminister KAROLINA SKOG (MP):
          </note>
          <note>
            Herr talman! Jens Holm har frågat mig vilka åtgärder jag avser
            att vidta för att försäkra mig om att anmälan om samråd enligt
            miljöbalken sker vid skogsbruksåtgärder i nordvästra Sverige med
            stor betydelse för flora och fauna trots att inventeringen och
            avgränsningen av nyckelbiotoper har pausats i dessa områden.
          </note>
          <note>
            Låt mig inleda med att konstatera att det krävs ytterligare åtgärder
            för att nå miljömålet Levande skogar. Regeringen har en tydlig
            ambition att skyddsvärda skogar inte ska avverkas samt att miljöhänsynen
            i skogsbruket ska öka.
          </note>
          <note>
            Regeringens skogspolitik bygger på två jämställda mål: miljömålet
            och produktionsmålet. Det finns behov av att utveckla båda dessa
            delar.
          </note>
          <note>
            Beslutet att ta en paus i inventeringen av nyckelbiotoper i nordvästra
            Sverige är Skogsstyrelsens eget beslut. Jag konstaterar att det
            har blivit kraftfulla reaktioner på detta beslut.
          </note>
          <note>
            Regeringen har formulerat ambitiösa mål vad gäller biologisk
            mångfald och skydd av skog. Nyckelbiotoper är i detta sammanhang
            viktiga. De skogsbruksåtgärder som en verksamhetsutövare vidtar
            kan aktualisera bestämmelser i miljöbalken. Det är verksamhetsutövarens
            ansvar att följa lagstiftningen och tillsynsmyndigheternas ansvar
            att följa upp att så sker.
          </note>
          <note>
            När det gäller anmälan om så kallade 12:6-samråd enligt miljöbalken
            ska en sådan anmälan göras till Skogsstyrelsen om skogsbruksåtgärden
            kan komma att väsentligt ändra naturmiljön.
          </note>
          <note type="speaker">
            Anf. 133 JENS HOLM (V):
          </note>
          <note>
            Herr talman! Jag vill tacka miljöministern för svaret på min
            interpellation. Jag har väntat länge på att få den här debatten
            här i kammaren med miljöminister Karolina Skog. Jag skicka de
            in min interpellation den 13 mars, och nu skriver vi slutet av
            maj. Det innebär att jag har fått vänta i elva veckor på den här
            debatten som des sutom var schemalagd till den 2 maj, men tre
            dagar innan den debatten valde miljöministern att skjuta upp debatten
            ytterligare. Det vore intressant att veta anledningen till denna
            fördröjning i denna viktiga och aktuella fråga som engagerar så
            många människor.
          </note>
          <note>
            Nyckelbiotoper är skogsområden med mycket höga naturvärden. De
            kan innehålla sällsynta arter, det kan handla om kvarvarande rester
            av en gammelskog och det kan vara områden med vissa unika träd,
            mossar och annat. Det är alltså områden som vi verkligen behöver
            bevara.
          </note>
          <note>
            Skogsstyrelsen har arbetat med att identifiera och registrera
            nyckelbio ­ toper sedan de fick ett uppdrag från regeringen i
            början av 1990-talet. Men den 9 mars i år var vi nog flera som
            satte kaffet i vrångstrupen när vi läste Dagens Nyheters debattsida
            där Skogsstyrelsens generaldirektör berättade att han nu avbryter
            all inventering och registrering av nyckelbiotoper i ett område
            som sträcker sig från Värmland ända upp till Kiruna kommun. Det
            är ett område stort som halva Sverige.
          </note>
          <note>
            Generaldirektören hänvisade till att man behöver utveckla nya
            metoder för att identifiera de här viktiga naturområdena. Jag
            kan ha respekt för att man behöver utveckla metoderna, men det
            som jag och många med mig tycker är märkligt är att man kastar
            ut barnet med badvattnet. Man kastar ut en metod som man har arbetat
            med länge och ersätter den inte med en annan som ska fungera bättre,
            utan man har i dagsläget ingenting.
          </note>
          <note>
            Det här skapar stor förvirring och oro och alltifrån mycket stora
            protester från anställda på Skogsstyrelsen till upprop av forskare,
            och inte minst miljörörelsen har blivit upprörd av det här.
          </note>
          <note>
            I den här interpellationsdebatten vill jag bland annat veta hur
            reger ­ ingen ska kunna säkerställa att man ska kunna tillämpa
            ett samråd, som ju Skogsstyrelsen har i sina föreskrifter för
            när det finns en nyckelbiotop. Inför en avverkning måste man alltså
            ha ett samråd när det finns en nyckelbiotop. Om de här nyckelbiotoperna
            inte längre registreras och markeras ut, vad är det då man ska
            samråda om? Jag tycker att det är helt uppenbart att när vi inte
            längre vet var den här väldigt skyddsvärda skogen finns någonstans
            är risken stor att vi kan mista den i form av avverkningar av
            de här områdena.
          </note>
          <note>
            Jag skulle också vilja veta om miljöministern precis som jag
            satte kaffet i vrångstrupen den där marsmorgonen eller om Miljödepartementet
            och ministern var informerade innan beslutet togs om att pausa
            inventering och registrering av nyckelbiotoper.
          </note>
          <note type="speaker">
            Anf. 134 STINA BERGSTRÖM (MP):
          </note>
          <note>
            Herr talman! Vi debatterar nu nyckelbiotoper och följden av att
            Skogsstyrelsens gd har beslutat att pausa registreringen av nyckelbiotoper
            i nordvästra Sverige. Jag vill börja med att säga att jag delar
            Jens Holms oro för att skyddsvärda skogsområden riskerar att avverkas
            med anledning av det här beslutet.
          </note>
          <note>
            Det är viktigt att vi har en skogspolitik med höga ambitioner
            för att bevara djur- och växtarter och värdefull natur. Som miniminivå
            behöver vi följa den strategiska planen, Nagoyaprotokollet , som
            antogs 2010 inom ramen för FN:s konvention om biologisk mångfald.
            Det innebär bland annat att Sverige långsiktigt ska skydda 17
            procent av alla land- och sötvattensområden till 2020 och att
            de områdena ska vara biologiskt värdefulla.
          </note>
          <note>
            I dagsläget omfattas endast ca 5 procent av den produktiva skogsmarken
            av lagstadgat skydd. Det är därför nödvändigt och glädjande att
            Miljöpartiet i regeringen har ökat anslagen till bildande av naturreservat
            med 80 procent sedan regeringsskiftet. Även anslaget till biotopskydd
            och naturvårdsavtal har fått en ordentlig ökning med 50 procent.
          </note>
          <note>
            Det är också nödvändigt med det frivilliga skyddet, bland annat
            inom FSC-certifieringen. När vi som konsumenter köper certifierat
            virke måste vi få känna oss trygga i vetskapen om att det inte
            kommer från nyckelbiotoper. Men om vi ska kunna känna oss trygga
            och om vi ska uppnå de nationella och internationella målen måste
            vi ha koll på var de skyddsvärda skogarna och nyckelbiotoperna
            finns.
          </note>
          <note>
            Precis som Jens Holm sa var det under början av 1990-talet som
            man började inventera nyckelbiotoper. Då gjorde man det rikstäckande,
            men på grund av brist på medel har det utvecklats till att Skogsstyrelsen
            till största delen gör de här inventeringarna i samband med avverkningsanmälningar.
            Det är självklart inte bra, vare sig för den som äger skogen eller
            för dem som jobbar med inventeringen på Skogsstyrelsen.
          </note>
          <note>
            I Miljöpartiets nya skogspolitiska program som vi antog på kongressen
            föreslår vi att resurser tillförs för en ny rikstäckande nyckelbiotopsinventering.
            Vi menar också att det är viktigt med en inventering för att kartlägga
            kontinuitetsskogarna.
          </note>
          <note>
            Det är i dag brist på avverkningsmogen skog i Sverige. De planterade
            träden på 70- och 80-talens stora kalhyggen är ännu inte tillräckligt
            vuxna för att bli timmer, pappersmassa och bränsle. Vi har därför
            fått ett ökat tryck på de sista resterna av skogar som aldrig
            kalhuggits, de så kallade kontinuitetsskogarna. Det är skogar
            som inte b ör kalhuggas i dag heller. Det är viktigt att vi politiker
            är tydliga med vad som gäller om vi menar allvar med att vi ska
            uppfylla både våra nationella miljömål och våra internationella
            åtaganden.
          </note>
          <note>
            Men, herr talman, att skydda skog räcker faktiskt inte för att
            uppfylla nationella och internationella miljömål. En omställning
            till ett hållbart brukande av skogsmarken är också nödvändig.
            Genom Nagoyaprotokollet har Sverige förbundit sig att senast 2020
            förvalta områden som används till skogsbruk på ett hållbart sätt
            så att bevarande av biologisk mångfald garanteras. Det handlar
            alltså inte bara om att lämna orörda områden utan att också om
            att bruka den skog som brukas på andra sätt.
          </note>
          <note>
            Jag vill därför fråga miljöminister Karolina Skog hur regeringen
            arbetar för att öka andelen skogar som brukas med något annat
            än trakthyggesskogsbruk . Jag tänker att det kanske är det ministern
            syftar på när hon i sitt svar på interpellationen säger att regeringens
            skogspolitik bygger på två jämställda mål, miljömålet och produktionsmålet,
            och att det finns behov av att utveckla båda de här delarna.
          </note>
          <note type="speaker">
            Anf. 135 Miljöminister KAROLINA SKOG (MP):
          </note>
          <note>
            Herr talman! Nyckelbiotoper är viktiga livsmiljöer för många
            skogslevande hotade arter. I nordvästra Sverige har vi kvar stora
            unika skogslandskap som ännu inte är påverkade av kalhyggesbruk.
            Hur väl vi tar hand om de här skogarna nu kommer att påverka vilka
            möjligheter vi har att bevara hotade skogsarter och våra barns
            och barnbarns och kommande generatio ­ ners möjligheter att uppleva
            naturliga skogslandskap.
          </note>
          <note>
            En majoritet av rödlistade skogsarter har minskande populationer.
            En viktig orsak till detta är avverkningen av gammal skog. För
            att kunna möta detta behöver vi, precis som Stina Bergström säger,
            både vara aktiva med formellt skydd av skog, vilket är någonting
            som vi har ökat takten i ordentligt under mandatperioden, och
            med att arbeta med de frivilliga avsättningarna, men inte minst
            behöver vi utveckla bruket till att bli mer hållbart.
          </note>
          <note>
            Där ser regeringen behov av kunskapsutbyggnad och kunskapsspridning
            av hållbara metoder, så att de går från att vara små delar till
            att bli mainstream, det vi gör i den brukade skogen. Vi har därför
            riktade kunskapslyftande insatser i de delarna.
          </note>
          <note>
            För att vi i bruket ska kunna ta ut skog till virke, för att
            kunna bygga mer i trä, för att kunna fortsätta hålla igång en
            pappersmassaindustri och för att kunna göra bränslen måste vi
            kunna ta ut och bevara i ett gemensamt arbete. Den formella metod
            vi har för att åstadkomma detta i dag är att Skogsstyrelsen enligt
            miljöbalken är skyldig att bedriva tillsyn och vid behov vidta
            åtgärder för att säkerställa att det sker ett samråd och att de
            krav som ställts fast vid samrådet sedan följs.
          </note>
          <note>
            Verksamhetsutövaren är å sin sida enligt miljöbalken skyldig
            att göra en anmälan till Skogsstyrelsen om så kallat 12:6 - samråd,
            om skogsbruksägaren kan komma att väsentligt ändra naturmiljön.
          </note>
          <note>
            I Skogsstyrelsens föreskrifter och allmänna råd om anmälningsskyldighet,
            enligt 12 kap. 6 § i miljöbalken, anges dessutom att skogsbruksåtgärder
            i nyckelbiotoper ska anmälas till Skogsstyrelsen. Skogsområdet
            behöver inte vara registrerat som en nyckelbiotop av Skogsstyrelsen
            för att omfattas av kravet.
          </note>
          <note>
            Om det finns misstanke om brott är Skogsstyrelsen skyldig att
            göra så kallad åtalsanmälan.
          </note>
          <note>
            Det är av stort värde och vikt att vi vet vad som finns i skogen,
            och registreringen av nyckelbiotoper är ett viktigt arbete. Jag
            tycker att det är angeläget att vi så snart som möjligt får igång
            det i hela landet. Men skyldigheterna enligt miljöbalken är formellt
            sett inte beroende av detta, utan de lagar som riksdagen beslutar
            om gäller självklart kontinuerligt, på sam ­ ma sätt som myndigheternas
            arbete är kontinuerligt.
          </note>
          <note>
            Jag vill också svara tydligt på Jens Holms fråga angående information.
            Jag fick informationen om det beslut som Skogsstyrelsen fattat
            från samma källa som Jens Holm, genom att läsa om det på DN Debatt.
            Jag hade inte fått någon information på förhand.
          </note>
          <note type="speaker">
            Anf. 136 JENS HOLM (V):
          </note>
          <note>
            Herr talman! Det är anmärkningsvärt att ett sådant viktigt beslut
            fattas på de premisserna och att ansvarig minister, vilket miljöministern
            är, för att vi ska uppnå till exempel miljökvalitetsmålet Levande
            skogar inte informeras och konsulteras innan ett sådant beslut
            fattas. Det är mycket anmärkningsvärt.
          </note>
          <note>
            Jag vill också tacka för svaret vad gäller samråd. Där är jag
            och minis ­ tern helt överens. Det står i miljöbalken 12 kap.
            6 § . Det finns också inskrivet i Skogsstyrelsens riktlinjer,
            om områden med nyckelbiotoper. Men då blir min fråga till Karolina
            Skog: Hur ska man kunna bedriva samrådet i hela nordvästra Sverige
            ifall man inte längre identifierar och registrerar nyckelbiotoper?
            Om man inte vet var de områdena finns är det väldigt svårt att
            ha ett samråd kring det.
          </note>
          <note>
            Vi riskerar att missa politiskt uppsatta mål, till exempel om
            att skyddsvärda skogar inte får avverkas, och vår politiska målsättning
            överlag om att få levande skogar. Det är ett av miljökvalitetsmålen,
            som vi inte når. Då menar jag att ansvarig politiker inte kan
            gömma sig bakom en myndighet och säga: Det är de som har fattat
            det här beslutet, och jag kan inte göra någonting.
          </note>
          <note>
            Du kan agera, Karolina Skog! Jag tycker inte att Skogsstyrelsens
            lednings förfarande är okej. Jag tycker att du ska markera väldigt
            tydligt att om man inte har något alternativ och någon bättre
            metod får man återgå till det som fanns tidigare, med inventering
            och registrering av nyckelbiotoper. Håller inte miljöministern
            med mig om det?
          </note>
          <note>
            Jag skulle också vilja fråga: Kan en myndighet verkligen frångå
            politiska målsättningar och uppdrag hur långt som helst? Vi kan
            tänka oss en parallell till trafikpolisen. Om de tycker att kontrollen
            av nykterhet i trafiken inte fungerar särskilt bra ska de då lägga
            ned den? Och om Sida tycker att utbetalningar av bistånd fungerar
            på ett dåligt sätt, ska Sida därför sluta att betala ut bistånd
            till utvecklingsländer?
          </note>
          <note>
            Om myndigheterna skulle göra det tror jag att man skulle agera
            politiskt. Man skulle säga: Nej, här är politiskt uppsatta mål
            i fara. Så här kan ni inte göra!
          </note>
          <note>
            Det är precis den sortens reaktion jag vill se, både från miljöministern
            och från landsbygdsminister Sven-Erik Bucht, som jag har haft
            den här diskussionen med tidigare.
          </note>
          <note>
            Nu säger Skogsstyrelsen att det är en paus man har tagit. Som
            jag har förstått det ska pausen av inventering och registrering
            av nyckelbiotoper gälla fram till årsskiftet. Vet miljöministern
            något mer om det? Är det fram till årsskiftet som gäller? Kan
            vi skynda på det, så att pausen blir kortare och så att inventeringen
            och registreringen kan komma igång igen?
          </note>
          <note>
            Avslutningsvis vill jag fråga vad miljöministern egentligen anser
            om Skogsstyrelsens hantering av allt det här. Ansvarig minister
            får informa ­ tionen när hon läser tidningen till morgonkaffet.
            Det är ett stort och omfat ­ tande beslut som hotar politiskt
            uppsatta mål. Vad anser miljöminister Ka ­ rolina Skog om Skogsstyrelsens
            hantering av det här?
          </note>
          <note type="speaker">
            Anf. 137 STINA BERGSTRÖM (MP):
          </note>
          <note>
            Herr talman! Trakthyggesbruket har tillämpats i stor skala i
            Sverige sedan 1950-talet, och det har inneburit omvälvande förändringar
            av det svenska skogslandskapet. Skogar med olika slags träd i
            olika åldrar har ersatts med planteringar av likåldriga träd av
            samma sort. Men det finns fortfarande en del så kallade kontinuitetsskogar
            kvar i Sverige. Och en del finns i områdena i nordvästra Sverige
            som vi nu diskuterar.
          </note>
          <note>
            Jag och många med mig inom miljörörelsen är oroliga för vad som
            nu ska hända under den här så kallade pausen. Miljöpartiet vill
            se att inte bara gamla kontinuitetsskogar – de flesta kanske ska
            skyddas helt, men en del kanske kan brukas kontinuerligt som man
            har gjort genom tiderna – utan även andra skogar ska ha en brukningsmetod
            som skapar skogar med olikåldrade träd, lövinslag och kvarlämnad
            död ved. Hyggesfria skogsbruksmetoder främjar nämligen den biologiska
            mångfalden, friluftslivet, turismen, rennäringen och kulturmiljövärdena.
          </note>
          <note>
            Vi skulle vilja att anslaget som ministern talar om utökas, till
            exempel till Skogsstyrelsens information om hyggesfria brukningsmetoder.
            Vi vill också se ett omställningsstöd till skogsägare som vill
            ställa om från trakthyggesbruk till hyggesfritt skogsbruk, precis
            som det i dag går att få stöd för omställning från konventionellt
            till ekologiskt jordbruk.
          </note>
          <note>
            Jag har förståelse för att ministern inte kan säga riktigt vad
            regeringen tycker om det. Men eftersom regeringen har en uttalad
            vilja att öka satsningen på ett variationsrikt skogsbruk vill
            jag fråga ministern hur reger ­ ingen arbetar för att förverkliga
            det.
          </note>
          <note type="speaker">
            Anf. 138 Miljöminister KAROLINA SKOG (MP):
          </note>
          <note>
            Herr talman! Att vi behöver göra ytterligare insatser för att
            nå miljömålet L evande skogar är mycket tydligt. Jag uppfattar
            det som att vi som deltar i debatten är överens om det.
          </note>
          <note>
            Regeringen har en tydlig ambition om att skyddsvärda skogar inte
            ska avverkas och att miljöhänsynen i skogsbruket ska öka. Detta
            är ett ansvar för såväl staten och kommunerna som skogsbruket
            självt. Det är också huvuddel i de samtal som förs om utformandet
            av ett nytt skogsprogram. Vad är de olika rollerna? Vem ska göra
            vad?
          </note>
          <note>
            Staten har flera roller i detta, att utveckla nya, och att sprida
            kunskap om, hållbara bruksmetoder. Informationsinsatsen är en
            sådan.
          </note>
          <note>
            Vi har också ett ägaransvar. Jag besökte nyligen den skog där
            Sveaskog experimenterar med att försiktigt närma sig en kontinuerlig
            skogsvård. En tydlig sak är att det är en helt annan upplevelse
            att vara i en skog som har brukats eller avverkats med hänsyn
            till en ny miljö. Det är tydligt för såväl ögat som de ekologiska
            sammanhangen att det är en helt annan skog.
          </note>
          <note>
            Jens frågade om tidpunkten. Jag har nåtts av samma information,
            att Skogsstyrelsens styrelse har fattat beslutet om att arbetet
            med att utveckla nya metoder ska pågå året ut. Jag har uppfattat
            att man sedan har en tanke om att använda en metod som ska fungera
            i de olika skogstyperna i Sverige.
          </note>
          <note>
            Jag tycker att det är angeläget att det blir en registrering
            av nyckelbiotoper i hela landet så fort som möjligt.
          </note>
          <note>
            Frågan gällde samrådet. Jag vill upprepa att samrådsplikt enligt
            miljöbalken är den del som är mitt ansvar. Samrådet är inte kopplat
            till registreringen. Det är verksamhetsutövarens ansvar, i den
            här lagstiftningen som i all lagstiftning, att känna till lagen
            och agera i enlighet med den.
          </note>
          <note>
            Myndigheten har fattat det aktuella beslutet på egen hand och
            inom sitt ansvarsområde.
          </note>
          <note>
            Det görs en liknelse med trafikpolisen, och jag har faktiskt
            kännedom om ett exempel där trafikpolisen har gjort motsvarande
            i samband med att det infördes miljözoner för tunga fordon. Man
            fick bara köra där med etanolbuss, men polisen konstaterade att
            man inte kunde göra några mätningar, så man upphörde med den typen
            av kontroller. Jag som ansvarig kommunpolitiker blev då väldigt
            upprörd över detta. Det finns också liknande fall.
          </note>
          <note>
            Reaktionerna på det här beslutet har varit starka. Men frågan
            handlar återigen om samrådet. Det finns ingen direkt koppling
            till registrering, och det gäller självklart kontinuerligt.
          </note>
          <note type="speaker">
            Anf. 139 JENS HOLM (V):
          </note>
          <note>
            Herr talman! Tack för det svaret!
          </note>
          <note>
            När det gäller samråd tycker jag att det finns en koppling. Jag
            vet vad som står i 12 kap. miljöbalken. Men Skogsstyrelsens riktlinjer
            handlar ju om att om det är en skyddsvärd flora och fauna, till
            exempel nyckelbiotoper, ska man inleda ett samråd. Nu är Skogsstyrelsen
            också mer detaljerad om hur det samrådet ska gå till.
          </note>
          <note>
            Om man inte vet om det finns en nyckelbiotop, hur ska en skogsägare
            då kunna inleda ett samråd? För mig är det helt uppenbart att
            det här är politiskt uppsatta mål som vi riskerar att missa. Det
            är då som man som ansvarig minister måste gripa in, precis som
            jag tror att ministern – dåvarande lokalpolitikern i Skåne – agerade
            när polisen inte gjorde sitt jobb. Då slog man näven i bordet
            och sa: Nej, så här får ni absolut inte göra.
          </note>
          <note>
            Jag skulle vilja se precis samma politiska resoluta agerande
            från ansvarig minister nu. Det går att ge Skogsstyrelsen i uppdrag
            att från och med nu återuppta registrering och inventering av
            nyckelbiotoper samtidigt som man arbetar fram en metod som kan
            komplettera den befintliga metoden. Jag förstår inte, Karolina
            Skog, varför det skulle vara så svårt. Vi skulle vinna så mycket
            på det, och vi skulle skingra så många frågetecken och mycket
            osäkerhet som den här pausen av inventering och registrering av
            nyckelbiotoper har skapat.
          </note>
          <note>
            Jag tycker att det är dags för lite mer av politisk handling.
            Jag vill tacka för den här debatten.
          </note>
          <note type="speaker">
            Anf. 140 Miljöminister KAROLINA SKOG (MP):
          </note>
          <note>
            Herr talman! I debatten om hållbart skogsbruk, som i alla debatter,
            finns det en bred överenskommelse och en gemensam syn om att vi
            behöver göra mer för att göra hela det svenska skogsbruket hållbart.
            Formellt skydd är en del. Det frivilliga skyddet är en annan del.
            Att utveckla hållbara bruksmetoder är en tredje del, och vi behöver
            arbeta med alla dessa delar.
          </note>
          <note>
            Lagstiftning är självklart en viktig grund, men att utveckla
            nya metoder och sprida dem är likväl en viktig uppgift. De informationsinsatser
            som görs för att sprida hållbara bruksmetoder är i dag ganska
            små. Jag hoppas att de ger effekt, men det behövs mycket lärande.
            Det viktigaste är nog att man pratar med varandra inom branschen.
          </note>
          <note>
            I arbetet för att utveckla ett nytt skogsprogram måste man diskutera
            vilka de olika rollerna är och hur man ska stötta varandra för
            att nå framåt – detta för att verkligen skydda våra skogar för
            framtida generationer.
          </note>
          <note>
            Överläggningen var härmed avslutad.
          </note>
          <note>
            § 19 Svar på interpellation 2016/17:457 om Natura 2000 på norra
            Gotland
          </note>
          <note type="speaker">
            Anf. 141 Miljöminister KAROLINA SKOG (MP):
          </note>
          <note>
            Herr talman! Jesper Skalberg Karlsson har frågat mig om jag och
            regeringen
          </note>
          <note>
            På norra Gotland finns värdefulla naturområden med höga naturvärden
            som bidrar till turistnäringen, varav flera ingår i det europeiska
            nätverket Natura 2000. I januari 2014 gav regeringen länsstyrelserna
            i uppdrag att lämna förslag till nya Natura 2000-områden och kompletteringar
            av redan föreslagna områden för att åtgärda de brister i nätverket
            Natura 2000 som framgår av EU-kommissionens utvärderingar samt
            eventuella andra natio ­ nellt identifierade brister i nätverket.
          </note>
          <note>
            Uppdraget skulle redovisas till Naturvårdsverket och genomföras
            enligt Naturvårdsverkets riktlinjer. Länsstyrelsen i Gotlands
            län redovisade sin del av uppdraget till Naturvårdsverket i mars
            2015. Efter Naturvårdsverkets genomgång och redovisning beslutade
            regeringen i augusti 2015 att föreslå nya områden och ändringar
            i befintliga områden på Gotland.
          </note>
          <note>
            För två av de områden som länsstyrelsen föreslog 2015 bedömde
            Naturvårdsverket att kompletterande utredning behövdes och att
            utredningen skulle omfatta riksintresseområdet Filehajdar, Hejnum
            hällar och Kallgat ­ burg. Länsstyrelsen återkom i mars 2016 med
            förnyade förslag. Efter genomgång och bedömning föreslog Naturvårdsverket
            den 6 april 2017 områdena Hejnum hällar och Bälsalvret som nya
            Natura 2000-områden samt utökningar av de befintliga Natura 2000-områdena
            Bojsvätar och Hejnum Kallgate.
          </note>
          <note>
            Länsstyrelsen hade även föreslagit området Forsvidar som ett
            nytt Natura 2000-område samt en utökning av det befintliga Natura
            2000-området Filehajdar, men dessa områden ingår inte i Naturvårdsverkets
            förslag till regeringen. Naturvårdsverkets förslag från 6 april
            2017 bereds i Reger ­ ingskansliet.
          </note>
          <note>
            Förra året fördelade Naturvårdsverket och Havs- och vattenmyndigheten
            totalt 72 miljoner kronor till Gotlands län för skydd och skötsel
            av värdefulla områden, friluftslivsinsatser samt åtgärder för
            havs- och vattenmiljön. Insatserna stärker det lokala näringslivet
            och skapar sysselsättning.
          </note>
          <note type="speaker">
            Anf. 142 JESPER SKALBERG KARLSSON (M):
          </note>
          <note>
            Herr talman! Tack, miljöministern, för svaret! Denna fråga har
            vi debatterat många gånger i riksdagen. Jag har kanske främst
            gjort det med näringsminister Mikael Damberg, men jag kan konstatera
            att den var uppe på dagordningen redan när Mona Sahlin var samhällsbyggnadsminister.
            Den har också behandlats när Lena Ek var miljöminister. Den har
            delvis behandlats när Åsa Romson var miljöminister, och nu ligger
            den på Karolina Skogs bord.
          </note>
          <note>
            Detta är en lång process, men jag ska inte uppehålla mig vid
            och berätta historien en gång till utan snarare säga något om
            var vi står i dag. Innan Åsa Romson hade sin presskonferens i
            augusti 2015, då hon utlyste de nya stora områdena, hade man skickat
            tillbaka en del av förslaget från Länsstyrelsen i Gotlands län.
            Det handlade om ungefär 500 hektar och rörde Filehajdar.
          </note>
          <note>
            Filehajdar är väldigt intressant, eftersom Sveriges största kalkbrytande
            företag har planer på att starta täktverksamhet där inom 10–15
            år. Om man jämför förslaget då och nu ser man att det har justerats
            en del, men det finns fortfarande rum för kompromisser. Man kan
            hitta ett samspel mellan både näringslivsintressen och skydd av
            värdefull natur. För det ska sägas: Det här är skyddsvärda områden.
          </note>
          <note>
            Jag tror att det runt Kallgate, som utgör ungefär 1 000 hektar
            av de totalt 1 500 hektar som Naturvårdsverket föreslår, finns
            goda skäl för skydd och även möjlighet till orientering, naturturism
            och många andra saker som kan ge arbetstillfällen långsiktigt.
            Man ska nog dock akta sig för att skjuta med den stora bössan
            i sin jakt att bara skydda så mycket areal som möjligt.
          </note>
          <note>
            Låt oss ta Bojsvätar som exempel. Det är ett rikkärr, och man
            bör fundera på om det kan gå att återskapa någonstans i närheten
            och i så fall med vilka ekosystemtjänster som följd. Man kan titta
            på befintliga Natura 2000-områden i närheten. Det finns exempelvis
            ett Natura 2000-områden på Filehajdar redan i dag, vilket utlystes
            för att skydda nipsippan. Efter det har man lyckats flytta nipsippan
            och plantera den på andra ställen med en bättre ekologi och mångfald
            som följd, vilket är välkommet. Nu hotas nipsippan på Filehajdar
            snarare av rådjuren, och det är en annan utmaning.
          </note>
          <note>
            Om man kan hitta ett sätt att inte utlysa till exempel Bojsvätar
            som Natura 2000-område kan man helt lugnt och säkert veta att
            cementindustrin kommer att finnas kvar. Men samtidigt som man
            gör det och åtar sig att göra en insats för att bevara rikkärren
            någonstans finns det för den här regeringen en möjlighet till
            en stor politisk vinst.
          </note>
          <note>
            Från början innebar förslaget att man utlyser 500 hektar till
            Natura 2000. Om man utlyser Kallgate men utesluter Filehajdar
            och Bojsvätar får man utlysa mer än dubbelt så mycket. Det här
            är ett gyllene läge om man vill skydda mycket värdefull natur
            men samtidigt visa att man är pragmatisk och kan se värdet i att
            naturintressen och näringsintressen kan samspela.
          </note>
          <note>
            Om man tittar på den stora bilden är det välkommet att vi på
            norra Gotland har ett företag med stor investeringspotential,
            som inte bara håller på med cement utan också vattenlagring och
            annat som ju är stora utmaningar för oss året om.
          </note>
          <note type="speaker">
            Anf. 143 Miljöminister KAROLINA SKOG (MP):
          </note>
          <note>
            Herr talman! Jag finner anledning att säga några ord om hur arbetet
            att utse Natura 2000-nätverk går till. Jag gissar att ledamoten
            känner till att detta regleras i art- och habitatdirektivet. Det
            utgår från vetenskapliga kriterier, som specificeras i direktivet.
            De tar fasta på värden för ingående arter och livsmiljö.
          </note>
          <note>
            Detta är vad som ligger till grund för länsstyrelsens arbete.
            Det är detta som granskas av Naturvårdsverket, som sedan ger förslag
            till regeringen. Arbetet är väldigt tydligt reglerat.
          </note>
          <note>
            På Gotland finns många värdefulla områden, och det är viktigt
            att det finns många olika typer av områdesskydd. Jag är självklart
            väldigt stolt över att regeringen i augusti 2015 tog beslutet
            att till EU-kommissionen föreslå en utökning av området Bästeträsk.
            Denna utökning utgör ett viktigt komplement till Natura 2000-området.
          </note>
          <note>
            Det är tydligt att detta europeiska nätverk av Natura 2000-områden
            inte är färdigutbyggt. Kommissionen är väldigt tydlig när det
            gäller detta, och det är även tydligt i de handlingsplaner som
            finns.
          </note>
          <note>
            Detta var en av bakgrunderna till att regeringen i januari 2014
            gav länsstyrelsen i uppdrag att lämna förslag på nya Natura 2000-mål.
            Det gjordes bland annat för att man skulle titta på hur områden
            hängde samman och hur de representerar naturen, inte minst den
            del av naturen där vi ser brister och habitatförluster. Uppdraget
            genomfördes självklart i enlighet med de vetenskapliga kriterierna
            och redovisades för Naturvårdsverket.
          </note>
          <note>
            Vad gäller områdena på Gotland, som jag beskrev tidigare, har
            man funnit anledning att titta ännu närmare på vad som finns i
            området och vad som behöver skydd. Det ska bidra till förbättrad
            bevarandestatus för vissa arter och livsmiljö, som dock också
            ska vara omistliga för nätverket. Detta är en av anledningarna
            till att Naturvårdsverket inte har tagit med alla de områden som
            länsstyrelsen har fört fram.
          </note>
          <note>
            Kriterierna är alltså stränga. Arbetet går inte alls ut på att
            skydda så mycket som möjligt. Ett kriterium för Natura 2000, om
            man vill ingå i nätverket, är att området är omistligt.
          </note>
          <note>
            Vi har även andra skyddsmetoder i Sverige. Det är inte självklart
            att bara för att något är skyddsvärt ska det ha Natura 2000-status.
            Det handlar om att göra ett nätverk. Jag kan därför dela ledamotens
            bild av att det inte finns något egenvärde i att skydda mycket
            för Natura 2000. Målet är att ha ett nätverk som hänger samman
            och som är ekologiskt representativt. Vad detta är bygger på vetenskapliga
            kriterier och inget annat.
          </note>
          <note type="speaker">
            Anf. 144 JESPER SKALBERG KARLSSON (M):
          </note>
          <note>
            Herr talman! Tack, ministern, för detta svar! Jag stämmer kanske
            inte in till hundra procent i beskrivningen att det helt och fullt
            är EU-kom ­ missionen och art- och habitatdirektivet som är ”boven
            i dramat”. Det finns ganska stora skillnader mellan hur vi ser
            på Natura 2000 i unionens olika länder. I Tyskland finns exempel
            på att man bygger vindkraftverk i stor skala vid Natura 2000-områden.
            I Sverige är vi tveksamma till om man ens kan få göra myggbekämpning
            i Natura 2000-områden. Det finns alltså en viss skillnad.
          </note>
          <note>
            Det har åtminstone tidigare sagts från regeringen att detta handlar
            om det som är ett tillägg till sådant som EU-kommissionen pekade
            ut som brister, det vill säga andra nationellt identifierade brister
            i nätverket. Detta är sådant som vi själva i någon mening är rådiga
            över. Det handlar inte om några fladdermöss eller tumlare utan
            om hur vi ser på den skog som finns på dessa platser. Vi funderar
            på om vi tycker att det är tajga eller om det är trädklädd betesmark.
            Man kan fundera på om det finns någon mark på Gotland som aldrig
            har betats. Jag tror att det är svårt att hitta sådana biotoper,
            snarare tvärtom.
          </note>
          <note>
            Jag vill förresten säga att jag hade fel benämning i mitt första
            inlägg. Det är inte runt Kallgate som det är 1 000 hektar utan
            runt Hejnum hällar. De ligger nära varandra. Jag var kanske lite
            förvirrad förut.
          </note>
          <note>
            När det gäller förslaget och den kommande regeringsprövningen
            hoppas jag att regeringen ändå tittar på de insatser som har gjorts
            i närområdet, till exempel för nipsippan, återställandet av våtmarker,
            gäddfabriken som har byggts, naturleder som privata finansiärer
            har tagit initiativ till och genomfört. Dessa leder är populära.
            Förhoppningsvis har man en helhetsbild när man funderar på vilket
            skydd som ska införas.
          </note>
          <note>
            Jag tror också att man bör tänka ett steg längre. Natura 2000
            är ett välmenande naturskydd. Det är ett bra nätverk. Det finns
            brister, men överlag är det ett fungerande nätverk. Det som är
            problematiskt är kanske inte just detta utan steg nummer två,
            det vill säga den separata process då man ska ansöka om täkttillstånd.
            Även om man inte utlyser Filehajdar , som är det ställe där man
            vill bryta kalksten, finns det en risk att man med liggande förslag
            får det svårt att få detta tillstånd, eftersom man måste kunna
            visa på nollpåverkan i stora områden runt omkring.
          </note>
          <note>
            Bojsvätar är intressant eftersom det är ett rikkärr. Även om
            det kanske bara påverkas till någon liten procent, och även om
            detta rikkärr går att flytta och ha någon annanstans, går det
            kanske inte att visa på nollpåverkan. Då har man ändå satt stopp
            för denna brytning.
          </note>
          <note>
            Detta är avancerad materia – det är jag den förste att erkänna
            – men jag hoppas att det kan räcka med att jag uppmanar regeringen
            att titta på hur förslagen blir. Detta gäller inte bara i det
            första skedet, utan det gäller ock ­ så hur förslagen kan komma
            att påverka framtida täktverksamhet. Natura 2000 har en ganska
            stor skyddszon runt omkring sig, vilket kommer att påverka denna
            näring långsiktigt.
          </note>
          <note type="speaker">
            Anf. 145 Miljöminister KAROLINA SKOG (MP):
          </note>
          <note>
            Herr talman! Även om jag inte är i närheten av den kunskap som
            Jesper Skalberg Karlsson verkar ha på detta område är det självklart
            trevligt att stå här och diskutera väldigt skyddsvärda områden.
          </note>
          <note>
            Att skydda dessa områden har flera typer av värden. Natura 2000-redskapet
            handlar om naturvärden och ekologisk representation, men det finns
            även andra viktiga åtgärder som är en del av hela arbetet. Dessa
            handlar om tillgänglighet, friluftslivets tillgång till området
            och kopplingar till turism och annan upplevelsebaserad näring.
            I detta sammanhang finns ett brett arbete för att Gotland ska
            leva i alla dimensioner.
          </note>
          <note>
            De specifika besluten, som ligger på regeringens bord, är under
            beredning, och jag hoppas att det finns respekt för att jag inte
            föregår denna genom att kommentera.
          </note>
          <note type="speaker">
            Anf. 146 JESPER SKALBERG KARLSSON (M):
          </note>
          <note>
            Herr talman! Tack, ministern, för svaret!
          </note>
          <note>
            Detta är komplicerad materia. Det handlar inte bara om svåra
            namn på platserna, utan det är också avancerat i meningen att
            Natura 2000 inte är helt lättöverskådligt – detta är jag den förste
            att erkänna.
          </note>
          <note>
            När det gäller den kommande regeringsprövningen hoppas jag ändå
            att regeringen kan titta på förslaget – inte bara på kort sikt
            utan även på hur de tidigare naturskydden har kunnat samverka
            och på hur vi kan få ett ändamålsenligt skydd för hela området.
          </note>
          <note>
            Om man dessutom tittar på sysselsättningseffekter och annat ser
            man tydligt att det inte bara är de 300–400 jobben på Gotland
            som påverkas. Det gäller även jobb i hela landet i anslutande
            hamnar.
          </note>
          <note>
            Man kan fundera på varifrån cement ska komma om inte från Gotland.
            Vi har hört exempel på att kalk har skeppats in från Kanada. Är
            detta riktigt resurseffektivt 2017? Man kan också fundera på vad
            vi ska använda i stället för cement.
          </note>
          <note>
            Dessa frågor är jättestora. Vi talade om skog tidigare. Jag tror
            att vi kommer att bygga mer biobaserat och mer i trä i framtiden,
            men jag tror inte att vi har råd att sluta bygga med ett material
            och att tacka nej till det. Vi kommer nog att behöva bygga mer
            i alla material, och cement har ju vissa egenskaper som trä inte
            har.
          </note>
          <note>
            Jag hoppas att regeringen kan titta på detta med en holistisk
            syn – att man kan titta med lite helikopterperspektiv – och fundera
            på såväl kort sikt som på medellång och lång sikt.
          </note>
          <note>
            Detta är en viktig näring för Sverige. Det finns mycket att säga
            i denna fråga, och jag hoppas att miljöministern känner sig lite
            mer upplyst nu än tidigare.
          </note>
          <note type="speaker">
            Anf. 147 Miljöminister KAROLINA SKOG (MP):
          </note>
          <note>
            Herr talman! Tack, Jesper Skalberg Karlsson, för denna upplysande
            diskussion!
          </note>
          <note>
            Den genomlysning gällande Natura 2000-områdena som regeringen
            har gett länsstyrelserna i uppdrag att göra har föregåtts av gedigna
            inventeringar och samrådsprocesser. Huvuddelen av den prövning
            som vi gör på Regeringskansliet vilar – tack och lov – inte på
            att jag ska kunna uttala områdena eller i sak kunna detta. Det
            finns sakkunskap inbyggd i beslutsunderlaget, och det är detta
            som är basen för den beredning som vi gör i Regeringskansliet.
          </note>
          <note>
            Överläggningen var härmed avslutad.
          </note>
          <note>
            § 20 Svar på interpellation 2016/17:510 om myggbekämpning vid
            nedre Dalälven
          </note>
          <note type="speaker">
            Anf. 148 Miljöminister KAROLINA SKOG (MP):
          </note>
          <note>
            Herr talman! Mikael Oscarsson har ställt ett antal frågor till
            mig om den så kallade BTI-metoden för myggbekämpning och om jag
            avser att stödja utvecklingen av SIT-metoden mot översvämningsmygg.
          </note>
          <note>
            Bekämpning av översvämningsmygg är till stor del ett regionalt
            ansvar – det gäller exempelvis skötselåtgärder som slåtter och
            bete. Stöd för bekämpning har utgått bland annat från olika insatser
            i det svenska landsbygdsprogrammet, som Jordbruksverket är förvaltande
            myndighet för.
          </note>
          <note>
            Naturvårdsverket har på regeringens uppdrag studerat effekterna
            av bekämpningen med BTI för att säkerställa att denna bekämpning
            inte har negativa effekter på den känsliga miljön. Myndighetens
            slutsats var att en väl avvägd användning av BTI inte har några
            direkta effekter på fåglar, fiskar och däggdjur inklusive boskap
            och husdjur.
          </note>
          <note>
            Däremot är kunskapen om BTI:s effekter på andra taxonomiska grupper
            i ekosystemet bristfällig. Mot denna bakgrund har både den förra
            och den nuvarande regeringen uttalat att bekämpning med Vectobac
            G inte är en hållbar lösning och att det är viktigt att finna
            långsiktiga lösningar på problemet med massförekomst av översvämningsmygg.
          </note>
          <note>
            Regeringen har utsett Naturvårdsverket som ansvarig myndighet
            för att bevaka forskningsläget vad gäller bekämpning och andra
            långsiktiga åtgärder för att minska förekomsten av översvämningsmygg
            samt för att sprida information om sådana åtgärder.
          </note>
          <note>
            Regeringen följer med intresse utvecklingen av SIT-metoden för
            att bekämpa översvämningsmygg, men i dagsläget finns det inte
            något konkret förslag för regeringen att ta ställning till.
          </note>
          <note>
            Andre vice talmannen meddelade att Mikael Oscarsson, som framställt
            interpellationen, anmält att han var förhindrad att delta i överläggningen.
          </note>
          <note type="speaker">
            Anf. 149 SOLVEIG ZANDER (C):
          </note>
          <note>
            Herr talman! Tack, ministern, för svaret!
          </note>
          <note>
            Mikael Oscarsson har skrivit en väldigt viktig interpellation,
            och de frågor han har ställt är ytterst angelägna för personer
            i detta område.
          </note>
          <note>
            Nu börjar vi nämligen närma oss den årstid som man bävar inför
            om man bor vid nedre Dalälven och vet hur det är att leva med
            myggor som gör att man inte kan vistas ute över huvud taget. Man
            kan inte låta sina barn eller sina djur vara ute. Det är förskräckligt,
            och jag undrar om ministern har varit där och om hon vet hur det
            är.
          </note>
          <note>
            Problemet är hela tiden att man inte får någon långsiktighet
            i bekämpningen. Vi har ställt frågor många gånger, både till den
            tidigare regeringen och till den nuvarande, och fått samma svar
            – det vill säga inget svar alls på hur man ska få långsiktighet
            i bekämpningen.
          </note>
          <note>
            Det gör att de som arbetar i Neda, som har forskat på det här
            området i många år, inte känner sig trygga i sitt sätt att jobba,
            vilket är ett problem. Det gör också att man inte har någon långsiktighet
            i den bekämpning som man i dag känner till, det vill säga BTI-metoden.
            Det innebär i sin tur att man inte kan planera för år framöver.
          </note>
          <note>
            Den tidigare regeringen, den förra ministern Åsa Romson och även
            den nuvarande ministern har alla sagt att det är ett lokalt och
            regionalt ansvar. Så kan det inte vara.
          </note>
          <note>
            Därför är det viktigt att åtminstone få någon antydan från ministern
            om hur ni långsiktigt tänker förfara med den forskning och den
            bekämpning som pågår nu. Man kan inte skylla på det lokala och
            regionala ansvaret, utan man måste ta ansvar från regeringens
            sida.
          </note>
          <note>
            Vi fick tidigare höra att regeringen följer STI-metoden med intresse.
            Vi vet att man vid FN:s kontor i Wien, där jag var med min riksdagsgrupp
            för ett år sedan, talar om den metoden och att man talar om nedre
            Dalälven. Men det fordrar att den svenska regeringen medfinansierar.
          </note>
          <note>
            Min ena fråga är: Har ni i regeringen tänkt er att medfinansiera
            och utveckla SIT-metoden?
          </note>
          <note>
            Min andra fråga är: Kommer ni framöver att garantera en långsiktig
            bekämpning och en långsiktig ekonomisk investering, så att man
            kan fortsätta att bekämpa myggen vid nedre Dalälven med de metoder
            man använder i dag? Det är ytterst angeläget när vi vet att man
            fick vänta ända till i vår innan man fick besked om man skulle
            få pengar till bekämpningsmedlen i år. Därför undrar jag när och
            hur ni kommer att garantera att man ska kunna fortsätta att bo,
            verka och leva vid nedre Dalälven.
          </note>
          <note type="speaker">
            Anf. 150 Miljöminister KAROLINA SKOG (MP):
          </note>
          <note>
            Herr talman! Jag vill först slå fast att det är viktigt i den
            här typen av frågor och i det här specifika fallet att hitta en
            balans mellan förebyggande åtgärder och bekämpning.
          </note>
          <note>
            Det finns ett flertal forskningsrapporter som visar att det är
            möjligt att begränsa massförekomsten av översvämningsmygg på ett
            ekologiskt och ekonomiskt hållbart sätt genom en kombination av
            förebyggande åtgärder och bekämpning.
          </note>
          <note>
            Regeringens uppfattning är, precis som tidigare regeringars,
            att myggfrågan ska hanteras och finansieras lokalt och regionalt.
            Detta baseras på att det är på den nivån som man känner miljön
            och de lokala och regionala förutsättningarna, för det finns inte
            en lösning på myggproblematiken som kan appliceras på alla regioner.
            Lösningen beslutas i regionen utifrån de regionala förutsättningarna
            av dem som bor i regionen.
          </note>
          <note>
            Regeringen har beslutat om en ändring i Naturvårdsverkets regleringsbrev
            som innebär att högst 3 miljoner kronor från anslaget om åtgärder
            för värdefull natur kan anvisas för att begränsa massförekomsten
            av översvämningsmyggor denna sommar. Dessutom finns samma summa
            i landsbygdsprogrammet som betalas av Jordbruksverket.
          </note>
          <note>
            Den argumentation som förs fram här i två delar innehåller tydliga
            motsägelser. Jag får frågan: Har du varit där, och känner du till
            det? Nej, jag har inte varit där. Men jag menar att de som bor
            och verkar i området och som kan det ska bestämma vilka metoder
            man ska använda och ha ansvaret. Argumentationen som förs fram
            är att de som kan området inte ska fatta beslut, utan det ska
            jag och mina kolleger göra här i Stockholm. Det är inte en bild
            som vi i regeringen delar.
          </note>
          <note>
            Den andra delen är att vi på samma sätt här i Stockholm för flera
            år framöver ska bestämma vilken metod som ska användas. Samtidigt
            sägs det att vi ska följa nya metoder och ta in dem. Det är också
            en tydlig motsägelse.
          </note>
          <note>
            Regeringen har beslutat att Naturvårdsverket är den myndighet
            som ska följa forskningsläget. De har kompetens att göra det,
            och de har en nära dialog med de relevanta länsstyrelserna. Det
            är ju flera länsstyrelser som arbetar aktivt med motsvarande problematik.
            Finner de anledning att få godkännande från regeringen för någon
            av de nya metoderna kommer de att föreslå det, men något sådant
            förslag finns inte för oss att ta ställning till just nu.
          </note>
          <note type="speaker">
            Anf. 151 SOLVEIG ZANDER (C):
          </note>
          <note>
            Herr talman! Vi ska inte ha någon argumentationsdiskussion. Det
            var absolut inte min mening, herr talman. Jag vill bara framhålla
            vikten av att man vet vad detta handlar om, för det är det som
            är en stor fråga i detta sammanhang.
          </note>
          <note>
            Jag vädjar till ministern att sätta sig in i frågan väldigt noga.
            Det handlar om att jobba både med den nuvarande problematiken
            och med det som är framgent. Om man från FN säger att man behöver
            medfinansiering från den svenska regeringen för att testa den
            så kallade SIT-metoden betyder det att regeringen måste vara med
            och sätta in pengar för framtiden, precis som den måste vara med
            och jobba för att man ska ha pengar i dagsläget.
          </note>
          <note>
            Den förra regeringen, alliansregeringen, hade åtminstone öronmärkta
            pengar i landsbygdsprogrammet som kunde användas regionalt, så
            att forskarna och de som utförde myggbekämpningen var trygga med
            att det fanns pengar ett par tre år framöver. Om man inte behöver
            använda medlen gör man inte det. Det tar mycket tid att beställa
            hem medel och rapportera etcetera, och det slipper man om man
            vet att man kan få pengar långsiktigt.
          </note>
          <note>
            Min vädjan till ministern är att hon verkligen sätter sig in
            i det här, för det är oerhört viktigt för de personer som bor
            vid nedre Dalälven.
          </note>
          <note type="speaker">
            Anf. 152 Miljöminister KAROLINA SKOG (MP):
          </note>
          <note>
            Herr talman! Att detta är en viktig fråga i den aktuella regionen
            och i en del andra drabbade regioner är helt oomtvistligt.
          </note>
          <note>
            Det är viktigt för mig och regeringen att kunskapen om problemet
            är förankrad på det regionala planet. Det har också skett en metodutveckling,
            och det gäller att hitta en kombination av förebyggande åtgärder
            och de mest effektiva bekämpande åtgärderna. Det är just därför
            som vi, samtidigt som vi avsätter pengar, säger att man måste
            utvärdera metoden och pröva hur långt man kan komma med det förebyggande
            arbetet, eftersom det har andra effekter inte minst vad gäller
            naturvård. Vi tar steg framåt och strävar efter att skapa en balans
            – jag tror inte att man ska tänka att det finns en ultimat metod.
            Samtidigt följer vi självklart forskningsläget.
          </note>
          <note>
            Detta är exakt dessa beslut som vi har fattat.
          </note>
          <note>
            Överläggningen var härmed avslutad.
          </note>
          <note>
            § 21 Bordläggning
          </note>
          <note>
            Följande dokument anmäldes och bordlades:
          </note>
          <note>
            Propositioner
          </note>
          <note>
            2016/17:192 Vissa skattefrågor för ideella föreningar, registrerade
            trossamfund och kollektivavtalsstiftelser
          </note>
          <note>
            2016/17:195 Undantag från vissa bestämmelser i plan- och bygglagen
            vid tillströmning av asylsökande
          </note>
          <note>
            Skrivelse
          </note>
          <note>
            2016/17:130 AP-fondernas verksamhet t.o.m. 2016
          </note>
          <note>
            § 22 Anmälan om interpellation
          </note>
          <note>
            Följande interpellation hade framställts:
          </note>
          <note>
            den 29 maj
          </note>
          <note>
            2016/17:545 Könsneutrala personnummer
          </note>
          <note>
            av Lotta Johnsson Fornarve (V)
          </note>
          <note>
            till statsrådet Åsa Regnér (S)
          </note>
          <note>
            § 23 Anmälan om fråga för skriftligt svar
          </note>
          <note>
            Följande fråga för skriftligt svar hade framställts:
          </note>
          <note>
            den 29 maj
          </note>
          <note>
            2016/17:1483 Hamnstrejkens miljöpåverkan
          </note>
          <note>
            av Jonas Jacobsson Gjörtler (M)
          </note>
          <note>
            till miljöminister Karolina Skog (MP)
          </note>
          <note>
            § 24 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 29 maj
          </note>
          <note>
            2016/17:1378 Fokus på kvalitet i välfärden
          </note>
          <note>
            av Amir Adan (M)
          </note>
          <note>
            till statsrådet Ardalan Shekarabi (S)
          </note>
          <note>
            2016/17:1379 Sveriges framtid som välfärdsnation
          </note>
          <note>
            av Jenny Petersson (M)
          </note>
          <note>
            till statsrådet Ardalan Shekarabi (S)
          </note>
          <note>
            § 25 Kammaren åtskildes kl. 22.47.
          </note>
          <note>
            Sammanträdet leddes
          </note>
          <note>
            av förste vice talmannen från dess början till och med § 4 anf.
            25 (delvis),
          </note>
          <note>
            av andre vice talmannen därefter till ajourneringen kl. 15.59,
          </note>
          <note>
            av förste vice talmannen därefter till och med § 13 anf. 97 (delvis)
            och
          </note>
          <note>
            av andre vice talmannen därefter till dess slut.
          </note>
          <note>
            Vid protokollet
          </note>
          <note>
            TUULA ZETTERMAN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Ärenden för hänvisning till utskott
          </note>
          <note>
            § 3 Ärenden för bordläggning
          </note>
          <note>
            § 4 Kulturarvsfrågor
          </note>
          <note>
            Kulturutskottets betänkande 2016/17:KrU9
          </note>
          <note>
            Anf. 1 OLOF LAVESSON (M)
          </note>
          <note>
            Anf. 2 IDA KARKIAINEN (S)
          </note>
          <note>
            Anf. 3 OLOF LAVESSON (M) replik
          </note>
          <note>
            Anf. 4 IDA KARKIAINEN (S) replik
          </note>
          <note>
            Anf. 5 OLOF LAVESSON (M) replik
          </note>
          <note>
            Anf. 6 IDA KARKIAINEN (S) replik
          </note>
          <note>
            Anf. 7 ARON EMILSSON (SD)
          </note>
          <note>
            Anf. 8 IDA KARKIAINEN (S) replik
          </note>
          <note>
            Anf. 9 ARON EMILSSON (SD) replik
          </note>
          <note>
            Anf. 10 IDA KARKIAINEN (S) replik
          </note>
          <note>
            Anf. 11 ARON EMILSSON (SD) replik
          </note>
          <note>
            Anf. 12 NICLAS MALMBERG (MP)
          </note>
          <note>
            Anf. 13 ARON EMILSSON (SD) replik
          </note>
          <note>
            Anf. 14 NICLAS MALMBERG (MP) replik
          </note>
          <note>
            Anf. 15 ARON EMILSSON (SD) replik
          </note>
          <note>
            Anf. 16 NICLAS MALMBERG (MP) replik
          </note>
          <note>
            Anf. 17 PER LODENIUS (C)
          </note>
          <note>
            Anf. 18 ROSSANA DINAMARCA (V)
          </note>
          <note>
            Anf. 19 BENGT ELIASSON (L)
          </note>
          <note>
            Anf. 20 ROLAND UTBULT (KD)
          </note>
          <note>
            Anf. 21 NICLAS MALMBERG (MP) replik
          </note>
          <note>
            Anf. 22 ROLAND UTBULT (KD) replik
          </note>
          <note>
            Anf. 23 NICLAS MALMBERG (MP) replik
          </note>
          <note>
            Anf. 24 ROLAND UTBULT (KD) replik
          </note>
          <note>
            Anf. 25 Kultur- och demokratiminister ALICE BAH KUHNKE (MP)
          </note>
          <note>
            Anf. 26 OLOF LAVESSON (M) replik
          </note>
          <note>
            Anf. 27 Kultur- och demokratiminister ALICE BAH KUHNKE (MP) replik
          </note>
          <note>
            Anf. 28 OLOF LAVESSON (M) replik
          </note>
          <note>
            Anf. 29 Kultur- och demokratiminister ALICE BAH KUHNKE (MP) replik
          </note>
          <note>
            Anf. 30 ARON EMILSSON (SD) replik
          </note>
          <note>
            Anf. 31 Kultur- och demokratiminister ALICE BAH KUHNKE (MP) replik
          </note>
          <note>
            Anf. 32 ARON EMILSSON (SD) replik
          </note>
          <note>
            Anf. 33 Kultur- och demokratiminister ALICE BAH KUHNKE (MP) replik
          </note>
          <note>
            Anf. 34 CHRISTER NYLANDER (L)
          </note>
          <note>
            Anf. 35 ARON EMILSSON (SD) replik
          </note>
          <note>
            Anf. 36 CHRISTER NYLANDER (L) replik
          </note>
          <note>
            Anf. 37 ARON EMILSSON (SD) replik
          </note>
          <note>
            Anf. 38 CHRISTER NYLANDER (L) replik
          </note>
          <note>
            (Beslut skulle fattas den 31 maj.)
          </note>
          <note>
            § 5 Svar på interpellation 2016/17:480 om Migrationsverkets anvisningar
          </note>
          <note>
            Anf. 39 Justitie- och migrationsminister MORGAN JOHANSSON (S)
          </note>
          <note>
            Anf. 40 GUNILLA NORDGREN (M)
          </note>
          <note>
            Anf. 41 ANN-CHARLOTTE HAMMAR JOHNSSON (M)
          </note>
          <note>
            Anf. 42 Justitie- och migrationsminister MORGAN JOHANSSON (S)
          </note>
          <note>
            Anf. 43 GUNILLA NORDGREN (M)
          </note>
          <note>
            Anf. 44 ANN-CHARLOTTE HAMMAR JOHNSSON (M)
          </note>
          <note>
            Anf. 45 Justitie- och migrationsminister MORGAN JOHANSSON (S)
          </note>
          <note>
            Anf. 46 GUNILLA NORDGREN (M)
          </note>
          <note>
            Anf. 47 Justitie- och migrationsminister MORGAN JOHANSSON (S)
          </note>
          <note>
            § 6 Svar på interpellation 2016/17:511 om borgerlig vigsel med
            något extra
          </note>
          <note>
            Anf. 48 Justitie- och migrationsminister MORGAN JOHANSSON (S)
          </note>
          <note>
            Anf. 49 MIKAEL ESKILANDERSSON (SD)
          </note>
          <note>
            (forts.)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 6 (forts.) Svar på interpellation 2016/17:511 om borgerlig
            vigsel med något extra
          </note>
          <note>
            Anf. 50 Justitie- och migrationsminister MORGAN JOHANSSON (S)
          </note>
          <note>
            Anf. 51 MIKAEL ESKILANDERSSON (SD)
          </note>
          <note>
            Anf. 52 Justitie- och migrationsminister MORGAN JOHANSSON (S)
          </note>
          <note>
            Anf. 53 MIKAEL ESKILANDERSSON (SD)
          </note>
          <note>
            Anf. 54 Justitie- och migrationsminister MORGAN JOHANSSON (S)
          </note>
          <note>
            § 7 Svar på interpellation 2016/17:512 om mahr och andra äktenskapsförordsliknande
            avtal
          </note>
          <note>
            Anf. 55 Justitie- och migrationsminister MORGAN JOHANSSON (S)
          </note>
          <note>
            Anf. 56 MIKAEL ESKILANDERSSON (SD)
          </note>
          <note>
            Anf. 57 Justitie- och migrationsminister MORGAN JOHANSSON (S)
          </note>
          <note>
            § 8 Svar på interpellation 2016/17:515 om automatisk gemensam
            vårdnad vid barnets födelse
          </note>
          <note>
            Anf. 58 Justitie- och migrationsminister MORGAN JOHANSSON (S)
          </note>
          <note>
            Anf. 59 MIKAEL ESKILANDERSSON (SD)
          </note>
          <note>
            Anf. 60 Justitie- och migrationsminister MORGAN JOHANSSON (S)
          </note>
          <note>
            Anf. 61 MIKAEL ESKILANDERSSON (SD)
          </note>
          <note>
            Anf. 62 Justitie- och migrationsminister MORGAN JOHANSSON (S)
          </note>
          <note>
            Anf. 63 MIKAEL ESKILANDERSSON (SD)
          </note>
          <note>
            Anf. 64 Justitie- och migrationsminister MORGAN JOHANSSON (S)
          </note>
          <note>
            § 9 Svar på interpellation 2016/17:482 om utfodring av vilt
          </note>
          <note>
            Anf. 65 Statsrådet SVEN-ERIK BUCHT (S)
          </note>
          <note>
            Anf. 66 JESPER SKALBERG KARLSSON (M)
          </note>
          <note>
            Anf. 67 Statsrådet SVEN-ERIK BUCHT (S)
          </note>
          <note>
            Anf. 68 JESPER SKALBERG KARLSSON (M)
          </note>
          <note>
            Anf. 69 Statsrådet SVEN-ERIK BUCHT (S)
          </note>
          <note>
            Anf. 70 JESPER SKALBERG KARLSSON (M)
          </note>
          <note>
            Anf. 71 Statsrådet SVEN-ERIK BUCHT (S)
          </note>
          <note>
            § 10 Svar på interpellation 2016/17:484 om anmälningsplikt för
            åtelkamera
          </note>
          <note>
            Anf. 72 Statsrådet SVEN-ERIK BUCHT (S)
          </note>
          <note>
            Anf. 73 JESPER SKALBERG KARLSSON (M)
          </note>
          <note>
            Anf. 74 Statsrådet SVEN-ERIK BUCHT (S)
          </note>
          <note>
            Anf. 75 JESPER SKALBERG KARLSSON (M)
          </note>
          <note>
            Anf. 76 Statsrådet SVEN-ERIK BUCHT (S)
          </note>
          <note>
            Anf. 77 JESPER SKALBERG KARLSSON (M)
          </note>
          <note>
            Anf. 78 Statsrådet SVEN-ERIK BUCHT (S)
          </note>
          <note>
            § 11 Svar på interpellation 2016/17:504 om havskonferensen och
            fiskeavtalen
          </note>
          <note>
            Anf. 79 Statsrådet SVEN-ERIK BUCHT (S)
          </note>
          <note>
            Anf. 80 JENS HOLM (V)
          </note>
          <note>
            Anf. 81 Statsrådet SVEN-ERIK BUCHT (S)
          </note>
          <note>
            Anf. 82 JENS HOLM (V)
          </note>
          <note>
            Anf. 83 Statsrådet SVEN-ERIK BUCHT (S)
          </note>
          <note>
            Anf. 84 JENS HOLM (V)
          </note>
          <note>
            Anf. 85 Statsrådet SVEN-ERIK BUCHT (S)
          </note>
          <note>
            § 12 Svar på interpellation 2016/17:509 om kapaciteten på Västra
            stambanan
          </note>
          <note>
            Anf. 86 Statsrådet ANNA JOHANSSON (S)
          </note>
          <note>
            Anf. 87 STEN BERGHEDEN (M)
          </note>
          <note>
            Anf. 88 Statsrådet ANNA JOHANSSON (S)
          </note>
          <note>
            Anf. 89 STEN BERGHEDEN (M)
          </note>
          <note>
            Anf. 90 Statsrådet ANNA JOHANSSON (S)
          </note>
          <note>
            Anf. 91 STEN BERGHEDEN (M)
          </note>
          <note>
            Anf. 92 Statsrådet ANNA JOHANSSON (S)
          </note>
          <note>
            § 13 Svar på interpellation 2016/17:394 om ridning som friskvård
          </note>
          <note>
            Anf. 93 Socialförsäkringsminister ANNIKA STRANDHÄLL (S)
          </note>
          <note>
            Anf. 94 LOTTA FINSTORP (M)
          </note>
          <note>
            Anf. 95 Socialförsäkringsminister ANNIKA STRANDHÄLL (S)
          </note>
          <note>
            Anf. 96 LOTTA FINSTORP (M)
          </note>
          <note>
            Anf. 97 Socialförsäkringsminister ANNIKA STRANDHÄLL (S)
          </note>
          <note>
            Anf. 98 LOTTA FINSTORP (M)
          </note>
          <note>
            Anf. 99 Socialförsäkringsminister ANNIKA STRANDHÄLL (S)
          </note>
          <note>
            § 14 Svar på interpellation 2016/17:412 om åtgärder för minskad
            psykisk ohälsa
          </note>
          <note>
            Anf. 100 Socialförsäkringsminister ANNIKA STRANDHÄLL (S)
          </note>
          <note>
            Anf. 101 LOTTA FINSTORP (M)
          </note>
          <note>
            Anf. 102 JESPER SKALBERG KARLSSON (M)
          </note>
          <note>
            Anf. 103 Socialförsäkringsminister ANNIKA STRANDHÄLL (S)
          </note>
          <note>
            Anf. 104 LOTTA FINSTORP (M)
          </note>
          <note>
            Anf. 105 JESPER SKALBERG KARLSSON (M)
          </note>
          <note>
            Anf. 106 Socialförsäkringsminister ANNIKA STRANDHÄLL (S)
          </note>
          <note>
            Anf. 107 LOTTA FINSTORP (M)
          </note>
          <note>
            Anf. 108 Socialförsäkringsminister ANNIKA STRANDHÄLL (S)
          </note>
          <note>
            § 15 Svar på interpellation 2016/17:492 om distanshandel med
            alkohol
          </note>
          <note>
            Anf. 109 Socialförsäkringsminister ANNIKA STRANDHÄLL (S)
          </note>
          <note>
            Anf. 110 LARS-AXEL NORDELL (KD)
          </note>
          <note>
            Anf. 111 Socialförsäkringsminister ANNIKA STRANDHÄLL (S)
          </note>
          <note>
            Anf. 112 LARS-AXEL NORDELL (KD)
          </note>
          <note>
            Anf. 113 Socialförsäkringsminister ANNIKA STRANDHÄLL (S)
          </note>
          <note>
            Anf. 114 LARS-AXEL NORDELL (KD)
          </note>
          <note>
            Anf. 115 Socialförsäkringsminister ANNIKA STRANDHÄLL (S)
          </note>
          <note>
            § 16 Svar på interpellation 2016/17:493 om nordiskt forskningssamarbete
            om missbruk och beroendefrågor
          </note>
          <note>
            Anf. 116 Socialförsäkringsminister ANNIKA STRANDHÄLL (S)
          </note>
          <note>
            Anf. 117 PENILLA GUNTHER (KD)
          </note>
          <note>
            Anf. 118 Socialförsäkringsminister ANNIKA STRANDHÄLL (S)
          </note>
          <note>
            Anf. 119 PENILLA GUNTHER (KD)
          </note>
          <note>
            Anf. 120 Socialförsäkringsminister ANNIKA STRANDHÄLL (S)
          </note>
          <note>
            Anf. 121 PENILLA GUNTHER (KD)
          </note>
          <note>
            Anf. 122 Socialförsäkringsminister ANNIKA STRANDHÄLL (S)
          </note>
          <note>
            § 17 Svar på interpellation 2016/17:507 om rehabilitering för
            strokepatienter
          </note>
          <note>
            Anf. 123 Socialförsäkringsminister ANNIKA STRANDHÄLL (S)
          </note>
          <note>
            Anf. 124 PENILLA GUNTHER (KD)
          </note>
          <note>
            Anf. 125 ANN-CHARLOTTE HAMMAR JOHNSSON (M)
          </note>
          <note>
            Anf. 126 Socialförsäkringsminister ANNIKA STRANDHÄLL (S)
          </note>
          <note>
            Anf. 127 PENILLA GUNTHER (KD)
          </note>
          <note>
            Anf. 128 ANN-CHARLOTTE HAMMAR JOHNSSON (M)
          </note>
          <note>
            Anf. 129 Socialförsäkringsminister ANNIKA STRANDHÄLL (S)
          </note>
          <note>
            Anf. 130 PENILLA GUNTHER (KD)
          </note>
          <note>
            Anf. 131 Socialförsäkringsminister ANNIKA STRANDHÄLL (S)
          </note>
          <note>
            § 18 Svar på interpellation 2016/17:365 om inventering av nyckelbiotoper
          </note>
          <note>
            Anf. 132 Miljöminister KAROLINA SKOG (MP)
          </note>
          <note>
            Anf. 133 JENS HOLM (V)
          </note>
          <note>
            Anf. 134 STINA BERGSTRÖM (MP)
          </note>
          <note>
            Anf. 135 Miljöminister KAROLINA SKOG (MP)
          </note>
          <note>
            Anf. 136 JENS HOLM (V)
          </note>
          <note>
            Anf. 137 STINA BERGSTRÖM (MP)
          </note>
          <note>
            Anf. 138 Miljöminister KAROLINA SKOG (MP)
          </note>
          <note>
            Anf. 139 JENS HOLM (V)
          </note>
          <note>
            Anf. 140 Miljöminister KAROLINA SKOG (MP)
          </note>
          <note>
            § 19 Svar på interpellation 2016/17:457 om Natura 2000 på norra
            Gotland
          </note>
          <note>
            Anf. 141 Miljöminister KAROLINA SKOG (MP)
          </note>
          <note>
            Anf. 142 JESPER SKALBERG KARLSSON (M)
          </note>
          <note>
            Anf. 143 Miljöminister KAROLINA SKOG (MP)
          </note>
          <note>
            Anf. 144 JESPER SKALBERG KARLSSON (M)
          </note>
          <note>
            Anf. 145 Miljöminister KAROLINA SKOG (MP)
          </note>
          <note>
            Anf. 146 JESPER SKALBERG KARLSSON (M)
          </note>
          <note>
            Anf. 147 Miljöminister KAROLINA SKOG (MP)
          </note>
          <note>
            § 20 Svar på interpellation 2016/17:510 om myggbekämpning vid
            nedre Dalälven
          </note>
          <note>
            Anf. 148 Miljöminister KAROLINA SKOG (MP)
          </note>
          <note>
            Anf. 149 SOLVEIG ZANDER (C)
          </note>
          <note>
            Anf. 150 Miljöminister KAROLINA SKOG (MP)
          </note>
          <note>
            Anf. 151 SOLVEIG ZANDER (C)
          </note>
          <note>
            Anf. 152 Miljöminister KAROLINA SKOG (MP)
          </note>
          <note>
            § 21 Bordläggning
          </note>
          <note>
            § 22 Anmälan om interpellation
          </note>
          <note>
            § 23 Anmälan om fråga för skriftligt svar
          </note>
          <note>
            § 24 Anmälan om skriftliga svar på frågor
          </note>
          <note>
            § 25 Kammaren åtskildes kl. 22.47.
          </note>
          <note>
            Tryck: Elanders, Vällingby 2017
          </note>
        </div>
      </body>
    </text>
  </TEI>
</teiCorpus>
