<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201617</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201617</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201617--126</head>
          <docDate when="2017-06-15">2017-06-15</docDate>
        </div>
      </front>
      <body>
        <div>
          <note>
            § 1 Avsägelse
          </note>
          <note>
            Tredje vice talmannen meddelade att Beatrice Ask (M) avsagt sig
            uppdraget som ledamot i justitieutskottet.
          </note>
          <note>
            Kammaren biföll denna avsägelse.
          </note>
          <note>
            § 2 Anmälan om kompletteringsval
          </note>
          <note>
            Tredje vice talmannen meddelade att Moderaternas riksdagsgrupp
            anmält Beatrice Ask som ledamot i konstitutionsutskottet och Tomas
            Tobé som ledamot i justitieutskottet.
          </note>
          <note>
            Tredje vice talmannen förklarade valda till
          </note>
          <note>
            ledamot i konstitutionsutskottet
          </note>
          <note>
            Beatrice Ask (M)
          </note>
          <note>
            ledamot i justitieutskottet
          </note>
          <note>
            Tomas Tobé (M)
          </note>
          <note>
            § 3 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2016/17:558
          </note>
          <note>
            Till riksdagen
          </note>
          <note>
            Interpellation 2016/17:558 Förnyelse av körkortet för FN-svenskar
            i Somalia
          </note>
          <note>
            av Kerstin Lundgren (C)
          </note>
          <note>
            Interpellationen har överlämnats till sr Anna Johansson och kommer
            att besvaras torsdagen den 7 september 2017.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Stockholm den 13 juni 2017
          </note>
          <note>
            Näringsdepartementet
          </note>
          <note>
            Anna Johansson (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            § 4 Anmälan om faktapromemoria
          </note>
          <note>
            Tredje vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note>
            2016/17:FPM95 Lägesrapport om cigarettsmuggling KOM(2017) 235
            till skatteutskottet
          </note>
          <note>
            § 5 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2016/17:204 till utbildningsutskottet
          </note>
          <note>
            Motioner
          </note>
          <note>
            2016/17:3749–3752 till socialutskottet
          </note>
          <note>
            § 6 Explosiva varor – Tullverkets befogenheter vid inre gräns
          </note>
          <note>
            Skatteutskottets betänkande 2016/17:SkU33
          </note>
          <note>
            Explosiva varor – Tullverkets befogenheter vid inre gräns (prop.
            2016/17:169)
          </note>
          <note>
            föredrogs.
          </note>
          <note type="speaker">
            Anf. 1 OLLE FELTEN (SD):
          </note>
          <note>
            Fru talman! ”Under senare år har det skett en kraftig ökning
            av den illegala förekomsten av explosiva varor, fr ämst handgranater,
            i Sverige. I flera fall har handgranater kastats in i lokaler
            och bostäder. Det finns tydliga tecken på att personer som tillhör
            kriminella grupperingar har tillgång till explosiva varor i större
            utsträckning än tidigare och också har en större benägenhet att
            använda dessa.”
          </note>
          <note>
            Jag stöder denna beskrivning av verkligheten som regeringen uttrycker
            i den proposition vi nu ska debattera. Propositionen handlar om
            Tullverkets möjligheter att eftersöka och beivra illegal införsel
            av explosiva varor.
          </note>
          <note>
            Genom lagförslaget får Tullverket befogenhet att eftersöka och
            inleda förundersökning om brott mot införselreglerna för explosiva
            varor. Det har man inte rätt att göra i dag, vilket är ett stort
            problem för samhällets stabilitet och vår vardagstrygghet. Att
            detta inte har varit möjligt är mycket allvarligt.
          </note>
          <note>
            Den primära orsaken till att det är på detta vis är att i den
            svenska byrå ­ kratin betecknas handgranater som explosiv vara
            i stället för det vapen de är. Hela sjuklövern har därigenom aktivt
            bidragit till att destabilisera sam ­ hället och gynna grovt kriminella
            grupperingar genom att inte agera för att lösa problemet när man
            innehaft regeringsmakten.
          </note>
          <note>
            Tullverkets gränskontrollverksamhet mot annat EU-land regleras
            i inregränslagen, som bygger på det så kallade EUF-fördraget,
            som i sin tur bland annat reglerar den fria rörligheten av varor
            och tjänster inom EU.
          </note>
          <note>
            Svenska myndigheter har räddhågset duckat för skrivningen i fördra
            ­ gets artikel 34 och 35 som förbjuder begränsande kontroller
            och restriktio ­ ner i handeln mellan EU-länder.
          </note>
          <note>
            I lagen om Tullverkets befogenheter vid inre gräns finns en lista
            på varuslag som är undantagna från kontrollförbudet i fördraget
            och som således kan eftersökas. I den listan finns vapen och krigsmateriel
            angivna som produktgrupper som får kontrolleras och eftersökas
            vid inre gräns. Explosiva varor finns inte upptaget som en sådan
            begränsning men föreslås nu bli tillagda.
          </note>
          <note>
            Som jag redogjorde för i inledningen av mitt anförande har insmugglingen
            av till exempel handgranater och andra vapen ökat kraftigt de
            senaste åren.
          </note>
          <note>
            I riksdagen har det också väckts motioner om att åtgärda problemet
            med att handgranater kan föras in i Sverige utan att tullen har
            rätt att eftersöka och hantera beslag av sådana varor. Bara innevarande
            riksdagsår lämnades elva motioner in till riksdagen om skärpta
            åtgärder mot smuggling av handgranater.
          </note>
          <note>
            Vi sverigedemokrater har fyra olika motioner som berör olika
            delar av problematiken kring det ökade våld där handgranater är
            inblandade.
          </note>
          <note>
            Detta är inte en ny fråga; den har funnits med i åtskilliga år.
          </note>
          <note>
            Propositionen handlar i första hand om att Tullverket ska kunna
            beivra insmuggling av just handgranater till Sverige. Det är en
            i det närmaste ofattbar tafatthet från de svenska regeringskonstellationerna
            som har gjort att frågan inte löstes för flera år sedan.
          </note>
          <note>
            Fru talman! Det kan vara intressant att se en definition av begreppet
            vapen. På Wikipedia beskrivs begreppet på följande sätt: ”Vapen
            är redskap och utrustning för krig, jakt, tävling, brottslighet
            eller självförsvar. Vapen utsträcker sig från förhistoriska vapen
            som knölpåkar, spjut och speciellt utformade stenar till mycket
            komplicerade moderna vapen som interkontinentala ballistiska missiler.
            I en bredare bemärkelse, är vapen något som kan användas för att
            få en fördel gentemot en fiende eller i syfte att försvara sig
            själv och andra mot yttre hot.”
          </note>
          <note>
            Den allra enklaste lösningen hade varit att använda det svenska
            språket på ett korrekt sätt och definiera handgranater som vapen,
            vilket jag yrkade på i en motion i höstas. Då hade vi inte behövt
            ha denna debatt i dag. Jag tolkar avsaknaden av anmälda debattörer
            som att de övriga partiernas företrädare skäms för sitt agerande.
          </note>
          <note>
            Fru talman! Det som är bra med detta lagförslag är att det äntligen
            kommer till stånd en möjlighet för Tullverket att agera mot insmugglingen
            av handgranater. Det går dock alldeles för långsamt.
          </note>
          <note>
            Regeringen vill skjuta på införandet av lagen till den 1 november
            2017. Det handlar om en ny punkt i en punktlista i införsellagen,
            sammanlagt tolv ord. Lagtexten är redan klar, och regeringen skriver
            själv i sin proposition att den nya lagstiftningen bör träda i
            kraft så snart som möjligt. Ändå väljer man att ge vapensmugglarna
            ytterligare respittid så att de kan jobba på i lugn och ro ett
            tag till utan alltför stor risk att upptäckas och stoppas.
          </note>
          <note>
            Betydligt mer avancerade lagförslag har genomförts väsentligt
            mycket snabbare än så här, och vi menar att denna ändring skulle
            ha kunnat göras så att den kunde träda i kraft redan den 1 juli
            2017.
          </note>
          <note>
            Det är sorgligt att de övriga sju partiernas företrädare är så
            trötta att de inte kan förstå vikten av att skynda på införandet.
            Ni kan vara helt säkra på att de kriminella nätverken är väl medvetna
            om det tidsfönster som hålls öppet för nästan riskfri införsel
            av handgranater. Hur många flera människor tror ni kommer att
            drabbas på grund av er senfärdighet?
          </note>
          <note>
            Fru talman! Det är inte bara viktigt att ge Tullverket befogenheten
            att eftersöka grövre vapen, till exempel handgranater. Det är
            minst lika viktigt att stärka Tullverkets förmåga att utföra de
            nödvändiga kontrollerna. Re ­ dan i dag är Tullverket kraftigt
            nedbantat genom senare års omorganisatio ­ ner, och många gränspassager
            saknar helt fast tullbemanning.
          </note>
          <note>
            Därtill kommer Tullverket att tvingas dra ned ytterligare på
            sin personalresurs på grund av att sjuklövern, med små variationer,
            inte vill skjuta till de resurser som behövs för att Tullverket
            ska klara av att uppfylla sina åtaganden.
          </note>
          <note>
            I sitt budgetäskande för 2017 och 2018 har Tullverket tydligt
            redogjort för hur man tvingas skära ned på personal för att klara
            budgeten och hur det kommer att innebära att man inte kommer att
            kunna uppfylla de krav som ställs på verket.
          </note>
          <note>
            För att lösa detta problem har vi budgeterat en nivåhöjning för
            Tullverket 2017 och framåt på 275 miljoner kronor mer än regeringen.
          </note>
          <note>
            De situationer som uppstår när försök görs att smuggla in vapen
            och sprängmedel i Sverige är farliga till sin natur. Att riskerna
            för tullpersona ­ len ökar när den aktivt eftersöker illegala
            sprängämnen är därför inte svårt att se. Därför måste även skyddsnivån
            höjas för personalen i gränsskyddet. Det är då naturligt att se
            till att den personal som ska hantera sådana situa ­ tioner är
            utrustad för att ta hand om alla tänkbara lägen. Man ska också
            kunna försvara sig själv och sina kollegor.
          </note>
          <note>
            Fru talman! Löser vi inte även dessa frågor skyndsamt kommer
            vi att se hur det nu aktuella lagförslaget i stor utsträckning
            kommer att visa sig vara en papperstiger. Utan förmåga – ingen
            verkstad.
          </note>
          <note>
            Vi står givetvis bakom båda våra reservationer, men för tids
            vinnande yrkar jag bifall enbart till reservation 1.
          </note>
          <note type="speaker">
            Anf. 2 PATRIK LUNDQVIST (S):
          </note>
          <note>
            Fru talman! Jag börjar med att yrka bifall till propositionen
            och avslag på den motion som Olle Felten yrkade bifall till.
          </note>
          <note>
            Man kan naturligtvis diskutera hur fort saker och ting ska ske.
            Den reservation som det yrkades bifall till handlar om att vi
            ska införa detta betydligt fortare än vad regeringen har lämnat
            sin proposition. Så kan man tycka, men saker och ting måste ha
            sin gång. Jag instämmer i att detta borde ha gjorts betydligt
            tidigare. Man borde ha tagit tag i frågorna tidigare, men det
            går inte att skynda på dem bara för sakens skull.
          </note>
          <note>
            Vi påbörjade detta redan 2015 och har jobbat med det ända fram
            till nu. Det gäller naturligtvis inte bara denna fråga utan även
            andra saker som har med samma problematik att göra.
          </note>
          <note>
            Det är inte helt fritt att föra in handgranater i Sverige i dag
            bara för att tullen inte har befogenheter. I stället får man ett
            mer komplicerat förfaran ­ de där polisen behöver blandas in och
            där man tar hand om sakerna på ett lite omständligare sätt. Men
            man ger ingen jätterespit till smugglare att föra in olagliga
            varor till Sverige. Så fungerar det inte.
          </note>
          <note>
            Jag tänkte reflektera lite kort över vapenhantering. Vi har ett
            tullverk som har befogenheter att använda vissa olika vapen. De
            har personlig skyddssprej och även skjutvapen – pistoler – men
            väljer i dag själva hur och när dessa ska användas. Det är alltså
            inte här i kammaren som vi begränsar möjligheterna till beväpning,
            utan det sköter de själva på Tullverket. Jag är övertygad om att
            de skulle se den naturliga farlighet som Olle Felten talade om.
            Det låter lite som att han tror att vi har Narcos här i Sverige
            och hela den smuggelproblematik som finns i Mexiko, där man skjuter
            på varandra för att få in varor över gränsen. Så är det inte.
          </note>
          <note>
            De som smugglar in i Sverige har inte något intresse av att skapa
            uppmärksamhet eller störa sin egen verksamhet. De vill gå under
            radarn och göra det så lugnt och försiktigt som möjligt. De vill
            inte att vi ska veta att varorna finns här. Vi behöver inte eskalera
            detta själva.
          </note>
          <note>
            Vi har resurserna och möjligheterna att göra något åt eventuellt
            farliga situationer när man bedömer att sådana uppstått, men jag
            tycker att vi ska överlämna det till Tullverket, inte beväpna
            människor vid gränsen i onödan. Denna naturliga farlighet finns
            helt enkelt inte. Snarare finns ett naturligt lugn där ingen på
            den andra sidan har något intresse av att uppmärksamma något.
            Vi jagar dem så gott vi kan med olika metoder.
          </note>
          <note>
            Vi borde hellre ha ännu en röntgenmaskin för att röntga lastbilar
            än fler pistoler vid gränsen. Det är min position, helt klart.
            Om något skulle förändras dramatiskt kommer Tullverket definitivt
            att uppmärksamma detta, men det har ännu inte hänt.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 7 Samverkan vid utskrivning från sluten hälso- och sjukvård
          </note>
          <note>
            Socialutskottets betänkande 2016/17:SoU18
          </note>
          <note>
            Samverkan vid utskrivning från sluten hälso- och sjukvård (prop.
            2016/17:106)
          </note>
          <note>
            föredrogs.
          </note>
          <note type="speaker">
            Anf. 3 CATHARINA BRÅKENHIELM (S):
          </note>
          <note>
            Fru talman! I dag ska vi debattera något som är självklart men
            som verkar vara svårt i praktiken. Det handlar om att samverka
            över de traditio ­ nella gränserna.
          </note>
          <note>
            Vi har pratat om detta i årtionden, nästan utan att det rört
            sig ett enda steg framåt. Därför tycker vi att det nu är viktigt
            att vi tar ett kraftfullare steg i rätt riktning och lägger fram
            ett nytt lagförslag.
          </note>
          <note>
            Det handlar om nödvändigheten av att ta sig ur de klassiska stuprören,
            där det är mycket revir, och börja samverka utifrån de personer
            som blir utskrivna efter att ha legat på sjukhus, i de fall där
            de måste ha insatser från samhället när de kommer tillbaka till
            sin hemkommun.
          </note>
          <note>
            Alla har vi väl hört berättelser om hur det alltför ofta ser
            ut när man kommer hem. Man kanske inte kan komma hem direkt utan
            behöver ett särskilt korttidsboende en tid, och när man är klar
            på sjukhuset finns inga platser på boendet och man blir kvarliggande.
            Eller så behöver man lite hemtjänst eller hemsjukvård, och så
            är dessa inte ens vidtalade.
          </note>
          <note>
            Bristerna och exemplen är alldeles för många. Huvudmännen har
            haft många år på sig att fixa detta under ett flertal regeringar.
            Nu föreslår vi att en ny lag införs. Syftet är att hela kedjan
            ska slutas kring den person som är utskrivningsklar på sjukhuset.
          </note>
          <note>
            Insatserna man behöver ska samverka i tid. När man hamnar på
            sjukhus ska berörda parter meddelas direkt, i alla fall inom 24
            timmar, och då ska allt runt patienten/individen börja planeras
            så att det är klart när man blir utskriven och får lämna sjukhuset.
            En fast vårdkontakt som man får när man kommer in på sjukhuset
            ska behållas när man kommer hem från slutenvården.
          </note>
          <note>
            Lagen innehåller en rad förslag för att det ska kunna fungera
            praktiskt, bland annat om överenskommelser om betalningsansvar
            i de förhoppningsvis få fall där patienten inte kan komma hem
            fast läkaren har sagt att patienten är färdigbehandlad på sjukhuset.
          </note>
          <note>
            Lagen träder i kraft den 1 januari 2018 för den somatiska vården
            och ett år senare, den 31 december 2018, för dem som är inlagda
            inom den slutna psykiatriska vården.
          </note>
          <note>
            Det är viktigt att man så snabbt som möjligt kommer igång med
            denna förbättring, för annars är det många som fortsätter att
            hamna i kläm: de som behöver komma hem från sjukhuset och, inte
            minst, alla som väntar på plats på sjukhus.
          </note>
          <note>
            Fru talman! Den andra , betydligt större , del som måste förändras
            är sjukvårdens hela organisation, framför allt mellan sjukhusvården
            och primärvården.
          </note>
          <note>
            En mycket viktig utredning har gjorts av Göran Stiernstedt: Effektiv
            vård . Den tillsattes av den borgerliga regeringen, och uppdraget
            var att se över hur man på ett mer ändamålsenligt sätt skulle
            kunna använda de stora resurser som finns i sjukvården. Utredningen
            presenterade många väldigt bra förslag, och utskottets ledamöter
            var mycket positiva vid presentatio ­ nen i utskottet.
          </note>
          <note>
            Som ett led i och en fortsättning på utredningen har den regering
            som finns i dag utsett Anna Nergårdh att leda arbetet med att
            ställa om och modernisera vården med fokus på primärvården.
          </note>
          <note>
            Första steget i att införa Stiernstedts förslag är nu taget:
            E tt delbetänk ­ ande presenterades i förra veckan. Detta är ett
            steg i en stor strukturförändring av sjukvården i Sverige, och
            den följer precis det som Stiernstedt presenterade.
          </note>
          <note>
            Fru talman! Den allra viktigaste kontentan är att det ska vara
            primärvården som utgör basen för vår hälso- och sjukvård. Statusen
            för vårdcentralerna måste höjas, kompetenserna där måste bli fler
            och undersökningsmöjligheterna måste öka. Man ska inte behöva
            åka till sjukhus för saker och ting som kan ordnas på hemmaplan
            via vårdcentralen.
          </note>
          <note>
            I dag är det precis tvärtom: Det är sjukhusen som är storebror
            och vårdcentralerna som är lillebror. Sverige är ett av de mest
            läkartäta länderna i världen – här finns många läkare per individ
            – men trots det har vi låg tillgänglighet, alltså svårt att komma
            till läkare och få sjukhusvård. När vi väl har kommit över tröskeln
            är det dock en mycket god vård.
          </note>
          <note>
            En bra, tillgänglig och stark primärvård har vi alla nytta av,
            och den är mycket viktig när det gäller att förhindra alla onödiga
            inläggningar på sjukhus. De är ett jättestort problem, och merparten
            som läggs in i onödan är äldre.
          </note>
          <note>
            Fru talman! Det finns ett tillkännagivande från alla allianspartier,
            själv ­ fallet med instämmande av SD, som slår in helt öppna dörrar.
            Man vill att regeringen skyndsamt ska lägga fram förslag avseende
            det samlade om ­ händertagandet i vården och omsorgen av de mest
            sjuka äldre och de multi ­ sjuka kronikerna. Man anser att det
            behövs ett samlat helhetsgrepp. Men arbetet är ju i full gång,
            så tillkännagivandet är bara ett politiskt utspel.
          </note>
          <note>
            Vi säger ja till ett första steg, men vi vill inte föregripa
            den utredning som är på gång. Ett delbetänkande är redan lämnat.
            Det är skyndsamt. Vi kan inte hafsa fram en sådan stor och viktig
            förändring i hela sjukvården.
          </note>
          <note>
            Alliansen anser att dagens förslag endast är en mutter i maskineriet.
            Ja, det är faktiskt en mutter i maskineriet. Och det finns mycket
            stora och viktiga maskiner som inte alls fungerar utan just denna
            lilla mutter. Den är därför inte oväsentlig.
          </note>
          <note>
            Alliansgruppen med SD hänvisar till utredare Stiernstedts problembeskrivning.
            Och det är ingen av oss som säger emot den. Inte heller det nya
            lagförslag som vi debatterar här i dag går emot det.
          </note>
          <note>
            De synpunkter som Stiernstedt lägger fram delar vi helt och hållet.
            Det är ett jättestort projekt att styra om hela hälso- och sjukvården.
            Här behövs det verkligen grabbatag. Men arbetet är igång.
          </note>
          <note>
            Jag yrkar bifall till reservationen.
          </note>
          <note>
            (Applåder)
          </note>
          <note type="speaker">
            Anf. 4 JAN LINDHOLM (MP):
          </note>
          <note>
            Fru talman! Åhörare, tittare och lyssnare! Den rödgröna feministiska
            regeringen arbetar, som ni numera alla vet, långsiktigt och målmedvetet
            med att utveckla och förstärka välfärdspolitiken.
          </note>
          <note>
            I internationella forum, som FN och OECD, finns det i dag ingen
            tvekan om att ojämlika villkor för medborgarna inte går att förena
            med ett framgångsrikt arbete på klimatområdet. Välfärden måste
            fördelas solidariskt och efter behov mellan alla medborgare.
          </note>
          <note>
            Tilliten till samhället och dess förmåga att hantera de stora
            utmaningarna kan annars ta skada, och medborgarnas vilja att medverka
            kan då i värsta fall minska.
          </note>
          <note>
            Med växande klyftor bland medborgarna får man problem. Men samhällen
            som lyckas begränsa ojämlikheten och fördela välfärden mer solidariskt
            har faktiskt färre ”motborgare” och en större andel medborgare.
          </note>
          <note>
            Danmark är det land som har det högsta skatteuttaget och är samtidigt
            det land där drygt 25 procent av medborgarna, trots detta höga
            skatteuttag, anser att det faktiskt inte vore fel med skattehöjningar.
            Man upplever helt enkelt att man får väldigt mycket för det som
            man avsätter i den gemensamma kassan. Danskarna är också världens
            lyckligaste folk.
          </note>
          <note>
            Jag besökte förra veckan OECD:s temasession 2017. Budskapet därifrån
            var mycket tydligt: De växande klyftorna i världen mellan länder
            och internt i länder är det största hotet mot vår gemensamma förmåga
            att hantera de avgörande globala hoten. Girigheten pekades ut
            som ett av de största problemen i våra samhällen.
          </note>
          <note>
            Företagandet prisades också på OECD-mötet för den betydelse det
            har för att skapa den tillväxt som är nödvändig för att kunna
            bygga välfärd för alla. Samtidigt påtalades problemen med vinstintressen
            i välfärden.
          </note>
          <note>
            Generalsekreteraren påpekade vid upprepade tillfällen behovet
            av ökad politisk styrning och att välfärden faktiskt inte lämpar
            sig för att distribueras enligt marknadsprinciper. Rätt verktyg
            till de olika uppgifterna var det tydliga budskapet.
          </note>
          <note>
            Jag valde att ta med denna rekommendation från OECD-mötet till
            denna debatt, eftersom jag tror att det är viktigt att vi tar
            till oss erfarenhet från andra. Debatten i Sverige har tyvärr
            ofta fastnat i någon sorts politisk prestige och är mycket hårt
            drabbad av en sorts privatiseringsiver.
          </note>
          <note>
            Fru talman! Denna debatt handlar som vanligt om någon form av
            konflikt. Denna gång handlar det om konflikten mellan säkerställandet
            av att välfärden distribueras på ett solidariskt sätt till medborgarna
            och de drivkrafter som OECD varnar för.
          </note>
          <note>
            När marknadskrafter blandas in via avtal, upphandlingar eller
            på andra sätt följer andra prioriteringar än det solidariska distributionstänkandet
            i fråga om välfärden med, enligt OECD. De talar alltså öppet om
            girighet som ett problem.
          </note>
          <note>
            Fru talman! Hälso- och sjukvården i Sverig e har i förhållande
            till hälso ‑ och sjukvården i många andra länder mycket bra medicinska
            resultat. Som ofta upprepas här från talarstolen har vi trots
            det stora utmaningar framför oss, inte minst av demografiska skäl.
          </note>
          <note>
            Under åtta år har allianspartierna suttit i majoritet, och då
            har de valt att avstyrka samtliga motioner som jag har skrivit
            om olika kronikergruppers behov av ökad förståelse och systematik
            när det gäller vård värd namnet.
          </note>
          <note>
            Fru talman! Samma politiker väljer nu i opposition att i detta
            betänkan ­ de ge ett uppdrag till regeringen ”att förbättra vården
            och omhändertagandet av de mest sjuka äldre och kroniskt multisjuka
            patienterna.” Hur trovärdigt är det?
          </note>
          <note>
            Det är just dessa grupper som ni har sagt nej till under åtta
            år vid makten när ni har avstyrkt mina motioner.
          </note>
          <note>
            Vi har nu en regering som har tagit tag i just denna fråga, det
            vill säga hur vi kan omsätta förslagen i utredningen Effektiv
            vård till riksdagsbeslut och regeringsbeslut som underlättar för
            vårdhuvudmännen och berörda myndigheter att utveckla och samordna
            en mer jämlik, tillgänglig och effektiv hälso- och sjukvård med
            fokus på primärvården och därmed indirekt med fokus på i huvudsak
            patienter med kroniska sjukdomar.
          </note>
          <note>
            Fru talman! Under mina mer än tolv år i riksdagen kan jag inte
            påminna mig ett mer onödigt tillkännagivande än det som finns
            i detta betänkande. Det är ett praktexempel på att slå in öppna
            dörrar, som det brukar heta när någon föreslår det som redan sker.
          </note>
          <note>
            I övrigt bill jag bara instämma i Catharina Bråkenhielms anförande.
          </note>
          <note>
            Jag yrkar bifall till reservationen.
          </note>
          <note>
            (Applåder)
          </note>
          <note type="speaker">
            Anf. 5 KARIN RÅGSJÖ (V):
          </note>
          <note>
            Fru talman! Detta är en mycket bra proposition – ordning och
            reda. Äldre och sjuka, och även deras anhöriga, kan känna sig
            lite tryggare. Så har det inte varit.
          </note>
          <note>
            Jag kommer ihåg när min pappa och jag vid tillfälle efter tillfälle
            själva fick skaffa oss örnkoll på vad som skulle hända efter utskrivningen.
            Det blev mycket rörigt, eftersom det även i Stockholm är en fragmenterad
            hälso- och sjukvård och 150 hemtjänstbolag. Det var lite rörigt.
          </note>
          <note>
            Nu finns det en bra utredning, Effektiv vård , som ska bearbetas.
            Att förändra hela hälso- och sjukvården är en process. Det handlar
            om att se till helheten. Jag vill verkligen se en förändrad hälso-
            och sjukvård som står på en trygg bottenplatta och som håller
            länge – inget hafs och slafs. Jag vill se satsningar på välfärden
            och inte på skattesänkningar.
          </note>
          <note>
            Syftet med denna lag är att värna patienterna och deras anhöriga
            – värna en god vård och en socialtjänst av god kvalitet för enskilda
            som efter utskrivningen från sluten vård behöver insatser från
            socialtjänsten, den kommunalt finansierade hälso- och sjukvården
            eller den landstingsfinansierade öppna vården. Jag välkomnar verkligen
            detta. Det ska bli planerat – underbart. Jag tror att många jublar
            även om de nog inte förstår storheten i detta.
          </note>
          <note>
            Alla som har stått med anhöriga på ett sjukhus och försökt att
            få till en vettig plan vet hur knöligt det kan vara. Man får bli
            torped och samordnare själv. Så har det varit.
          </note>
          <note>
            I förslaget tydliggörs att verksamheter inom socialtjänst och
            öppen hälso- och sjukvård tidigt måste börja planera inför patientens
            utskrivning från slutenvården. Man ska förmedla inskrivningen
            inom 24 timmar. Det är jättebra – ordning och reda. Lagen innehåller
            även bestämmelser om samverkan mellan landsting och kommun. Det
            är bra. Det blir mindre tjafs och specifikt något tryggare äldre
            och deras anhöriga och tryggare sjuka.
          </note>
          <note>
            Det ska även framgå att det i den nya lagen finns bestämmelser
            om hur insatserna ska planeras för den enskilda efter utskrivningen.
            Här har det varit mycket problematiskt.
          </note>
          <note>
            Lagen ska se till att en patient med behov av insatser skrivs
            ut från den slutna vården så snart som möjligt efter det att den
            behandlande läkaren bedömt att patienten är utskrivningsklar.
            Här har det varit multiproblem, kan man säga.
          </note>
          <note>
            Om den behandlande läkaren när en patient skrivs in i den slutna
            vården bedömer att patienten kan komma att behöva insatser från
            socialtjänsten ska man kalla till planeringsmöte. Det är underbart!
            Så har det verkligen inte varit, vill jag påstå.
          </note>
          <note>
            Om informationen finns tillgänglig ska patienten även få uppgifter
            om vem som är patientens fasta vårdkontakt, tidpunkt för när samordnad
            individuell planering ska genomföras och uppgifter om befintliga
            planer för vård och omsorg efter utskrivningen. Det är jättebra.
            Det ska också ske ett möte. Detta är en proposition som faktiskt
            kommer att förändra väldigt många människors liv.
          </note>
          <note>
            Innan jag tar beslut om hela hälso- och sjukvården vill jag dock
            som sagt se en helhet. Ni i Alliansen och Sverigedemokraterna
            lägger fram era initiativ och motioner lite hur som, tycker jag.
            Det är inte så att ni bara är tillsammans i smyg, så att säga,
            utan det är ganska uppenbart. Detta handlar också om att det behövs
            insatser för personal, utbildningar, förstärkning av primärvården
            och logistik mellan landsting. Det handlar om en helhet, och jag
            tycker att ni ska ta det lite på ert ansvar också.
          </note>
          <note>
            Ni kan motionera, lägga fram initiativ etcetera, men ni har ju
            vältrat över detta. Ni gör sådana här grejer för att visa att
            regeringen, tillsammans med Vänsterpartiet, är oduglig. Det är
            hela er mission , oavsett vad det handlar om, och ni gör det också
            väldigt öppet – som om inte ni själva hade ett ansvar för hur
            det ser ut inom hälso- och sjukvården. Som om ni inte hade kunnat
            se hur vårdplatserna tömdes! Herregud, det är en lång process
            som startade för länge sedan; den startade inte 2014, vill jag
            meddela.
          </note>
          <note>
            Som om inte ni hade kunnat se detta i SKL, där ni satt i åtta
            år och styrde! Ni fick inte till speciellt mycket som gynnade
            personalen, exempel ­ vis; det kan man väl inte påstå. Jag vet
            att ni kommer att dra en hälso ‑ och sjukvårdsdebatt, så jag initierar
            den redan nu. Ni hade åtta år på er i SKL att se till att sjuksköterskor
            kunde få betalt för att bli specialistsjuksköter ­ skor. Gjorde
            ni någonting åt det? Tycker ni det?
          </note>
          <note>
            Eller som här i Stockholms län, där man har satt igång ett projekt
            när det gäller att förkorta arbetstiden så att människor ska kunna
            jobba inom hälso- och sjukvården – har ni uppmanat till sådana
            typer av projekt och verksamheter? Har ni slagit näven i bordet
            när det gäller människors arbetsvillkor inom hälso- och sjukvården?
          </note>
          <note>
            Ni kan stå här med era skattesänkningar och nya privatiseringar,
            uppbackade ända in i kaklet av Svenskt Näringsliv, men detta är
            en bra proposition. Nu är ni också beredda, kan jag se efter dagens
            presskonferens, att sätta landet i total oordning. 200 kronor
            mer i skatt för sådana som jag, som är höginkomsttagare, och ni
            vill trycka till på det! Tack och hej, kan man säga.
          </note>
          <note>
            Jag yrkar bifall till reservationen från S, V och MP.
          </note>
          <note>
            (Applåder)
          </note>
          <note type="speaker">
            Anf. 6 TREDJE VICE TALMANNEN:
          </note>
          <note>
            Jag vill påminna kammarens ledamöter om att debatten handlar
            om samverkan vid utskrivning från sluten hälso- och sjukvård.
          </note>
          <note type="speaker">
            Anf. 7 EMMA HENRIKSSON (KD):
          </note>
          <note>
            Fru talman! Efter de två senaste inläggen började jag själv undra
            vad debatten faktiskt handlar om, men ämnet är mycket riktigt
            samverkan vid utskrivning från sluten hälso- och sjukvård.
          </note>
          <note>
            Jag håller här upp betänkandet, och de som ser det inser att
            det är en tämligen tunn produkt. Jag håller dock med föregående
            talare som har sagt att den är viktig i sitt innehåll. Det är
            bra saker, det här – men det är så väldigt, väldigt lite. Detta
            är ett resultat av det idoga arbete som alliansregeringen under
            kristdemokratisk ledning gjorde i socialutskottet.
          </note>
          <note>
            Det fanns mycket att göra när vi tog över Socialdepartementet.
            Det fanns många stora strukturella brister som behövde åtgärdas.
            Sådana åtgärder kräver både att man går in i en regering med en
            idé om vart man vill och att man är beredd att lägga sina ansträngningar
            på att ordentligt utreda hur vi ska få till den strukturförändring
            som vården behöver. Det arbetet gjorde vi. Vi började mäta resultat
            och mäta köer. Det som patienter under lång tid hade upplevt men
            som ingen riktigt hade vågat lysa med ficklampan på släppte vi
            fram i ljuset, för att vi skulle kunna åtgärda de riktiga bristerna
            i hälso- och sjukvården.
          </note>
          <note>
            Vi tillsatte en utredning med ett väldigt omfattande uppdrag.
            Resultatet blev den utredning om effektiv vård som presenterades
            i januari förra året. Det är en utredning med många olika och
            mycket konkreta lagförslag, och detta tunna betänkande är den
            lilla del som den nuvarande regeringen har mäktat med att ta ända
            fram till förändrad lagstiftning. Det är bra, och det är någonting
            vi i Alliansen självklart ställer oss bakom. Det är nämligen vår
            politik, som vi har initierat. Det var vi som såg behoven, och
            det var vi som såg till att arbetet sattes igång.
          </note>
          <note>
            Det är dock alldeles för lite. Vi har hört företrädare för regeringen
            säga: Men det pågår ju en ny utredning; den kom med en delrapport
            häromdagen. Ja, det är också en bra delrapport – den upprepar
            och specificerar några av de förändringsförslag som kom för ett
            och ett halvt år sedan och som denna regering, på grund av att
            man gick in på Socialdepartementet utan en idé om vad man ville
            göra med svensk hälso- och sjukvård, ännu inte har mäktat med
            att leverera på.
          </note>
          <note>
            Det är allvarligt, för vi har brister i vårt land vad gäller
            hälso- och sjukvård. De drabbar framför allt de mest sjuka, de
            med kroniska sjukdomar och de äldre. Vi ser hur det i socialdemokratiskt
            styrda landsting är de äldre som får vänta längst på akuten –
            många gånger mer än tio timmar. Det beror inte på att de inte
            har vårdbehov utan på att de inte får vård på rätt nivå i rätt
            tid.
          </note>
          <note>
            Det behövs fler och mer konkreta åtgärder från den nuvarande
            reger ­ ingen. Det behövs att man faktiskt tar de färdiga förslag
            som finns och vågar – orkar – driva dem ända in i mål. Det har
            man inte mäktat med hittills. Därför, fru talman, yrkar jag bifall
            till förslaget i betänkandet och avslag på reservationen.
          </note>
          <note>
            (Applåder)
          </note>
          <note type="speaker">
            Anf. 8 KARIN RÅGSJÖ (V) replik:
          </note>
          <note>
            Fru talman! Jag bara undrar över något, Emma. Vi är alla överens
            om att Effektiv vård är en bra utredning. Nu ska man titta på
            hur den ska mejslas ut, så att säga. Tycker du verkligen att man
            med den typ av inspel ni har gjort i det här ärendet manifesterar
            någonting? Tycker du inte att det behövs en ytterligare djupdykning
            i dessa frågor för att kunna se vilken typ av lagförslag som ska
            förändras?
          </note>
          <note>
            Detta är stora frågor. Det handlar om hela hälso- och sjukvården,
            som faktiskt – det är kanske det enda vi är överens om – behöver
            förändras. Vi behöver förstärka primärvården, och vi behöver se
            hur fler vårdplatser ska komma till. Vi behöver fler geriatriska
            mottagningar. Det är jättemycket vi behöver göra. Det vi inte
            behöver, måste jag lägga till, är fler skattesänkningar. Det har
            nämligen skapat stora revor i hela välfärden och specifikt inom
            hälso- och sjukvården.
          </note>
          <note>
            Jag måste fråga dig, Emma: Tycker du verkligen att det är ansvarsfullt
            att lägga fram den typ av initiativ som ni gör? Ni tar ju hela
            utskottets mening att vi nu minsann ska göra någonting åt helheten
            – utan att ha hela bilden klar över hur det ska gå till på riktigt.
            Jag tycker att det är en svaghet när man gör den typen av inspel.
            Ni gör det också hela tiden tillsammans med Sverigedemokraterna;
            det är bara på grund av Sverigedemokraterna ni kan göra så här
            i diverse utskott. Det är väldigt speciellt, tycker jag.
          </note>
          <note>
            Jag vill även påpeka att ni satt vid makten i åtta år. Ni hade
            också SKL i åtta år. Vad jag ser när jag tittar tillbaka är inte
            så där jättemånga försök att rådda om hälso- och sjukvården exempelvis
            när det gäller att se till att personalen fick bättre villkor
            och så vidare. Varför gjorde ni ingenting som blev verkningsfullt
            under era åtta år i SKL?
          </note>
          <note>
            Det var mina frågor.
          </note>
          <note type="speaker">
            Anf. 9 EMMA HENRIKSSON (KD) replik:
          </note>
          <note>
            Fru talman! Jag ska försöka låta bli att göra detta till en allmänpolitisk
            ekonomisk debatt, men jag vill ändå påminna Karin Rågsjö om att
            vi under alliansregeringen ökade skatteintäkterna. Det gick mer
            resurser till välfärden, inte bara totalt sett utan per person
            i vårt land, på grund av att skatte ­ intäkterna ökade.
          </note>
          <note>
            Det är nämligen det som är det viktiga: För att vi ska ha råd
            med en vård i världsklass som kommer alla till del måste vi ha
            skatteintäkter. Det är inte nivån på skatterna som avgör, utan
            det är hur mycket skatter vi totalt sett får in. De förslag som
            vi vill stoppa är de som är destruktiva och som kommer att leda
            till att resurserna till välfärden minskar, vilket är vad som
            kommer att ske om Vänsterpartiet får sin vilja igenom.
          </note>
          <note>
            Nu talar vi om förslaget i detta betänkande – det som handlar
            om samverkan vid utskrivning från sluten hälso- och sjukvård.
            Det är ett förslag som vi arbetade fram. Vi är glada att ni fullföljer
            det, men det finns mycket mer som behöver fullföljas. Det finns
            färdiga lagförslag som man skulle kunna gå vidare med, som berör
            just de mest sjuka äldre och som berör dem med kroniska sjukdomar.
          </note>
          <note>
            Förstärkningar av vårdgarantin är ett exempel. Det finns konkreta
            förslag för effektiv vård. Detta fullföljdes i förslaget som kom
            från den nu pågående utredningen, men regeringen har inte levererat
            lagförslag till denna kammare så att vi kan fatta beslut.
          </note>
          <note>
            Det är detta som är problemet för svensk hälso- och sjukvård
            i dag. Vi har en regering som kom in i regeringsställning utan
            någon idé om vart man vill komma med vården. I stället kommer
            man till kammaren med produkter som handlar om någonting som inte
            ens är ett problem – senast i går fick vi debattera ett sådant
            ärende.
          </note>
          <note>
            Det är där regeringen har lagt sina resurser, och det är därför
            man inte har mäktat med det som är vårdens riktiga utmaningar.
          </note>
          <note type="speaker">
            Anf. 10 KARIN RÅGSJÖ (V) replik:
          </note>
          <note>
            Fru talman! Jag hoppas att vi kan rigga om hela hälso- och sjukvården.
            Jag talar om ” vi ” , för det behövs stora förändringar när det
            gäller mycket. Det gäller bland annat att se till att personal
            vill arbeta på till exempel akutavdelningar, med vettiga villkor,
            och det behövs resurstilldelning av ett helt annat slag än vad
            vi ser i dag.
          </note>
          <note>
            Om vi ska göra detta – om jag ska vara med och fatta den typen
            av beslut – vill jag ha en helhetsbild. Jag vill inte ha enskilda
            lagförslag på vissa områden, utan jag vill ha helheten. Så konservativ
            är jag. Jag vill inte bara ha små pluttgrejer eller lite större
            grejer, utan jag vill se en helhet.
          </note>
          <note>
            Jag tror att vi måste ha helhetsbilden klar för oss om vi ska
            göra om hälso- och sjukvården. Vad ska landstingen göra? Vad ska
            staten göra? Hur ska primärvården stöttas? Vad ska vi göra åt
            de tomma vårdplatserna, som inte kan bemannas eftersom det inte
            finns personal?
          </note>
          <note>
            Personalen tror jag inte att vi får. Personalen får man bara
            genom att höja lönerna och förbättra arbetsvillkoren samt genom
            att låta personalen gå på vettiga scheman.
          </note>
          <note>
            Det är den typen av saker som vi måste göra. Vi måste se till
            att det funkar. Vi har 21 landsting som gör lite olika saker –
            vad ska vi göra åt det?
          </note>
          <note>
            Det finns massor av frågor. Vi måste få ihop helheten, och det
            får man inte med den typ av inspel som ni gör tillsammans med
            Sverigedemokraterna.
          </note>
          <note>
            När det gäller skatter blir jag beklämd, måste jag säga. Hur
            ska vi göra med flygskatten? Ska vi göra någonting åt klimatet?
            200 kronor mer i skatt för höginkomsttagare – är det problematiskt?
          </note>
          <note>
            Ni gör denna typ av inspel tillsammans med Sverigedemokraterna.
            Ni skulle inte kunna göra någonting av detta om ni inte hängde
            ihop med Sverigedemokraterna på det sätt som ni gör. Inte en enda
            grej skulle ni kunna göra. Det har blivit er hävstång.
          </note>
          <note type="speaker">
            Anf. 11 EMMA HENRIKSSON (KD) replik:
          </note>
          <note>
            Fru talman! Karin Rågsjö rörde sig ganska vitt och brett även
            i detta inlägg. Jag ska inte kommentera de skadliga skatterna,
            men jag kommenterar gärna vad vi gör åt de 21 landstingen.
          </note>
          <note>
            Vi kristdemokrater har sett att detta är ett stort problem när
            det gäller att kunna tillhandahålla samma goda vård till alla
            patienter i hela landet, oavsett var man bor. Vi skulle behöva
            ett större statligt ansvarstagande för vården. Jag välkomnar självklart
            Vänsterpartiet och vilket annat parti som helst som stöder en
            sådan inriktning.
          </note>
          <note>
            Tyvärr har denna regering, tillsammans med Vänsterpartiet, inte
            mäktat med att ta tag i den frågan heller. Man klarar inte av
            att göra den samordning som skulle behövas, som skulle se till
            att vi får en mer jämlik vård över hela landet.
          </note>
          <note>
            Sådana förslag har Kristdemokraterna lagt fram, men Vänsterpartiet
            har flera gånger hittills under den här mandatperioden röstat
            ned dem i denna kammare. Även under nästa år kommer det att finnas
            tillfällen att rösta på dessa förslag, om Vänsterpartiet nu har
            kommit till insikt om att man behöver göra detta.
          </note>
          <note>
            När det handlar om de mest sjuka äldre och om de kroniskt sjuka
            finns det ett ordentligt beredningsunderlag med många fler delar
            som man skulle kunna gå fram med. Det har denna regering, med
            stöd av Vänsterpartiet, valt att låta bli att göra.
          </note>
          <note>
            Detta är beklagligt. Man lägger sin energi och sina resurser
            på att utreda saker som de egna expertmyndigheterna sågar med
            argument som att man inte har visat att problemet finns, att man
            inte har visat att det skulle hjälpa någon och att man – framför
            allt – inte har visat om det skulle innebära ytterligare skadliga
            effekter för de patienter som har behov av vården.
          </note>
          <note>
            Sådana ärenden har vi flera gånger under den här terminen fått
            debattera här i kammaren. I dag kommer vi att ta ett beslut om
            att avslå ett sådant ärende. Vi kommer också att ta beslut om
            någonting som vi är överens om är bra.
          </note>
          <note type="speaker">
            Anf. 12 CECILIA WIDEGREN (M):
          </note>
          <note>
            Fru talman! Just nu, statistiskt sett, reser multisjuka Signe
            och Arne från hemmet till akuten, eftersom de är i behov av vård.
            Vi vet det, och vi ser det, men vi vet också att det inte är den
            bästa vården och omsorgen.
          </note>
          <note>
            I delar av landet försöker man att göra någonting åt detta och
            att hjälpa de multisjuka äldre att se helheten. Men vi har ett
            ansvar att se till att det inte skiljer sig åt över landet, utan
            att det gäller alla multisjuka äldre och alla kroniker. Detta
            uppdrag har vi.
          </note>
          <note>
            Därför blir det väldigt symtomatiskt och udda för den här regeringen
            att lägga fram ett litet, litet förslag i en större helhet när
            man, som Catharina Bråkenhielm med flera, ser utmaningarna och
            ser det som måste förändras. Det är då vårt uppdrag – på regeringens
            förslag – att agera. Om regeringen inte lägger fram några förslag
            agerar Sveriges riksdag.
          </note>
          <note>
            Vi saknar det nationella ledarskapet. Vi saknar inte bara att
            ni ser utan också att ni vill göra förändringar för de multisjuka
            äldre och för våra kroniker, oavsett var i landet man bor.
          </note>
          <note>
            Till skillnad från gårdagens debatt är merparten av remissinstanserna
            väldigt positiva till Effektiv vård och till utredningen. Partierna
            är också positiva till detta. Skillnaden här är att ni inte lägger
            fram konkreta förslag till riksdagen och att ni inte är redo att
            agera. Ni är inte redo att följa upp och att göra någonting av
            den tydliga utmaning som drabbar Signe och Arne och andra runt
            om i landet just nu.
          </note>
          <note>
            Man skulle kunna beskriva det som att ni har presenterat en mutter
            i ett större maskineri. Ni låter dock maskinen stå kvar och fortsätta
            att rulla runt, och ni tror att det är förändringen av muttern
            som gör skillnad.
          </note>
          <note>
            Det är jättebra att ni har stoppat in den här nya muttern – vi
            bifaller detta – men vi vill också göra det andra, som är utrett
            och klart men som nu måste sättas i verket. Vi vill agera.
          </note>
          <note>
            Fru talman! Utredaren bakom Effektiv vård , Göran Stiernstedt,
            kom själv till riksdagen och beskrev behovet av detta. Han presenterade
            för socialutskottets alla ledamöter att utskrivningsklara patienter
            är en detalj i samverkan mellan kommuner och landsting och att
            de stora effektiviser ­ ingsmöjligheterna ligger i det samlade
            omhändertagandet av de mest multisjuka äldre.
          </note>
          <note>
            Göran Stiernstedt sa vidare att onödiga sjukhusvistelser, till
            exempel det som beskrivits om akutsjukhusbesök, är ett potentiellt
            större problem än utskrivningsklara och att vårdens storkonsumenter
            behöver vård och omsorg på ett helt nytt sätt. Verkställ min utredning,
            uppmanade Stiern ­ stedt.
          </note>
          <note>
            Jag tyckte att detta budskap var rätt så tydligt. Vi valde därför
            att lägga fram konkreta förslag för att göra skillnad och för
            att göra verkstad.
          </note>
          <note>
            Nu kommer riksdagen att fatta detta beslut. Nu kommer regeringen
            att vara ålagd att följa upp och att göra det här – att göra skillnad
            för Signe och för Arne.
          </note>
          <note>
            De mest multisjuka äldre och våra kroniker har under alltför
            lång tid fått stå tillbaka. Nu finns det inte bara ögon som har
            sett, utan nu vet vi också hur vi kan göra förändringarna.
          </note>
          <note>
            Jag kan till exempel vända mig till Västra Götaland, där Miljöpartiet
            väljer att agera tillsammans med allianspartierna. Det är intressant
            att se att Miljöpartiet agerar med allianspartierna i Västra Götaland
            för att göra skillnad för de multisjuka äldre.
          </note>
          <note>
            Deras koncept för de multisjuka äldre visar följande resultat
            från föregående år: en 92-procentig reducering av antalet vårddagar
            för multisjuka äldre, en 89-procentig reducering av ant alet mottagningsbesök
            och en 80 ‑ procentig reducering av antalet akutbesök.
          </note>
          <note>
            Signe och Arne i Västra Götaland torde må oerhört mycket bättre
            av färre besök men bättre vård. De anhöriga mår absolut bättre.
            Livskvaliteten har ökat för alla i Signes och Arnes omgivning,
            och Signe och Arne är lyckligare mor- och farföräldrar. Jag är
            också helt övertygad om att vårdens medarbetare känner att de
            kan göra ett ännu bättre än vad de gjorde i går, då man inte tog
            det samlade ansvaret.
          </note>
          <note>
            Därför yrkar Alliansen bifall till de förslag som vi har lagt
            fram, och jag ber att få yrka bifall till utskottets förslag.
            Men jag vill ha svar på en del frågor från regeringens företrädare
            Catharina Bråkenhielm i den här debatten. Vi vet hur man kan ta
            tag i problemen och göra lika för alla, oavsett bostadsort i landet.
            Men när kommer förslagen till riksdagen? Vad är det vi väntar
            på för att kunna göra skillnad? Det kommer en proposi ­ tionslista
            i september. Det är nästan sista chansen för den här regeringen
            att göra skillnad. Kommer förslagen här i höst? Det, Catharina
            Bråken ­ hielm, tycker jag att du absolut har ett ansvar att svara
            på.
          </note>
          <note type="speaker">
            Anf. 13 CATHARINA BRÅKENHIELM (S) replik:
          </note>
          <note>
            Fru talman! Jag tycker att det är jätteintressant med denna pajkastning
            om vem som gör vad och vad som inte har gjorts. Moderaterna har
            ju suttit i regeringsställning i åtta år. Då blev ingenting levererat.
            Nu skyller man på nästa regering och viftar lite med en tunn proposition
            som innehåller en del av det som vi äntligen satte igång med när
            denna regering kom till makten. Då satte vi igång , och då blev
            det verkstad. KD hade makten, men det hände absolut ingenting.
          </note>
          <note>
            Enligt SKL är var tjugonde patient, alltså fem av hundra, som
            ligger på sjukhus i dag utskrivningsklara. Det första halvåret
            var det 212 000 patienter som var färdigbehandlade och som proppade
            igen våra sjukhus, alltså ett helt akademiskt sjukhus fullt med
            patienter som inte kunde komma hem. Så har det sett ut under åren
            med den borgerliga alliansen vid reger ­ ingsmakten. Ingenting
            hände. Man lyfte inte ett lillfinger för att göra något åt detta.
          </note>
          <note>
            Det är klart att det spelar stor roll om man får ordning och
            reda på detta. Det var inte ordning och reda under er tid. Sjukhusen
            var igenproppade.
          </note>
          <note>
            Nu sätter vi igång. Vi har en proposition som är en del av det
            som Göran Stiernstedt har utrett. Man måste börja med en del.
          </note>
          <note>
            Cecilia Widgren är expert på att använda orden ”hafsigt” och
            ”slafsigt” när hon pratar om oss och helt andra ord när hon pratar
            om sin regerings tid.
          </note>
          <note>
            Cecilia Widegren och kompanis partier regerar i Västra Götaland,
            min region. Där används tio procent av operationssalarna. På exempelvis
            Kungälvs sjukhus opererar man tio procent av tiden. Det är jättedålig
            effektivitet – urusel! Det är helt otroligt.
          </note>
          <note>
            Svaret på frågan om vi gör något är att vi gör jättemycket. Stiernstedt
            har levererat en utredning som ni beställde. Det blev ingenting
            av den – ingen verkstad, ingenting. Vi tog upp den bollen.
          </note>
          <note type="speaker">
            Anf. 14 CECILIA WIDEGREN (M) replik:
          </note>
          <note>
            Fru talman! Om man inte vill svara på frågorna eller hålla sig
            till ämnet pratar man om något helt annat, och det var precis
            vad Catharina Bråkenhielm just gjorde.
          </note>
          <note>
            Min fråga var mycket tydlig. Om vi nu är överens om att förslagen
            är bra för att stärk a multisjuka äldre och kroniker – när kommer
            regeringen att lägga fram en proposition till riksdagen ? Kommer
            den att finnas på propositionslistan i september? Det är nästan
            sista chansen för den sittande regeringen. Det svårt att tro på
            de ord som kommer ur er när ni inte visar handling.
          </note>
          <note>
            Verkligheten ser ut så här i dag: ö verbeläggningar med utskrivningsklara
            patienter. Det bästa utfallet har landstingen i Stockholm, Kalmar,
            Blekinge och Halland. Sämst utfall har Örebro.
          </note>
          <note>
            Vi från allianspartierna säger att det inte duger. Vi vill att
            alla ska få bättre hjälp och inte bara kopplat till utskrivningsprocessen,
            utan ännu fler multisjuka äldre, oavsett var man bor i landet,
            ska få möjlighet till en bättre sjukvård. Att ni väljer att rösta
            emot ett sådant initiativ säger en del om er brist på handling
            att lägga förslag på riksdagens bord. Det är här man kan göra
            skillnad.
          </note>
          <note>
            Utredningen finns , och remissinstanserna är överens. Man säger
            att man ser utmaningarna, men man är inte villig att använda alla
            verktyg för att handla framåt.
          </note>
          <note>
            Då väljer regioner som Västra Götaland att gå före. Jag räknade
            upp deras resultat, och jag tycker att de är oerhört talande.
            Jag är helt övertygad om att de äldre, anhöriga och vårdpersonalen
            i närsjukvården i Skaraborg mår oerhört mycket bättre efter den
            resa man där har gjort. Man går före och använder sig av Stiernstedts
            och Roséns utredningar, för man vill göra skillnad i människors
            vardag.
          </note>
          <note>
            Catharina Bråkenhielm! Kommer förslagen att finnas i propositionslistan
            i september?
          </note>
          <note type="speaker">
            Anf. 15 CATHARINA BRÅKENHIELM (S) replik:
          </note>
          <note>
            Fru talman! Nu uppmanar Cecilia Widegren oss att hafsa och slafsa
            fram någonting. Är det så att Västra Götalands region har tagit
            alla förslag från Stiernstedts utredning? Många av förslagen där
            bygger på att det är landstingen som ska jobba, inte på lagförslag
            härifrån.
          </note>
          <note>
            Min fråga till Cecilia Widegren är: Om alla lagförslag beslutas,
            kommer då allt som står i utredningen att verkställas under året?
            Blir det verkligen snabb verkstad så att allt kommer att ändras
            i Västra Götaland, vår region? Det tror jag inte ett ögonblick
            på.
          </note>
          <note>
            Svaret på din fråga om vi jobbar med detta är självklart att
            vi redan har börjat producera här. Anna Nergårdh är tillsatt som
            utredare , och ett delbetänkande är lämnat. Det är alltså på rull.
            Det är mycket mer än vad ni har presterat. Det blev noll – ingenting.
          </note>
          <note>
            Självklart kommer det ett delbetänkande också under hösten. Men
            först ska allt vara utrett, för detta med sjukvården är en jättestor
            grej.
          </note>
          <note>
            Ni i Alliansen är inte eniga. Ni har ett litet, litet parti med
            er, KD, som har velat förstatliga sjukvården. Vill Moderaterna
            det? Är ni överens? Blir det ett förstatligande eller blir det
            kvar som det är nu? Svara på det, Cecilia Widegren! Det är otroligt
            viktigt.
          </note>
          <note>
            Sedan har Cecilia Widegren alltid som taktik att ta upp Signe,
            Arne och andra. Jag kan säga att Allan och Hulda skulle må mycket
            bättre med ett S-styre. Då skulle de få tillgång till sjukvård
            som vi folkvalda bestämmer över, och vi säljer inte ut den till
            marknadskrafterna som gör stora vinster på vården.
          </note>
          <note>
            (Applåder)
          </note>
          <note type="speaker">
            Anf. 16 CECILIA WIDEGREN (M) replik:
          </note>
          <note>
            Fru talman! Om det ideologiska skimret hade gjort skillnad i
            vardagen hade vi inte haft några av Europas längsta väntetider
            och långa väntetider i akutsjukvården i S-styrda landsting.
          </note>
          <note>
            Catharina Bråkenhielm valde återigen att inte svara på frågan.
            Jag bad om ett svar kopplat till regeringens förslag.
          </note>
          <note>
            Alliansregeringen tillsatte ett antal utredningar 2012 och 2013
            som underlag för att genomföra lagförslag och ta fram åtgärdspaket
            till riksdagen för 2014–2018. Ni väljer att utreda förslagen en
            gång till och menar att de behöver en annan utredning. Vi menar
            att i propositionslistan lägger man konkreta förslag som sedan
            kommer till riksdagen, så att vi folkvalda kan behandla, diskutera
            och resonera om förslagen. Detta saknas.
          </note>
          <note>
            Ni har haft tre år på er att presentera vårdreformer. Ni presenterar
            ingenting som gör skillnad i vårdens medarbetares vardag eller
            för patienterna. Ni har utmaningar vad gäller kontinuitet, kvalitet
            och tillgänglighet. De som främst är drabbade nu är de multisjuka
            äldre och kronikerna, och då lutar ni er tillbaka, är nöjda och
            tillsätter en utredning till. Det är svaret på vad den här regeringen
            gör.
          </note>
          <note type="speaker">
            Anf. 17 CHRISTINA ÖSTBERG (SD):
          </note>
          <note>
            Fru talman! Vi står bakom regeringens lagförslag som presenteras
            i propositionen, då vi anser att det behövs en ny lag för samverkan
            vid utskrivning från hälso- och sjukvården. Det är viktigt att
            patienter tas väl om hand och inte riskerar att hamna mellan stolarna
            när de skrivs ut från slutenvården.
          </note>
          <note>
            Syftet med den nya lagen är att främja en god vård och en socialtjänst
            av god kvalitet för patienten, som efter utskrivning från sluten
            vård behöver insatser från socialtjänsten, hälso- och sjukvården
            eller den öppna vården.
          </note>
          <note>
            Lagförslaget innebär också att landsting och kommuner tillsammans
            ska fastställa gemensamma riktlinjer för samverkan och komma överens
            om tidpunkt för kommunens betalningsansvar och vilka belopp som
            ska betalas. Även detta är mycket bra och något som vi välkomnar.
          </note>
          <note>
            Vi noterar också att lagförslaget ligger i linje med planen för
            framtidens hälso- och sjukvård, där primärvården ska ta emot en
            större andel patienter. Vi har inte heller några invändningar
            mot en fast vårdkontakt för patienten och att den ska behållas
            efter att patienten skrivits ut från sluten vård samt att samordnad
            individuell planering ska genomföras. Att verksamheter inom socialtjänst
            och öppen hälso- och sjukvård tidigt måste börja planera för patientens
            utskrivning från sluten vård ser vi som positivt.
          </note>
          <note>
            Fru talman! Förra veckan presenterades en rapport med rubriken
            God och nära vård som är ett delbetänkande av utredningen Samordnad
            utveckling för god och nära vård. Flera ytterligare delbetänkanden
            kommer att presenteras innan några konkreta lagförslag kommer
            på riksdagens bord.
          </note>
          <note>
            Vi fick nyligen i socialutskottet ta del av en uppdatering om
            arbetsläget vad avser samverkan mellan kommun och landsting runt
            enskilda. I denna lägesrapport framgår att det råder stora skillnader
            mellan olika grupper avseende rutiner för att informera den enskilde
            om möjligheterna att få en samordnad individuell plan. För gruppen
            multisjuka äldre har upprättandet av en sådan plan inte fått genomslag.
            Det råder också skillnader mellan olika delar av landet. Det finns
            säkert många och goda förklaringar till detta, men det är uppenbart
            att denna grupp äldre och multisjuka inte får det stöd av huvudmännen
            som de behöver och har rätt att få.
          </note>
          <note>
            Med det rådande läget inom sjukvården måste man vidta åtgärder
            både på kort och på lång sikt. Vi sverigedemokrater vill i alla
            sammanhang eftersträva och arbeta för en jämställd och likvärdig
            vård i hela landet. Därför menar vi att man inte kan invänta dessa,
            utan man måste agera nu.
          </note>
          <note>
            Vi är övertygade om att det kommer att komma många förslag fram
            ­ över för hur man kan förbättra tillgängligheten till vård och
            primärvård. Men vi måste samtidigt som vi låter utredningar ta
            sin tid för att komma med konkreta och väl övervägda beslut agera
            här och nu. Att vi agerar nu och på kort sikt behöver inte innebära
            att vi inte samtidigt kan invänta de kommande utredningarnas förslag
            och svar. Vi måste kunna hålla dessa två parallella spår och tankar
            i huvudet samtidigt.
          </note>
          <note>
            Fru talman! Av den anledningen ställer vi oss bakom Alliansens
            följdmotion och yrkande om att skyndsamt lägga fram förslag om
            det samlade omhändertagandet i vården av och omsorgen om de mest
            sjuka äldre och multisjuka kroniker. Vi har inga invändningar
            mot de förslag som finns i propositionen, men vi anser samtidigt
            att det behövs ett samlat helhetsgrepp i enlighet med de förslag
            som presenterades i betänkandet Effektiv vård .
          </note>
          <note>
            I detta anförande instämde Per Klarberg (SD).
          </note>
          <note type="speaker">
            Anf. 18 ANDERS W JONSSON (C):
          </note>
          <note>
            Fru talman! Detta är i sanning en väldigt intressant debatt,
            och jag måste säga att det var nära att jag applåderade Karin
            Rågsjö när hon var uppe i talarstolen. Det ankommer kanske inte
            en centerpartist att applådera en vänsterpartist. Men hon sa så
            här: Den här propositionen kommer verkligen att påverka människors
            liv åt det positiva hållet.
          </note>
          <note>
            Låt mig berätta om bakgrunden till propositionen. Det hänger
            samman med att vi har ett stort problem i Sverige i kontakten
            mellan landsting och kommuner vad gäller de mest sjuka äldre.
            Det handlar om hälso- och sjukvård och socialtjänst. Detta är
            något som vi i alliansregeringen uppmärksammade mycket, framför
            allt under perioden 2010–2014.
          </note>
          <note>
            En liten del av problemet handlar om de äldre som hamnar på sjukhus
            och som när de är färdigbehandlade inte får plats i hemtjänsten
            eller på äldreboendet. Det är alltså en liten del av problemet,
            som är betydligt mycket större än så.
          </note>
          <note>
            Nu är det en tvist här i talarstolarna om vem det var som kom
            med förslaget: Är det vänsterregeringens förslag eller Alliansens?
            Jag tycker att de som är intresserade av detta kan ta fram propositionen,
            som finns på nätet. Där kan man läsa om ärendets beredning. Det
            visar sig då att detta var någonting som uppmärksammades 2013–2014,
            då vi fick ett problem med att lagen angav ett visst antal arbetsdagar.
            När det då under julhelgen plötsligt blev väldigt få arbetsdagar
            innebar det att de mest sjuka äldre som fanns på våra sjukhus,
            inte minst Karolinska, fick ligga kvar under veckor utan att någonting
            hände.
          </note>
          <note>
            Det här gjorde att alliansregeringen – det var Göran Hägglund
            som undertecknade direktivet – skrev ett direktiv till Göran Stiernstedt
            och sa: Kom med ett förslag som ändrar på det här! Det är inte
            rimligt att de mest sjuka äldre ska ligga färdigbehandlade på
            sjukhus under flera veckor och att kommunerna inte hämtar hem
            dem. Detta är uppenbart, för i ett antal kommuner ligger inte
            de äldre kvar en enda dag. Ronneby brukar framhävas som ett positivt
            exempel på detta. Andra kommuner har däremot satt detta i system.
          </note>
          <note>
            Därför skrev alliansregeringen ett direktiv till Göran Stiernstedt
            i februari 2014 om att ta fram ett förslag. Detta förslag har
            sedan lagts fram och remitterats. Nu har det rullat vidare till
            att bli en proposition som vi här i riksdagen i dag kan besluta
            om. Det är precis som Karin Rågsjö säger: Det här är ett fantastiskt
            bra förslag! Det är ett förslag som beställdes av en alliansregering
            beroende på att det fanns ett stort problem för de mest sjuka
            äldre, som var tvungna att ligga kvar på sjukhus i veckor i onödan.
          </note>
          <note>
            Det är lite grann så vi i Alliansen jobbar. Vi ser ett stort
            problem i hälso- och sjukvården eller i äldreomsorgen, och vi
            kommer med förslag som sedan innebär skillnad, precis som Karin
            Rågsjö säger, i människors liv.
          </note>
          <note>
            Det är där det blir en sådan kontrast, fru talman. Man kan lyssna
            på den debatt vi hade i går här i kammaren. Det var en produkt
            som är helt påhittad av vänsterregeringen – den rödgröna regeringen
            – om att det skulle vara förbjudet att sälja universitetssjukhus.
            Universitetssjukhuset i Linköping var uppe i debatten. Regeringen
            tycker att man ska stifta en lag och säga att det är förbjudet
            att sälja Universitetssjukhuset i Linköping. Det är något som
            över huvud taget inte är något problem. Men där lägger vänsterreger
            ­ ingen ned all sin kraft på att plocka fram lagförslag som sedan
            ska tröskas igenom både parlament och annat. Där ser man skillnaden
            i hur vi angriper problemen.
          </note>
          <note>
            Vi är alltså helt överens nu om att lagförslagen i den proposition
            vi ska besluta om i dag är väldigt bra. Men vad rör då diskussionen?
            Jo, den rör att vi i alliansregeringen såg problemet med de äldre
            multisjuka som har åkt in till akuten, hamnat på sjukhus och fått
            en behandling och som sedan inte kommunerna tar hem till äldreboendet.
            Vi såg detta, och vi såg att det är en liten del av det stora
            problemet.
          </note>
          <note>
            Det stora problemet för denna grupp handlar om att vi har två
            olika lagstiftningar. Vi har en socialtjänstlag och vi har en
            hälso- och sjukvårdslag som över huvud taget inte pratar med varandra.
            När den stackars undersköterskan i hemtjänsten eller på äldreboendet
            står där inför patienten måste hon tänka: Den insats som jag nu
            tänker göra – är den enligt socialtjänstlagen eller hälso- och
            sjukvårdslagen?
          </note>
          <note>
            Vi har alltså en lagstiftning som inte är anpassad till att många
            mycket svårt sjuka äldre i dag vårdas antingen hemma eller på
            äldreboenden. Det var därför vi i alliansregeringen inte bara
            gav ett uppdrag till Göran Stiernstedt att plocka fram en lösning
            för de färdigbehandlade som ligger på sjukhus, utan vi sa också:
            Se nu till att ta fram ett förslag som innebär att lagstiftningen
            anpassas till de mest sjuka äldre, det vill säga en äldrelag!
          </note>
          <note>
            Det första den rödgröna regeringen gjorde när den tillträdde
            vara att lägga ned denna utredning. Den behövdes över huvud taget
            inte, menade man. Det är egentligen detta vi nu påpekar i utskottets
            majoritet. Här måste regeringen ta ett helhetsgrepp om hur de
            t är med socialtjänst och hälso ‑ och sjukvård för gruppen mest
            sjuka äldre.
          </note>
          <note>
            Jag blir förvånad när jag står här och lyssnar, inte minst på
            Catharina Bråkenhielm, som säger: Vi har tillsatt en ny utredare,
            Anna Nergårdh, och hon kommer minsann att titta på det här. Läs
            direktivet, Catharina Bråkenhielm! Det finns inte ett ord i direktivet
            om att man ska lösa problemet att de mest sjuka äldre hamnar i
            en situation där det är två helt olika lagstiftningar. Det Anna
            Nergårdh ska titta på är hur vi organiserar primärvården och hälso-
            och sjukvården. Det är viktigt att titta på det också, för där
            finns minsann stora brister.
          </note>
          <note>
            Bekymret, Catharina Bråkenhielm, är dock att det i kontakten
            mellan kommun och landsting och i klyftan mellan socialtjänstlag
            och hälso- och sjukvårdslag finns ett antal sjuka äldre, framför
            allt, som kommer i kläm. Det är detta som en utskottsmajoritet
            nu lägger fram förslag om och som snart en riksdag kommer att
            fatta beslut om: Se nu till att ni i regeringen fokuserar på de
            stora problem vi har i hälso- och sjukvården och i äldreomsorgen!
            Gör det i stället för att ägna er åt att bekämpa påhittade väderkvarnar
            som ni har en sådan fäbless för att göra, vilket man hörde inte
            minst i gårdagens debatt!
          </note>
          <note>
            Därmed, fru talman, yrkar jag bifall till utskottets förslag,
            det vill säga att vi ska göra något åt det stora problemet.
          </note>
          <note>
            (Applåder)
          </note>
          <note type="speaker">
            Anf. 19 KARIN RÅGSJÖ (V) replik:
          </note>
          <note>
            Fru talman! Det här blir en intressant debatt, Anders. Vi skulle
            kunna diskutera hälso- och sjukvård betydligt mer än vad vi gör.
            Allting hänger ihop – så ser jag det. Det är därför jag inte tycker
            att ert inspel här gör någon större skillnad. Jag vill se en helhet
            innan jag trycker på en knapp.
          </note>
          <note>
            Jag vill göra några rättelser. Du pratade om gårdagens debatt
            och att det är påhittade väderkvarnar och bara larv. Det tycker
            inte jag. Jag tycker inte att det är larv – jag återgår lite till
            gårdagens debatt, för det blir högt och lågt här – när man såsar
            ut delar av universitetssjukhuset till privata händer. Det är
            inte bara Vänsterpartiet som tycker det, utan det tycker exempelvis
            också 50 professorer och forskare på KI som nu ser stora delar
            av forskningen försvinna för att de privata intressena inte satsar
            på forskning och utbildning och så vidare. Det här är ingen liten
            fråga; det här är en stor fråga. Så är det med det.
          </note>
          <note>
            När det gäller äldre och multisjuka är det här ett jätteproblem.
            Bara i Stockholm kan det ta en äldre person 40 timmar på akuten
            för att få vård. I Stockholm ser det alltså inte så hoppsan ut.
            Väntetiderna har ökat markant.
          </note>
          <note>
            När det gäller äldre handlar det också om hur de bor. Det hade
            väl varit bra om antalet äldreboenden med hälso- och sjukvård
            hade varit större, men väldigt mycket försvann när ni satt vid
            makten.
          </note>
          <note>
            Jag tycker att det här är en bra reform. Jag kan tycka att grejer
            ni säger är bra, och så ska det vara. Det är lite ge och ta i
            politiken, och man kan inte bara se allt i svart eller vitt. Det
            vore tråkigt.
          </note>
          <note>
            Vi har väldigt mycket att göra inom hälso- och sjukvården, och
            då måste vi se en helhet. Vi måste ha en bottenplatta att stå
            på när vi gör de här stora förändringarna som vi måste göra utifrån
            betänkandet Effektiv vård . Jag hoppas att mycket av Effektiv
            vård går igenom, för det behövs. Då måste man också se på de 21
            landstingen. Hur ska de jobba tillsammans? Hur ska man få loss
            synergieffekter? Det är mycket vi ska titta på.
          </note>
          <note type="speaker">
            Anf. 20 ANDERS W JONSSON (C) replik:
          </note>
          <note>
            Fru talman! Jag tackar Karin Rågsjö för att hon väljer att ta
            replik. Jag försöker avgränsa det här till debatten som det faktiskt
            handlar om, nämligen ett problem som vi har i kopplingen mellan
            hälso- och sjukvård och kommunernas äldreomsorg, det vill säga
            socialtjänsten. Där är det här förslaget som alliansregeringen
            beslutade om att plocka fram en viktig del. Det är en viktig men
            liten del.
          </note>
          <note>
            Ser inte Karin Rågsjö och Vänsterpartiet det här betydligt större
            problemet? För den här utsatta och ganska stora gruppen, mest
            sjuka äldre, gäller två helt olika lagstiftningar. Vi har hälso-
            och sjukvårdslagen här, och vi har socialtjänstlagen där.
          </note>
          <note>
            De här lagarna pratar över huvud taget inte med varandra. Om
            undersköterskan vill genomföra en åtgärd utifrån hälso- och sjukvårdslagen
            kan hon bestämma det själv, men ser hon att det finns ett större
            omvårdnadsbehov ska hon plötsligt kalla in en biståndshandläggare
            som ska titta på det.
          </note>
          <note>
            Det finns mycket man måste göra, men för mig och Centerpartiet
            och även Alliansen är det uppenbart att det vi måste börja göra
            är att titta på lagstiftningen, för det är faktiskt vårt ansvar.
            Det är det som det här beslutet i utskottet nu innebär. Här finns
            förslag. Det pågick en utredning under alliansregeringens tid
            som man sedan var snabb med att lägga ned. Man hänvisar nu till
            Anna Nergårdhs utredning, men den handlar över huvud taget inte
            om det här problemet.
          </note>
          <note>
            Det jag undrar är hur Vänsterpartiet egentligen ser på problemet
            att vi i riksdagen har ställt till med bekymmer för en mycket
            utsatt grupp för att vi har två helt olika lagstiftningar – socialtjänstlagen
            och hälso- och sjukvårdslagen – som inte pratar med varandra.
            Nu säger en minoritet – tack och lov är det en minoritet – att
            man inte behöver göra någonting åt det utan att Anna Nergårdh
            kanske kan titta på det om hon får ett tilläggsdirektiv.
          </note>
          <note>
            Vi kan inte vad gäller lagstiftningen acceptera att det fortsatt
            finns stora bekymmer. Jag skulle vilja veta specifikt hur Vänsterpartiet
            ser på just den frågan, för det här är faktiskt vårt ansvar här
            i riksdagen.
          </note>
          <note type="speaker">
            Anf. 21 KARIN RÅGSJÖ (V) replik:
          </note>
          <note>
            Fru talman! Du säger att du vill avgränsa debatten, Anders, men
            du inledde själv med att prata om helt andra saker, exempelvis
            debatten i går. Därför inledde jag också med det, men nu har vi
            klarat av det.
          </note>
          <note>
            När det gäller hela hälso- och sjukvården vill Vänsterpartiet
            se förändringar på väldigt många plan. Det handlar om lagstiftning,
            om hur primärvården ska byggas upp, vad vi ska göra med specialistsjukvården,
            vad vi ska göra med universitetssjukhusen och vad vi ska göra
            med vinsterna i välfärden. Det är väl nästa grej du kommer att
            säga, att det är en liten pluttig sak som ni inte vill diskutera.
          </note>
          <note>
            Jag vill se en helhet. Vad ska vi göra åt den här stora frågan?
            Det diskuterar vi ständigt, inte bara här utan också med våra
            landstingspolitiker. Vad ska vi exempelvis göra med det kommunala
            självstyret? Hur långt ska det få sträcka sig? Det finns massor
            av frågor som är inkluderade i den här debatten. Jag vill ha en
            stor bottenplatta att stå på innan jag är med om att vi klubbar
            olika beslut.
          </note>
          <note>
            Jag har en känsla av att under hela den här tiden – jag har inte
            suttit i riksdagen så länge utan bara tre år – har det varit signifikant
            hur många olika initiativ och saker som ni har kört hit och dit
            och fram och tillbaka. Det har varit högt och lågt, och det är
            inte för sakernas bästa, utan det är lite show över det hela,
            som för att visa att den här regeringen minsann inte har gjort
            någonting utan att man själv gjorde mycket mer. Det blir som i
            sandlådan till slut, kan jag tycka.
          </note>
          <note>
            Man kan fundera på varför det går så dåligt för exempelvis Stockholm.
            Cecilia från Moderaterna sa här för en stund sedan att det går
            väldigt bra för Stockholm. Här kan äldre få sitta och vänta hur
            länge som helst, och här saknas också 600 vårdplatser – ett helt
            sjukhus. Det är ett jätteproblem, och det är ett jätteproblem
            i hela Sverige. Det har det varit länge, ända sedan början av
            2000-talet. Det hänger också ihop med detta.
          </note>
          <note type="speaker">
            Anf. 22 ANDERS W JONSSON (C) replik:
          </note>
          <note>
            Fru talman! Det blir högt och lågt i den här diskussionen från
            Karin Rågsjös sida. Jag tycker att det vore intressant att se
            om inte Centerpartiet och Vänsterpartiet kunde närma sig varandra
            lite grann i just den här specifika frågan, nämligen: Finns det
            ett behov av en lagändring eller inte? Det är uppenbart att gamla
            människor far illa. De som har ett stort behov av omvårdnad och
            av sjukvård far mycket illa på många ställen. Det finns många
            anledningar till det, men en av dem är att vi sitter fast med
            två olika lagstiftningar.
          </note>
          <note>
            Vi ser ett behov av att man måste skriva lagen utifrån verkligheten
            och de människor som faktiskt är berörda. Det var det vi i alliansregeringen
            drog igång. Vi sa till Göran Stiernstedt att titta på det här
            med de medicinskt färdigbehandlade som ligger länge på sjukhus.
            Vi har nu levererat och kan besluta om detta, men det räcker inte.
            Man måste också se över annan lagstiftning för att se till att
            de mest sjuka äldre aldrig ska tillåtas falla mellan stolarna.
          </note>
          <note>
            Jag är inte så naiv att jag tror att om vi bara ser till att
            skriva en ny äldrelag som kan överbrygga klyftan kommer det att
            vara frid och fröjd. Så enkelt är det inte. Det vi kan göra från
            riksdagens sida är att åtminstone se till att lagstiftningen inte
            medverkar till att det är stora problem för de mest sjuka äldre
            i ett läge där det är kommun här och landsting där och socialtjänstlag
            här och hälso- och sjukvårdslag där.
          </note>
          <note>
            Jag tror att Centerpartiet och Vänsterpartiet skulle kunna mötas
            i frågan om behovet av en lagförändring.
          </note>
          <note type="speaker">
            Anf. 23 CATHARINA BRÅKENHIELM (S) replik:
          </note>
          <note>
            Fru talman! Anders W Jonsson pratar om att det ska bli en äldrelag.
            Han vill gärna ha en äldrelag, för många äldre far illa. Jag tycker
            att det skulle innebära en segregering av människor att ha en
            sådan lag. Vi behöver lagstiftning för alla. Om man blir äldre
            är man väl inte bara patient – man är väl människa på alla andra
            plan också och behöver inte en särskild lagstiftning.
          </note>
          <note>
            År 2006 tillträdde er regering. Åren gick och gick, och sedan
            blev det 2014 och då kom man på att många människor far illa när
            de ska hem efter att ha varit på sjukhus och att primärvården
            och sjukhusvården inte fungerade. Då tillsattes utredaren Göran
            Stiernstedt, och han lämnade alldeles nyss resultatet av sin utredning.
          </note>
          <note>
            Det är en mycket bra utredning, och den har vi nu fått förvalta,
            liksom ett stort budgetunderskott. Av detta ska vi göra verkstad.
            Vi har börjat med det och tillsatt en utredare. Den utredaren
            har lämnat ett delbetänkande som är på rull.
          </note>
          <note>
            Ville Anders W Jonsson och Centerpartiet lagstifta om hela paketet
            på en gång utan någon mer utredning än det som nu finns? Det tycker
            jag i så fall är konstigt.
          </note>
          <note>
            Hur är det med det här som jag inte har fått svar på från högern?
            Jag ställde ett antal frågor till Cecilia Widegren, men fick inte
            svar på en enda.
          </note>
          <note>
            Jag frågade också KD om det här med att förstatliga sjukvården.
            Är det högerns förslag eller inte? Jag frågade Cecilia Widegren
            om det. Nu har jag en annan del av högern framför mig och ställer
            samma fråga till dig, Anders W Jonsson. Du har frågat flera gånger
            vad vi vill göra. Min fråga är: Ville ni lagstifta rakt av på
            Stiernstedts utredning? Var den färdig? Det är oerhört viktigt
            för mig att få svar på det.
          </note>
          <note>
            Vad är det ni kritiserar oss för?
          </note>
          <note type="speaker">
            Anf. 24 ANDERS W JONSSON (C) replik:
          </note>
          <note>
            Fru talman! Det ska jag försöka förklara för Catharina Bråkenhielm.
          </note>
          <note>
            Göran Stiernstedt tillsattes för att utreda hur vi skulle få
            en effektivare vård. Samtidigt hade alliansregeringen identifierat
            två andra problem. Det handlade om situationen för de mest sjuka
            äldre, där vi såg behov av en gemensam äldrelag. Samtidigt hade
            vi problemet med de medicinskt färdigbehandlade.
          </note>
          <note>
            För att få ett snabbspår för det valde vi att ge Göran Stiernstedt
            ett tilläggsuppdrag, den 27 februari 2014 – om jag inte missminner
            mig. Vi ville nämligen snabbt ta fram ett förslag för att kunna
            gå vidare med lagstiftning på det området.
          </note>
          <note>
            För den andra delen tillsatte vi Äldreutredningen. Den skulle
            titta på vilka förändringar i lagstiftningen som behövs göras
            för att åtminstone inte lagen gör så att de mest sjuka äldre slits
            isär.
          </note>
          <note>
            Catharina Bråkenhielm verkar tro att Göran Stiernstedts hela
            utredning kommer att lösa det problemet. Så är det inte. Det här
            var nämligen en väldigt liten del där han lämnade ett delbetänkande.
            Det blir därför fullständigt obegripligt, för alla som är lite
            insatta i det här, när Catharina Bråkenhielm säger att man har
            tillsatt Anna Nergårdh för att utreda hur vi ska lösa det här
            mellan socialtjänst och kommuner och landsting.
          </note>
          <note>
            Gå hem och läs hennes direktiv! Det står inte ett ord om kommuner
            där. Det står inte ett ord om socialtjänst och omvårdnad. Det
            Anna Nergårdh ska göra är att titta på hur vi kan ta de delar
            som rör hälso- och sjukvården och inte minst primärvården i Göran
            Stiernstedts utredning och göra verkstad av det. Det är något
            helt annat, Catharina Bråkenhielm.
          </note>
          <note>
            Därför kvarstår min fråga. Varför lade ni ned Äldreutredningen?
            Om ni inte hade gjort det hade vi i dag haft ett förslag på en
            lagstiftning som skulle utgå från de mest sjuka äldre och utan
            det här lagstiftningsmässiga problemet. Det är två helt olika
            lagar med två helt olika logiker.
          </note>
          <note>
            Varför lade ni ned den utredningen? Ser ni inte behovet av att
            förändra lagstiftningen för att anpassa den till verkligheten?
          </note>
          <note>
            (Applåder)
          </note>
          <note type="speaker">
            Anf. 25 CATHARINA BRÅKENHIELM (S) replik:
          </note>
          <note>
            Fru talman! Vi ser verkligheten, Anders W Jonsson. Just därför
            debatterar vi i dag det som nästan ingen debattör rör när det
            gäller det ämnet. Det handlar om utskrivning från sjukhus till
            hemkommunen och insatserna där. Det är jätteviktigt. Det är det
            som proppar igen.
          </note>
          <note>
            Jag berättade förut att 212 000 vårddygn ligger färdigbehandlade
            på sjukhus och kan inte komma hem eftersom kommunerna inte har
            ordnat hemsjukvård. Det är en del i det hela.
          </note>
          <note>
            Nästa del är att man inte ska behöva komma in på sjukhus om man
            inte behöver det. Därför måste vi utreda primärvårdens roll. Om
            de mest sjuka äldre fick en helt annan primärvård skulle de kunna
            stanna i primärvården i stället för att bli inlagda på sjukhus.
            Det är ett av de gigantiska problemen, som Göran Stiernstedt också
            pekar på.
          </note>
          <note>
            Jag har läst de här materialen. Jag tror inte att du har lyssnat
            riktigt på vad jag har sagt, eller kanske misstolkar du mig medvetet
            för att det ska bli bra politik.
          </note>
          <note>
            Det här är två olika saker. Men de samverkar, eftersom det gäller
            sam ­ ma personer. De äldre och de multisjuka ligger mycket på
            sjukhus och behöver mycket första linjens vård. De kanske behöver
            lite mindre sjukhusvård och inläggning än de har i dag. Därför
            är det viktigt att stärka och förändra rollerna mellan sjukhusvården,
            den inneliggande vården och primärvården – första linjens vård.
            Då kan man få mer vård hemma och undvika alla onödiga inläggningar
            på sjukhus. På så vis frigör vi resurser. Människor kommer fortare
            hem till sin vardag. Och de som behöver sjukhusvård kommer in.
          </note>
          <note>
            Det här gynnar framför allt gruppen äldre, men även andra. Och
            pengarna i den offentliga sjukvården används på ett mycket bättre
            sätt. Det tycker vi är ett mycket bättre förslag än att sälja
            ut och privatisera.
          </note>
          <note>
            Vi står alltså på olika kanter, Anders W Jonsson, vänsterkant
            – högerkant. Jag har förstått utredningarna. Och därför tillstyrker
            vi detta. Även landstingen tycker att det är ett bra förslag och
            tillstyrker det. Men det gör inte Alliansen. Varför vill ni ha
            ett tillkännagivande om något som du tyck ­ er är bra, Anders
            W Jonsson?
          </note>
          <note type="speaker">
            Anf. 26 ANDERS W JONSSON (C) replik:
          </note>
          <note>
            Fru talman! Jag försöker inte misstolka någon medvetet. Det här
            lagförslaget, som vi ska besluta om i dag, handlar om de medicinskt
            färdigbehandlade.
          </note>
          <note>
            Vi i Alliansen såg ett problem. Vi tillsatte en utredning. Det
            är i dag framme vid riksdagsbeslut.
          </note>
          <note>
            Vi ser dock att det här är ett mycket större problem när det
            gäller samarbetet mellan kommun och landsting. Där handlar det
            om hälso- och sjukvårdslag och socialtjänstlag. Alliansen pekar
            på att vi måste göra något lagstiftningsmässigt också.
          </note>
          <note>
            Om jag tolkar vänstersidan rätt, Catharina Bråkenhielm, menar
            ni att det räcker med Anna Nergårdhs utredning eftersom hon utreder
            hälso- och sjukvården och primärvården. Och om hon gör tillräckligt
            mycket där kommer primärvården att fungera jättebra, och då har
            vi inte särskilt stora problem längre.
          </note>
          <note>
            Jag hoppas också att hon kommer med kloka och bra förslag. Det
            har inte riktigt varit så hittills. Men även om vi skulle ha en
            suveränt fungerande primärvård i Sverige skulle vi fortsätta ha
            problem med att kommuner och landsting har två helt olika lagstiftningar
            med två helt olika logiker som en undersköterska ska tillämpa,
            i stunden hemma hos den gamla och multisjuka.
          </note>
          <note>
            Det är det som utskottet och snart även riksdagen säger att regeringen
            måste ta itu med. Det finns inte någon utredning i dag som tittar
            på det mycket stora problemet. Det finns en utredning som tittar
            på primärvården. Det är helt rätt. Men när det gäller det här,
            som jag ser det, betydligt större problemet har vi inga svar alls
            från regeringen. Man väljer i stället att hitta på väderkvarnar
            och att förbjuda privatisering av Linköpings sjukhus och så vidare.
          </note>
          <note>
            Det vore bättre om regeringen fokuserade på det som är riktigt
            stora problem, nämligen att de mest sjuka äldre inte sällan faller
            mellan stolarna i dag. Det beror på att regeringen inte kan komma
            med förslag på lagstiftning utifrån de problem som människor faktiskt
            har.
          </note>
          <note type="speaker">
            Anf. 27 BENGT ELIASSON (L):
          </note>
          <note>
            Fru talman! Jag vill självklart yrka bifall till utskottets förslag
            i betänkandet i sin helhet och avslag på reservationen.
          </note>
          <note>
            Att vara inlagd på sjukhus är definitivt inte bra, speciellt
            om man inte behöver det. Det är inte bra för den enskilda patienten,
            inte för sjukhusets personal och inte för systemet. Det är kort
            sagt inte bra för någon. En stor del av överbeläggningsproblematiken
            och vårdplatsbristen i dagens Sverige kan härledas till just detta
            – fel person på fel plats vid fel tillfälle.
          </note>
          <note>
            Jag minns särskilt Amanda. Det är några år sedan nu. Hon tillbringade
            det sista året, ungefär, av sitt liv i ett evigt farande – fram,
            och tillbaka – mellan bostaden, det kommunala boendet och sjukhuset.
            För varje vända kom hon hem lite mer förvirrad, med någon ny infektion,
            lite mer medtagen, och så småningom orkade Amandas kropp inte
            längre. Vid 92 års ålder gav hon upp.
          </note>
          <note>
            Fru talman! Överbeläggningarna på sjukhusen ger upphov till en
            massa brister när en patient vårdas på en plats som inte uppfyller
            just den patientens behov. Kvaliteten på vården försämras, och
            risken för vårdskador ökar påtagligt – närmast exponentiellt.
          </note>
          <note>
            Konstanta överbeläggningar skapar ineffektiv och patientosäker
            vård. Vi ser det i landsting efter landsting. De begränsade sjukhusresurserna
            behövs för andra patienter än de som ligger i sängarna och bara
            väntar på utskrivning.
          </note>
          <note>
            Det stora antalet överbeläggningar försvårar också för sjukvårdens
            personal att göra ett bra jobb och innebär en försämrad arbetsmiljö
            när en frustration i vardagen blir påtaglig.
          </note>
          <note>
            Lösningen på problematiken ligger delvis i det som vi ska besluta
            om i dag. Men det handlar också om att använda de vårdplatser
            vi har på ett mer effektivt sätt. Vad innebär det?
          </note>
          <note>
            Det handlar bland annat om smartare bemanning, men det handlar
            framför allt om snabba och inte minst trygga hemgångar. Ingen
            färdigbehandlad patient ska hållas kvar på en sjukhusavdelning
            bara på grund av att hemsituationen är ohållbar, på grund av dålig
            eller ingen planering över huvud taget mellan huvudmännen, avsaknad
            av hjälpmedel eller något annat som omöjliggör hemgång i rätt
            tid. Ändå, fru talman, sker detta dagligen i vårt land varje stund
            på dygnet.
          </note>
          <note>
            Ungefär 5 procent av alla vårdplatser i Sverige upptas av patienter
            som inte borde vara där. Det låter inte så mycket, men Cecilia
            Widegren beskrev hur det var i verkligheten i Västra Götalandsregionen.
            Där sker det mycket nu, men på Sahlgrenska Universitetssjukhuset
            var det så många som fyra vårdavdelningar som var belagda av patienter
            som bara väntade på att få att åka hem.
          </note>
          <note>
            I mitt hemlän Halland visar samma räkneövning att det är två
            vårdav ­ delningar på sjukhusen i Varberg och Halmstad som ständigt
            har inlagda patienter som inte borde vara där. Det är därför som
            regionerna Halland och Västra Götaland under många år har bedrivit
            ett Trygg hemgång-pro ­ jekt. Man går systematiskt igenom punkt
            efter punkt för att förbättra situa ­ tionen. Men man kommer naturligtvis
            till det som Anders W Jonsson så väl beskrev, till lagstiftningsgränser
            och andra gränser som sätter stopp för vad man själv kan göra.
            Här måste den här kammaren hjälpa till.
          </note>
          <note>
            I Västra Götaland jobbar man också ohyggligt systematiskt med
            detta, och läget förbättras dag för dag. Men man kommer till en
            gräns.
          </note>
          <note>
            Den rådande situationen är inte rätt mot den person som ligger
            i sängen. Den är inte rätt mot andra som inte får komma och få
            en sängplats. Som jag sa sker detta hela tiden i landsting efter
            landsting, region efter region.
          </note>
          <note>
            Vad är regeringens svar? Jo, att man utreder lite till. Man väntar
            och ser om det kanske blir bättre. Det första som man gör är att
            dra in på valfriheten, möjligheten för patienter att söka sig
            till andra ställen, till andra vårdformer och så vidare.
          </note>
          <note>
            Fru talman! Att patienter inte kan skrivas ut beror på – som
            så väl har belysts i dag – brister i samordning mellan kommuner
            och landsting. Enskilda patienter hamnar i kläm just i huvudmannagapet
            eftersom man inte kan skapa en sömlös övergång mellan verksamheterna.
            Det saknas kanske en rehabplats, en plats på ett särskilt boende,
            en vårdplanering eller någonting annat som gör att ordnad utskrivning
            till hemmet inte kan bli av. Därför ligger man kvar på sjukhuset.
          </note>
          <note>
            För att komma till rätta med situationen måste det till ett systematiskt
            arbete, och det ganska snabbt. Därav beslutas det om tillkännagivandet
            i dag.
          </note>
          <note>
            Såväl kommuner och landsting som regioner måste tillsammans ta
            ansvar för att skapa denna sömlöshet. Det gäller det som ibland
            kallas gemensam planering för hemgång kanske direkt vid inskrivningen,
            förbättrad kommunikation mellan huvudmän och tydligare regelverk.
            Det är en lång rad saker som presenteras i betänkandet Effektiv
            vård , men de hänskjuts till andra utredningar. Det är alltså
            många delar som måste fram snabbt.
          </note>
          <note>
            Förslaget om en ny betalansvarslag där det krävs snabbare hemgång
            tvingar nu kommuner och landsting att samarbeta bättre, och det
            är bra. Det borde ha införts även inom psykiatrin, och det är
            ett minus att man inte samtidigt gör det. Men det kommer att leda
            till en förbättrad situation.
          </note>
          <note>
            Men det behövs mera, och det behövs fortare. Landsting och kommuner
            skulle till exempel kunna samverka för att skapa fler mellanvårdsformer,
            till exempel boende med direktanslutning till distriktssköterska,
            läkarmedverkan i hemmet på ett helt annat sätt med mera.
          </note>
          <note>
            Vi vet var problemen ligger. Nu gäller det inte utredning. Nu
            gäller det handling, utveckling och ett faktiskt ledarskap, vilket
            den här regeringen saknar. Detta är av yttersta vikt för de sjukaste
            patienternas skull, för det mest utsatta patienternas skull och
            för alla Amandors skull.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 8 Det livslånga lärandet inom högre utbildning
          </note>
          <note>
            Utbildningsutskottets betänkande 2016/17:UbU9
          </note>
          <note>
            Det livslånga lärandet inom högre utbildning (skr. 2016/17:67)
          </note>
          <note>
            föredrogs.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under § 13.)
          </note>
          <note>
            § 9 Sjöfartsfrågor
          </note>
          <note>
            Trafikutskottets betänkande 2016/17:TU18
          </note>
          <note>
            Sjöfartsfrågor (prop. 2016/17:134 och skr. 2016/17:164)
          </note>
          <note>
            föredrogs.
          </note>
          <note type="speaker">
            Anf. 28 BORIANA ÅBERG (M):
          </note>
          <note>
            Fru talman! Tio minuter är en alldeles för kort tid för att hinna
            prata om sjöfartens betydelse för Sverige, dess enorma potential
            och dessutom om hindren och utmaningarna för att transporterna
            på sjövägar ska öka. Men jag ska göra ett försök.
          </note>
          <note>
            Med sin långa kuststräcka och många välfungerade hamnar är Sverige
            ett idealiskt sjöfartsland – sett ur det geografiska perspektivet.
          </note>
          <note>
            Men när det gäller villkoren för svensk sjöfart finns det en
            del kvar att önska. Därför är jag förvånad över att kollegorna
            på den rödgröna sidan inte stöder Alliansens yrkande om förstärkning
            av svensk sjöfarts konkurrenskraft. Sjöfarten är en internationell
            bransch med stenhård konkurrens, och det finns stora värden förknippade
            med att den svenskflaggade handelsflottan inte minskar. Helst
            ska den öka förstås.
          </note>
          <note>
            För det första är de svenskflaggade fartygen mycket viktiga som
            praktikplatser för dem som utbildas till sjöbefäl och besättning
            i Kalmar och Göteborg.
          </note>
          <note>
            För det andra bidrar de svenskflaggade fartygen till att upprätthålla
            sjöfartskompetensen inom landet. De utgör värdefulla testbäddar
            för innova ­ tioner i det maritima klustret.
          </note>
          <note>
            När vi talar om innovationer och testbäddar kan jag inte låta
            bli att nämna företaget Northern Offshore Services som driver
            ambulansbåt i skärgården runt Göteborg. Patienterna får hjälp
            mycket mer effektivt, och det kostar betydligt mindre än om man
            skulle ha använt helikopter.
          </note>
          <note>
            För det tredje riskerar Sverige med minskad sjöfart att mista
            reell makt inom IMO, som är FN:s internationella sjöfartsorgan,
            där reglerna för sjösäkerhet och miljöfrågor beslutas.
          </note>
          <note>
            Sverige måste fortsätta att vara en stark röst i internationella
            sammanhang för att driva de andra länderna mot bättre säkerhets-
            och miljöregler.
          </note>
          <note>
            Våra rederier gör redan stora investeringar för användning av
            miljövänligt bränsle som LNG och metanol, för minskat svavel-
            och koldioxidutsläpp och för mindre nedskräpning.
          </note>
          <note>
            Internationella förpliktelser som tvingar de andra länderna att
            skärpa sina utsläppsregler gynnar både miljön och den svenska
            sjöfartens konkurrenskraft.
          </note>
          <note>
            Regeringen måste tuffa till sig när den sitter vid bordet i internationella
            förhandlingar och inte bara sitta tyst och bli överkörd. Våra
            rederier är gärna med och leder utvecklingen, men spelreglerna
            måste vara lika för alla.
          </note>
          <note>
            Fru talman! Det behövs en förstärkning av svensk sjöfarts konkurrenskraft.
            Nu krävs det handling. Det finns många utredningar som har landat
            i rätt slutsatser, men regeringen är alltför senfärdig. Jag ska
            ge två exempel.
          </note>
          <note>
            I trafikutskottets rapport Sjöfartsnäringen och dess konkurrenskraft
            , som slutfördes i mars 2015, uppmärksammades att inflaggningsprocessen
            är både komplicerad och kostsam.
          </note>
          <note>
            Till exempel kan den formella processen i samband med inflaggning
            av typfartyg ge avgifter på 300 000 kronor. Det är på tok för
            dyrt.
          </note>
          <note>
            Transportstyrelsen, Skatteverket och Delegationen för sjöfartsstöd
            redovisade en utredning där det förordades en myndighetsgemensam,
            web b baserad inflaggningsportal, vilket torde sänka både kostnaderna
            och förkorta tiden. Branschen har sedan länge efterfrågat möjligheten
            att bara behöva vända sig till en myndighet, en så kallad one-stop
            shop. Frågan är när detta blir verklighet.
          </note>
          <note>
            Det andra exemplet handlar om efterlevnaden av svaveldirektivet.
            Förra året gav trafikutskottet ett tillkännagivande till regeringen
            att se till att de som bryter mot svaveldirektivets bestämmelser
            ska få kännbara straff. När det saknas effektiva sanktionssystem
            är incitamentet att följa reglerna minimalt.
          </note>
          <note>
            Redan under 2014 presenterade Transportstyrelsen förslag på ett
            nytt sanktionssystem där en sanktionsavgift skulle delas ut på
            plats i stället för att ta omvägen via domstol, vilket är helt
            verkningslöst då internationella fartyg inte stannar så länge
            i svenskt vatten. Jag undrar nu: När kommer det ett effektivt
            sanktionssystem för efterlevnad av svaveldirektivet? När blir
            Transportsstyrelsens förslag verklighet?
          </note>
          <note>
            Det behövs ett samlat grepp om insatserna för att stärka svensk
            sjöfarts konkurrenskraft. Organisationen Svensk Sjöfarts medlemsrederier
            har 50 nya fartyg i beställning på varv världen över. Vi borde
            förbättra villkoren så att dessa fartyg flaggas svenskt. Utvecklingen
            av inlandssjöfarten och kustsjöfarten, fru talman, är en förutsättning
            för att mer gods ska transporteras på vattenvägarna, vilket kommer
            att avlasta överbelastade vägar och järnvägar samt minska koldioxidutsläppen.
          </note>
          <note>
            I slutet av 2016 presenterade Sjöfartsverket och Trafikverket
            rapporten Analys av utvecklingspotentialen för inlands- och kustsjöfart
            i Sverige . I uppdraget ingick att föreslå konkreta åtgärder för
            att stimulera och underlätta för gods- och persontransporter att
            använda sjövägen mellan svenska hamnar eller kajer. I korthet
            går rapportens slutsatser ut på att det behövs omfattande strukturella
            åtgärder för att göra inlands ‑ , kust- och närsjöfart konkurrenskraftiga.
          </note>
          <note>
            Föga förvånande konstateras att transportpriset är direkt avgörande
            för inköparens val av transport, men även flexibiliteten, frekvensen
            och transporttiden spelar stor roll. För att det ska ske ett avgörande
            skifte i speditörernas val av transporter och en överflyttning
            av gods till vattenvägar behövs samarbete mellan näringslivet,
            hamnarna och staten.
          </note>
          <note>
            Rapporten föreslår bland annat att hamnarna ska se över sina
            prismodeller och att Sjöfartsverket ska se över sina avgifter
            för farleder, lotsning och isbrytning. Frågan är när regeringen
            och dess myndigheter kommer att föreslå skarpa förslag som främjar
            inlands ‑ , när ‑ och kustsjöfarten.
          </note>
          <note>
            Fru talman! Alliansregeringen ändrade 2014 sjöfartsstödets inriktning
            till att omfatta även forskningsfartyg, bogserbåtar, kranfartyg,
            servicefar ­ tyg till offshoreverksamhet med mera. Syftet med
            ändringen var att för ­ bättra konkurrensvillkoren för svensk
            sjöfartsnäring. Bättre villkor för svensk sjöfart innebär att
            den kan utvecklas, växa och ha en hög innova ­ tionstakt.
          </note>
          <note>
            För de flesta rederier är sjöfartsstödet avgörande för att de
            ska kunna bedriva verksamheten under svensk flagg. Ett stort problem
            är att rederier inte på förhand kan få besked om huruvida de är
            berättigade till sjöfartsstöd. Detta leder till att de många gånger
            avstår från att registrera fartyg i Sverige. Som systemet är uppbyggt
            går det inte att lämna besked i förväg. Däremot har Delegationen
            för sjöfartsstöd lämnat förslag på hur detta kan ändras. En snabb
            ändring borde underlätta ökad inflaggning.
          </note>
          <note>
            Fru talman! Jag står bakom alla våra reservationer, men för tids
            vinnande yrkar jag bifall endast till reservation 1.
          </note>
          <note>
            (Applåder)
          </note>
          <note>
            I detta anförande instämde Erik Ottoson och Jessica Rosencrantz
            (båda M) , Anders Åkesson (C), Lars Tysklind (L) samt Robert Halef
            (KD).
          </note>
          <note type="speaker">
            Anf. 29 PER KLARBERG (SD):
          </note>
          <note>
            Fru talman! Svensk sjöfart – visst låter det bra! Men kommer
            det att finnas någon svensk sjöfart om 50 år? Det talas om underhållsskulder
            på vägar och järnvägar. Men vem talar om sjöfarten och infrastrukturen
            runt sjöfarten?
          </note>
          <note>
            Sverige har ett unikt läge med en enormt lång kustremsa, likt
            en ö i norr med över 50 hamnar som är underutnyttjade och som
            har kapacitet att kunna öka volymerna i hamnarna. Vi vet om att
            svenskflaggade fartyg ger arbete i land, och det sägs att ett
            jobb på sjön genererar fyra jobb i land. Sverige har inte råd
            att tappa fler fartyg till andra länders flagg.
          </note>
          <note>
            I ett land som Sverige, med lång kust och många sjöar och älvar,
            borde sjöfarten vara det logiska, resurseffektiva och klimatsmarta
            alternativet för en större del av den inhemska godstrafiken än
            vad den är i dag. Att se över farleds- och lotsavgifter är en
            viktig del i att fartygen blir mer konkurrenskraftiga gentemot
            till exempel lastbilstrafiken. Isbrytningen är i dag en kostnad
            som tas från farledsavgifterna, vilket inte är bra.
          </note>
          <note>
            När det gäller import och export går det mesta av godset på fartyg,
            men vid inhemska transporter går endast 3 procent på vatten. Jämför
            vi med Nederländerna är motsvarande siffra 47 procent. Potentialen
            för fler inhemska transporter på de svenska vattenvägarna är minst
            sagt stor, och en överflyttning från landtransporter till sjötransporter
            minskar både miljöbelastningen och trängselproblematiken.
          </note>
          <note>
            Från den 16 december 2014 är det möjligt att i Sverige bygga
            och utrusta fartyg för så kallad inlandssjöfart. Frakten går då
            på Göta älv, Vänern och Mälaren. Så långt är allt bra. Men vad
            gör regeringen för att få igång trafiken på de inre vattenvägarna?
          </note>
          <note>
            Vi vet att slussarna i Trollhättan har en absolut livslängd till
            2030, och det brådskar att bygga nya slussar om det över huvud
            taget ska kunna gå fartyg från Vänern till Göteborg. Varje år
            transporteras 1,6 miljoner ton gods över Vänern genom slussarna
            i Trollhätte kanal och ned till Göteborg. Det motsvarar 50 000
            lastbilar. Tvingas vi stänga Göta älv kommer godset i stället
            att transporteras på väg, för järnvägen har inte den kapaciteten
            i dag.
          </note>
          <note>
            Inlandssjöfarten måste ses som ett nytt transportslag som konkurrerar
            med vägtransporter på ett annat sätt än den traditionella sjöfarten.
            Frakt av gods med kustsjöfart, exempelvis till eller från de stora
            hamnarna och genom landet längs med sjövägen, har stor potential
            att växa. Redan i år förväntas 2 miljoner ton gods transporteras
            på Vänern. Men en överflyttning av gods från väg till sjöfart
            sker inte enbart genom att man önskar att så sker; man måste agera
            politiskt.
          </note>
          <note>
            Fru talman! Vi sverigedemokrater anser sammanfattningsvis att
            sjöfarten bör främjas genom stimulanser och lättnader i eller
            borttagande av farledsavgifterna för inlands- och kustsjöfart
            samt att isbrytning inte ska finansieras via farledsavgifterna.
            Vi menar även att regeringen bör utreda möjligheten att lotsbefria
            inlandssjöfarten.
          </note>
          <note>
            Fru talman! Vi står bakom samtliga våra reservationer, men för
            tids vinnande yrkar jag bifall endast till reservation 4.
          </note>
          <note>
            I detta anförande instämde Tony Wiklander (SD).
          </note>
          <note>
            (forts. § 11)
          </note>
          <note>
            Ajournering
          </note>
          <note>
            Kammaren beslutade kl. 13.48 på förslag av tredje vice talmannen
            att ajournera sammanträdet till kl. 14.00, då frågestunden skulle
            börja.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 14.00.
          </note>
          <note>
            § 10 Frågestund
          </note>
          <note type="speaker">
            Anf. 30 ANDRE VICE TALMANNEN:
          </note>
          <note>
            Jag vill hälsa statsråden välkomna. Frågor besvaras av statsrådet
            Ibrahim Baylan, statsrådet Anna Johansson, statsrådet Per Bolund
            och statsrådet Peter Eriksson. Statsrådet Ibrahim Baylan besvarar
            såväl allmänpolitiska frågor som frågor inom sitt eget ansvarsområde.
            Med tanke på anmälda frågeställare och att det har varit ett sent
            byte av statsråd vill jag uppmana ledamöterna att kanske också
            ställa någon fråga till statsrådet Per Bolund.
          </note>
          <note>
            Regeringens energipolitik och elpriserna i södra Sverige
          </note>
          <note type="speaker">
            Anf. 31 CAMILLA MÅRTENSEN (L):
          </note>
          <note>
            Herr talman! Min fråga är till statsrådet Baylan.
          </note>
          <note>
            Regeringens energipolitik leder till stängning av reaktorer,
            vilket i sin tur till elbrist i södra Sverige. Jag kan konstatera
            att bland annat Skåne, som tillhör det så kallade energiområde
            4, redan betalar ett högre pris än resten av landet för sin energi.
          </note>
          <note>
            Min fråga till statsrådet är om statsrådet anser att det är rimligt
            att vi skåningar ska tvingas betala ett högre elpris på grund
            av regeringens förda politik.
          </note>
          <note type="speaker">
            Anf. 32 Statsrådet IBRAHIM BAYLAN (S):
          </note>
          <note>
            Herr talman! Låt mig börja med en korrigering och lite fakta.
            Sverige har ett stort elöverskott, som vi i dag exporterar framför
            allt till vår granne Finland. Även med de fyra aviserade nedläggningarna
            av kärnkraftsreaktorer både i Oskarshamn och i Ringhals är prognosen
            från våra expertmyndigheter att vi kommer att ha ett fortsatt
            elöverskott. Vi kommer fortsatt att vara elexportörer.
          </note>
          <note>
            Camilla Mårtense ns fråga är i allra högsta grad relevant när
            det gäller olika prisområden. Prisområdena infördes under den
            förra borgerliga regeringen med anledning av att Danmark klagade
            hos kommissionen. Är det rimligt? I grund och botten är min principiella
            hållning att vi ska ha ett elprisområde i Sverige. Men med tanke
            på de regler som finns i dag är vi inte framme där.
          </note>
          <note>
            Jag skulle vilja att vi i längden har ett elprisområde. Det förutsätter
            att vi fortsätter att bygga ut kapaciteten så att det inte finns
            någon anledning för EU-kommissionen att ha synpunkter på hur många
            elprisområden vi har i vårt land. Ett elpris i landet är att föredra.
          </note>
          <note type="speaker">
            Anf. 33 CAMILLA MÅRTENSEN (L):
          </note>
          <note>
            Herr talman! Elbristen i södra Sverige är på riktigt. Kalla vinterdagar
            blir det uppenbart att vi hade behövt fler reaktorer igång som
            skulle kunna förse oss med fossilbränslefri energi. I stället
            importerar vi fossil energi. Alternativet är att vi får dra igång
            oljekraftverket i Karlshamn. Hur anser statsrådet att det går
            ihop med visionen om att minska användningen av fossil energi?
          </note>
          <note type="speaker">
            Anf. 34 Statsrådet IBRAHIM BAYLAN (S):
          </note>
          <note>
            Herr talman! Liberalerna står utanför den energipolitiska överenskommelsen
            från förra sommaren, som nu undan för undan blir verkstad och
            verklighet. I dag kommer man att ha debatt om en del av den. Grunden
            för den är att vi ska kunna garantera alla våra medborgare el
            till konkurrenskraftiga priser. Det gör vi i dag, och det kommer
            vi också att göra i framtiden tack vare ett blocköverskridande
            samarbete här i riksdagen. Jag beklagar att Liberalerna inte är
            med i detta.
          </note>
          <note>
            Hyresgästers situation efter renovering
          </note>
          <note type="speaker">
            Anf. 35 GUSTAF LANTZ (S):
          </note>
          <note>
            Herr talman! Min fråga är till bostadsminister Peter Eriksson.
            Den gäller vad regeringen avser att göra för att förbättra situationen
            för de hyresgäster som riskerar att inte ha råd att bo kvar i
            sina lägenheter efter renovering.
          </note>
          <note>
            Vi politiker talar ofta om att ta människors oro på allvar. Inte
            minst efter Trumps framgångar i USA har det blivit ett återkommande
            slagord. När jag jobbade som jurist på Hyresgästföreningen i Uppsala
            hade jag hand om dem som motsatte sig renovering. De gjorde det
            därför att de såg att de riskerade att inte ha råd att bo kvar,
            tvingas flytta och byta stadsdel. Det var en enorm oro, som jag
            tycker förtjänar att tas på allvar.
          </note>
          <note>
            Jag skulle gärna vilja ha svar på frågan.
          </note>
          <note type="speaker">
            Anf. 36 Statsrådet PETER ERIKSSON (MP):
          </note>
          <note>
            Herr talman! Det här är ett reellt problem. Det är ibland så
            att man renoverar för rätt stora pengar, och hyrorna höjs i stor
            utsträckning. Det innebär att alla inte upplever att de kan bo
            kvar längre.
          </note>
          <note>
            Det är ett av skälen till att vi har haft en utredning som behandlar
            just detta område. Den har nyligen lämnat fram sina förslag. Det
            är en rad olika förslag inom området. Jag tror att utredningen
            just nu är ute på remiss, och den kommer att beredas i Regeringskansliet.
            Först därefter kommer reger ­ ingen att ta ställning till om vi
            är beredda att göra förändringar på området.
          </note>
          <note>
            Jag tycker att man ska titta på till exempel möjligheterna att
            nivåskilja renoveringarna och ge hyresgästerna större möjlighet
            att vara med och påverka. Det vore kanske bra.
          </note>
          <note type="speaker">
            Anf. 37 GUSTAF LANTZ (S):
          </note>
          <note>
            Herr talman! Jag är lite nyfiken. Man talar om inflytande och
            att man kan ha olika nivåer. Men det fundamentala gäller ekonomin
            för hyresbostäder. Är regeringen beredd att också titta på hur
            marknaden fungerar i det stora hela? Små avvikelser i standard
            kan få oerhörd betydelse för hyressättningen. Är det rimligt?
          </note>
          <note type="speaker">
            Anf. 38 Statsrådet PETER ERIKSSON (MP):
          </note>
          <note>
            Herr talman! I grunden är det fastighetsägarna som äger fastigheterna
            som har rätt att göra investeringar i dem. Ibland blir det högre
            och ibland blir det lägre kostnader för det. Till syvende och
            sist kommer det att landa på hyresgästerna.
          </note>
          <note>
            Vi har som sagt en utredning som ser om man kan stärka hyresgästernas
            ställning på marknaden och möjligheten att påverka utfallet. Vi
            ska ta ställning när den dagen kommer.
          </note>
          <note>
            Företagsklimatet i Sverige
          </note>
          <note type="speaker">
            Anf. 39 JOSEF FRANSSON (SD):
          </note>
          <note>
            Herr talman! Jag vill rikta min fråga till Ibrahim Baylan, som
            i dag besvarar allmänpolitiska frågor.
          </note>
          <note>
            Sedan regeringen tillträdde har Sverige och svenska företag fått
            se en rad skattehöjningar och nya skatter vid sidan av ett antal
            nya regleringar. I dagarna släpptes också en enkätundersökning
            där svenska företag svarade på frågan: Vilket sammanfattande omdöme
            vill du ge företagsklimatet i Sverige? Resultatet var tämligen
            nedslående. Det var det sämsta sedan mätningarna började göras.
            Det borde rimligen vara besvärande i ett läge när vi behöver många
            nya jobb för många arbetslösa som ska ut på arbetsmarknaden.
          </note>
          <note>
            Därav min fråga. Vad avser regeringen att vidta för åtgärder
            för att vända trenden med det allt sämre företagsklimatet så att
            fler arbetslösa kan gå från bidrag till arbete?
          </note>
          <note type="speaker">
            Anf. 40 Statsrådet IBRAHIM BAYLAN (S):
          </note>
          <note>
            Herr talman! Tack, Josef Fransson, för en väldigt adekvat och
            viktig fråga.
          </note>
          <note>
            Verklighet och statistik kan ibland vara samma sak men inte alltid.
            Verkligheten, Josef Fransson, är att vi under de senaste två och
            ett halvt åren har 200 000 fler människor som går i arbete. Verkligheten
            är den att det går väldigt bra för de svenska företagen och det
            svenska näringslivet. Det speglas inte minst av att vi nu månad
            för månad har en allt högre värdering av det svenska näringslivet
            inte minst på börsen. Det är så till den milda grad att man kanske
            till och med har anledning att vara orolig.
          </note>
          <note>
            Regeringen kommer att fortsätta fokusera på att bekämpa arbetslösheten.
            Vi kommer att göra det därför att det är vår grundläggande uppfattning
            att det är vägen till frihet, såväl för den enskilde som för vårt
            samhälle.
          </note>
          <note>
            Visst, man kan alltid hänvisa till statistik av olika slag. Vi
            kommer naturligtvis att fortsätta jobba för att förbättra klimatet
            i vårt land. Men man måste också se att det går väldigt bra för
            det svenska näringslivet. Det måste man ta med sig – även om Sverigedemokraterna
            ogärna vill se positiva tendenser.
          </note>
          <note type="speaker">
            Anf. 41 JOSEF FRANSSON (SD):
          </note>
          <note>
            Herr talman! Ja, det är väl inte helt obekant att vi befinner
            oss i en högkonjunktur, och att fler har kommit i arbete är väl
            en ganska naturlig följd av att vi har blivit väldigt många fler
            invånare i det här landet. Jag hoppas att det hänger med, annars
            vore det väldigt illa.
          </note>
          <note>
            Men nu kommer det också, i alla fall om regeringen får bestämma,
            en ny kilometerskatt på skötsamma svenska åkare när de ska transportera
            ut varor på världsmarknaden. Det kommer en ny skatt på elektronik
            som gör att folk kommer att börja beställa från utlandet i stället
            för att handla i Sverige. Hur förbättrar det här Sveriges klimat?
          </note>
          <note type="speaker">
            Anf. 42 Statsrådet IBRAHIM BAYLAN (S):
          </note>
          <note>
            Herr talman! Josef Fransson frågar om Sveriges arbete med klimatet.
            Sverige är på många sätt en förebild, och vi är det därför att
            vi har vidtagit åtgärder.
          </note>
          <note>
            Åtgärderna tas inte alltid emot med öppna armar, men när de väl
            är genomförda och det svenska näringslivet jobbar för att bli
            effektivare har det ofta stark påverkan på vår konkurrenskraft
            och vår förmåga att hävda oss internationellt. Det kommer det
            att ha också med de här åtgärderna.
          </note>
          <note>
            Åtgärder mot bostadsbristen
          </note>
          <note type="speaker">
            Anf. 43 EWA THALÉN FINNÉ (M):
          </note>
          <note>
            Herr talman! Jag ska ställa en fråga till bostadsministern.
          </note>
          <note>
            Vi kan konstatera att vi har bostadsbrist i 255 av 290 kommuner.
            Det är en ökning med 14 sedan förra året.
          </note>
          <note>
            Vi har utanförskapsområden där färre än hälften av de boende
            går till jobbet. Vi kommer att få ännu fler nyanlända som har
            fått uppehållstillstånd, en grupp där väldigt många inte går till
            jobbet. Vi har alltså väldigt många människor med låg betalningsförmåga.
          </note>
          <note>
            Till det kommer att kommunerna har svårt att finna bra bostäder.
            Vi vet att EBO ökar och därmed även trångboddheten för många familjer.
          </note>
          <note>
            Som lök på laxen har vi fått rapporten om att unga i Sverige
            bor kvar hemma allt längre tid.
          </note>
          <note>
            Utifrån detta skulle jag vilja höra vad bostadsministern funderar
            på för lösningar, framför allt för dem med liten plånbok.
          </note>
          <note type="speaker">
            Anf. 44 Statsrådet PETER ERIKSSON (MP):
          </note>
          <note>
            Herr talman! Tack för frågan!
          </note>
          <note>
            Min bedömning är att vi har en stor bostadsbrist i Sverige –
            den har byggts upp under lång tid – och att det bästa man kan
            göra är att bygga nya bostäder. Man finner inte bostäder; man
            bygger bostäder.
          </note>
          <note>
            Faktum är att i dag bygger vi som vi inte har byggt på många
            decennier. Inte sedan miljonprogrammets dagar har vi byggt så
            mycket.
          </note>
          <note>
            Den här förändringen har skett på kort tid. Första kvartalet
            i år påbörjades byggandet av över 21 000 lägenheter. Första kvartalet
            2014 var det en bara en tredjedel så många. Det är alltså det
            viktigaste vi kan göra i Sverige – att bygga fler bostäder.
          </note>
          <note>
            Den andra stora saken är de stora investeringsstöd som regeringen
            satsar på för att få fram bostäder till rimliga kostnader. Det
            vore väldigt bra om vi fick stöd för det från oppositionen.
          </note>
          <note type="speaker">
            Anf. 45 EWA THALÉN FINNÉ (M):
          </note>
          <note>
            Herr talman! Tack för svaret, bostadsministern!
          </note>
          <note>
            Jag kan konstatera att visst byggs det mycket. Men vi kan väl
            vara överens om att det som byggs i dag inte kan efterfrågas av
            dem med väldigt liten plånbok som inte har någon inkomst.
          </note>
          <note>
            Kommunerna jobbar i dag med många temporära lösningar som både
            är dyra och som kanske inte är de bästa bostäderna.
          </note>
          <note>
            Ministern har en tendens att lyfta fram subventionerna, som vi
            ju vet används i otroligt låg utsträckning – i Stockholm inte
            alls. Där finns inte lösningen, så vad är ministerns lösning?
          </note>
          <note type="speaker">
            Anf. 46 Statsrådet PETER ERIKSSON (MP):
          </note>
          <note>
            Herr talman! Man kan också ställa frågan om oppositionen har
            någon lösning annat än att försöka ta bort de satsningar som regeringen
            gör.
          </note>
          <note>
            Vi gör nu en stor satsning på såväl studentbostäder och äldrebostäder
            som hyresbostäder i övrigt. Det påbörjas i år 2 800 studentbostäder
            i Stockholm, och det är flera hundra procent mer än under den
            förra mandatperioden. Vi bygger äldrebostäder i stor utsträckning
            men också hyresbostäder över hela landet.
          </note>
          <note>
            Det här går att göra också i Stockholm, men än så länge har man
            inte valt den politiken.
          </note>
          <note>
            Nya instruktioner till Affärsverket svenska kraftnät
          </note>
          <note type="speaker">
            Anf. 47 ANDERS ÅKESSON (C):
          </note>
          <note>
            Herr talman! Jag har en fråga till energiminister Baylan.
          </note>
          <note>
            I måndags kväll var det stormöte i min hembygd, i Folkets hus
            i Nybro, om byggandet av en 400 kilovolts kraftledning. Jag vet
            att statsrådet är väl insatt i problematiken kring denna.
          </note>
          <note>
            I vinter har Riksrevisionen rapporterat om Svenska kraftnäts
            verksamhet, en rapport som regeringen har svarat på, med många
            kritiska synpunkter på hur verksamheten fungerar.
          </note>
          <note>
            I näringsutskottet har man behandlat denna rapport, och man kommer
            att ge ett tillkännagivande till regeringen på punkten – eller
            kravet – oberoende samhällsekonomisk granskning av de objekt och
            projekt som Svenska kraftnät avser att genomföra.
          </note>
          <note>
            Min fråga till statsrådet är: På vilket sätt kommer statsrådet
            mycket skyndsamt att se till att detta tillkännagivande omsätts
            i en instruktion till Svenska kraftnät? Jag tror att det är av
            utomordentlig betydelse för att vi ska få ökad förståelse för
            det behov av ett utökat nät som statsrådet tidigare talat om.
          </note>
          <note type="speaker">
            Anf. 48 Statsrådet IBRAHIM BAYLAN (S):
          </note>
          <note>
            Herr talman! Tack, Anders Åkesson, för en relevant fråga! Den
            berör en viktig del av vår infrastruktur, nämligen den som för
            över den elektricitet som hela vårt samhälle är beroende av.
          </note>
          <note>
            Det är mycket riktigt så som Anders Åkesson påpekar att Riksrevisio
            ­ nen har kommit med denna kritik och att regeringen har svarat
            med en skrivelse.
          </note>
          <note>
            I detta har vi haft inställningen att det här bör göras. Därför
            kommer vi – inte minst då vi är överens i riksdagen om detta;
            vi är ganska eniga i betänkandet – att gå fram med det här förslaget,
            och vi kommer att göra det i närtid.
          </note>
          <note>
            Det innebär att vi kommer att få ytterligare fokus på samhällsekonomiska
            bedömningar när det ska byggas ut. Det bör man vara medveten om.
            Det är en viktig aspekt.
          </note>
          <note type="speaker">
            Anf. 49 ANDERS ÅKESSON (C):
          </note>
          <note>
            Herr talman! Det är bra att vi är överens, statsrådet och jag,
            om behovet av fristående samhällsekonomisk analys av de projekt
            som Svenska kraftnät har att genomföra.
          </note>
          <note>
            Men min fråga var: Kommer statsrådet skyndsamt att omsätta detta
            tillkännagivande i nya instruktioner till Affärsverket svenska
            kraftnät?
          </note>
          <note type="speaker">
            Anf. 50 Statsrådet IBRAHIM BAYLAN (S):
          </note>
          <note>
            Herr talman! Då Miljö ‑ och energidepartementet redan har jobbat
            med frågan under en längre tid är svaret absolut ja. Det kommer
            att komma snabbare än man skulle kunna misstänka, och det är av
            den enkla anledningen att vi har haft som plan att göra just detta.
          </note>
          <note>
            Rullstolsburnas möjlighet att resa med nattåg till Norrland
          </note>
          <note type="speaker">
            Anf. 51 LARS BECKMAN (M):
          </note>
          <note>
            Herr talman! Det är viktigt att alla kan resa i Sverige, oavsett
            om man har en funktionsnedsättning eller inte.
          </note>
          <note>
            Jag har ställt en skriftlig fråga till statsrådet Anna Johansson
            om hur man ska kunna resa med nattåg till Norrland om man använder
            rullstol och fått ett svar som tyvärr är fake news. Statsrådet
            har svarat mig att operatören ska ha rullstolslyft på nattågen.
            Det stämmer tyvärr inte.
          </note>
          <note>
            Frågan är hur svaret till mig kan vara så fel. Jag vet att svaret
            är fel eftersom jag nyligen reste med nattåg med en medresenär
            som använder rullstol. Det var därför jag ställde den skriftliga
            frågan. Verkligheten stämmer alltså inte överens med svaret.
          </note>
          <note>
            Då är frågan: Vem brister i kontrollen av att operatören följer
            avtalet? I svaret till mig från statsrådet står det att Trafikverket
            svarat att det finns ett avtal om att det ska finnas rullstolslyftar
            på tågen, men eftersom det inte finns är min fråga till statsrådet:
            Hur kontrollerar ni att avtalen följs, och har regeringen koll
            på verkligheten?
          </note>
          <note type="speaker">
            Anf. 52 Statsrådet ANNA JOHANSSON (S):
          </note>
          <note>
            Herr talman! Det här är en jätteviktig fråga, för den handlar
            ytterst om de transportpolitiska målen att tillgodose behovet
            av god tillgänglighet för alla människor och för svenskt näringsliv
            i hela landet. Det gäller naturligtvis också och i allra högsta
            grad människor med olika funktionsnedsättningar.
          </note>
          <note>
            Det som stod i svaret till riksdagsledamoten var att det är operatörerna
            som i detta avtal tar på sig ansvaret för att säkerställa att
            det finns rullstolslyft. Därmed är svaret ganska givet: Det är
            operatören som har det fulla ansvaret.
          </note>
          <note>
            Om det inte fungerar – det kan också finnas andra saker som man
            upplever inte fungerar – är det bra att anmäla det. Då får Trafikverket,
            som är den andra avtalsparten, säkerställa att operatörerna lever
            upp till det ansvar som de har tagit på sig.
          </note>
          <note type="speaker">
            Anf. 53 LARS BECKMAN (M):
          </note>
          <note>
            Herr talman! Verkligheten är att det inte finns rullstolslyft
            på alla nattåg till Norrland; man bryter alltså mot avtalet. Enligt
            personal som jag pratade med på det tåg jag åkte med är detta
            ett återkommande problem. Hade statsrådet och hennes tjänstemän
            googlat hade man sett att detta är ett stort och återkommande
            problem.
          </note>
          <note>
            Det är regeringen som styr Sverige och ger uppdrag till Trafikverket,
            och det är naturligtvis djupt olyckligt att Trafikverket inte
            granskar att avtalen följs.
          </note>
          <note type="speaker">
            Anf. 54 Statsrådet ANNA JOHANSSON (S):
          </note>
          <note>
            Herr talman! Som sagt var: Finns det ett avtal som säger att
            man ska kunna resa med rullstol ska man självklart också kunna
            göra det. När detta har brustit behöver man se till att operatören,
            med hjälp av rullstolslyft eller på något annat sätt, ser till
            att även den som har en funktionsnedsättning kan medfölja de tåg
            där det framgår av avtalet att detta ska vara möjligt; det är
            ju det som är viktigt här. Det kan handla om att man installerar
            rullstolslyftar eller om andra åtgärder.
          </note>
          <note>
            Men självklart är det viktigt att säkerställa att de avtal som
            finns också efterlevs av operatörerna. Detta ingår ju i deras
            åtagande.
          </note>
          <note>
            Regeringens syn på renoveringen av hyresrätter
          </note>
          <note type="speaker">
            Anf. 55 NOOSHI DADGOSTAR (V):
          </note>
          <note>
            Herr talman! Min fråga är riktad till bostadsminister Peter Eriksson.
          </note>
          <note>
            Vi hade tidigare en fråga om den utredning om renovering av hyresrätter
            som regeringen fick för några veckor sedan. Det som utredningen
            missar är den nya teknik som några av hyresvärdarna i dag använder,
            nämligen att man går in och renoverar när någon flyttar ut, det
            vill säga i tomställda lägenheter. På det sättet går man runt
            den dialog man ska ha med hyresgästerna.
          </note>
          <note>
            Det stora problem som jag vill lyfta fram för bostadsministern
            är att det som händer när man bara renoverar lägenheter är att
            man inte byter ut stammarna. Den tekniska livslängden är alltså
            fortfarande lika kort som den var; det enda som händer är att
            man har ändrat vissa saker inuti lägenheten. Detta är ett enormt
            resursslöseri, för när du sedan måste byta stammarna måste du
            ändå riva ut kök och badrum.
          </note>
          <note>
            Hur ser bostadsministern på det här sättet att renovera, som
            jag menar är ett enormt resursslöseri?
          </note>
          <note type="speaker">
            Anf. 56 Statsrådet PETER ERIKSSON (MP):
          </note>
          <note>
            Herr talman! Jag tror inte att vi ska gå in och bestämma hur
            enskilda fastighetsägare ska renovera sina lägenheter. Däremot
            är det naturligtvis viktigt att vi ser till att man i allmännyttan,
            som är kommunalt ägd, sköter renoveringarna av fastigheterna.
            Ägarna av privata fastigheter har ju själva ett ansvar för att
            sköta och underhålla dem så att de inte tappar i värde eller blir
            omöjliga att använda som bostäder på längre sikt.
          </note>
          <note type="speaker">
            Anf. 57 NOOSHI DADGOSTAR (V):
          </note>
          <note>
            Herr talman! Jag tror att bostadsministern underskattar det stora
            problem som uppstår. Ofta kommer det värdar som köper upp fastigheterna
            och vill ha ganska snabba pengar. De gör enskilda renoveringar
            i de tomställda lägenheterna och får den värdehöjning och det
            kassainflöde detta innebär. Sedan lämnar de fastigheten och säljer
            den till någon annan.
          </note>
          <note>
            Vi håller på med ett samhällsbygge, så att bara säga att vi inte
            ska lägga oss i detta tror jag är en väldigt farlig väg att gå.
            Jag tror att det är viktigt att vi garanterar livslängden på dessa
            fastigheter.
          </note>
          <note type="speaker">
            Anf. 58 Statsrådet PETER ERIKSSON (MP):
          </note>
          <note>
            Herr talman! Jag kan dela oron när det gäller snabba klipp på
            fastighetsmarknaden. Det kan finnas ett problem med att man blåser
            upp värdena och att detta leder till kraftigt ökade hyresnivåer,
            som fler inte klarar av. Detta förvärrar segregeringen och gör
            att många människor hamnar utanför bostadsmarknaden.
          </note>
          <note>
            Men jag är tveksam till att vi ska gå in och reglera exakt vad
            man ska göra och när och på vilket sätt renoveringar ska göras.
          </note>
          <note>
            Satsning på landstingen och sjukvården
          </note>
          <note type="speaker">
            Anf. 59 KRISTINA NILSSON (S):
          </note>
          <note>
            Herr talman! Min fråga är riktad till statsrådet Ibrahim Baylan.
          </note>
          <note>
            Regeringen har ju i veckan presenterat en storsatsning för att
            stärka vården och omsorgen. Det handlar om totalt minst 5 nya
            miljarder som kommer att tillföras kommuner och landsting från
            och med nästa års budget. De tidigare välfärdsmiljarderna hade
            ju fokus på kommunsektorn, men den här gången är det, om jag förstått
            saken rätt, landstingen och sjukvården som står i centrum.
          </note>
          <note>
            Av de 5 nya miljarderna ska 3 gå till sjukvård, och 2 miljarder
            ska speciellt gå till goda arbetsvillkor och utvecklade arbetssätt
            för vårdens personal. Det är jätteglädjande att höra detta, men
            jag skulle vilja veta lite mer. Kan statsrådet utveckla hur det
            är tänkt att dessa 2 miljarder ska användas?
          </note>
          <note type="speaker">
            Anf. 60 Statsrådet IBRAHIM BAYLAN (S):
          </note>
          <note>
            Herr talman! Tack, Kristina Nilsson, för frågan! Sjukvården är
            ju en väldigt central fråga för oss och en central del av vår
            välfärd. Jag tror att alla förstår hur viktig hälsan är för alla
            människor i vårt land.
          </note>
          <note>
            Vi har en sjukvård som klarar av att bota allt fler sjukdomar,
            men det gör också att det kommer att finnas ett ständigt behov
            av att bygga ut den och stärka den med resurser. Nu när vi har
            kunnat vända underskott till överskott prioriterar vi därför investeringar
            i vår välfärd. Vi har sedan tidigare 10 välfärdsmiljarder till
            kommuner och landsting; vi följer nu upp med ytterligare 5.
          </note>
          <note>
            De 3 miljarder som Kristina Nilsson talar om, som riktas till
            landstingen, går både till att korta ned vårdköerna och öka tillgängligheten
            och till att se till att stärka sjukvården lokalt, beroende på
            vad man behöver. Är det att stärka personalsituationen och bemanningen
            och förbättra villkoren för personalen ska man kunna göra det
            med dessa resurser.
          </note>
          <note>
            För denna regering är förstärkning av och investeringar i det
            gemensamma – vår välfärd och vår sjukvård – alltid att föredra
            framför skattesänkningar.
          </note>
          <note type="speaker">
            Anf. 61 KRISTINA NILSSON (S):
          </note>
          <note>
            Herr talman! Tack, statsrådet, för svaret! En av mina hjärtefrågor
            har alltid varit detta med klyftor i samhället, och hälsoklyftan
            är en del. Det handlar om många saker, inte bara sjukvård. Det
            kan till exempel också vara vilka uppväxtvillkor man har, att
            det finns jobb och allt annat som hör ihop med detta.
          </note>
          <note>
            Jag vet att statsrådet är djupt involverad i detta arbete, och
            jag skulle vilja att statsrådet berättar något mer om hur det
            går.
          </note>
          <note type="speaker">
            Anf. 62 Statsrådet IBRAHIM BAYLAN (S):
          </note>
          <note>
            Herr talman! Blir man sjuk måste man självklart ha sjukvård så
            att man kommer på benen igen och får ett gott liv. Men dessförinnan
            är det såklart viktigt att vi fortsätter med förebyggande arbete.
            Det ska ske i skolan genom mer rörelse; regeringen har precis
            presenterat nya förslag om att få fart på skolungdomarna. I många
            av våra idrottsföreningar måste vi se till att man vänder sig
            brett. På det viset kan människor få ett hälsosamt liv och kanske
            undvika sjukvården. Även om den är bra måste man ju förhoppningsvis
            inte dit.
          </note>
          <note>
            Hyresnivåerna för nyproducerade bostäder
          </note>
          <note type="speaker">
            Anf. 63 EMMA HULT (MP):
          </note>
          <note>
            Herr talman! Min fråga går till bostadsminister Peter Eriksson.
          </note>
          <note>
            Just nu byggs det fler bostäder än på väldigt länge. Under 2016
            färdigställdes 42 000 nya bostäder, och hela 62 000 påbörjades.
            Prognosen från Boverket visar att siffran bara kommer att öka
            de kommande åren. Jag tycker att ett kraftigt ökat bostadsbyggande
            är bra; det betyder att fler kommer att få en bostad.
          </note>
          <note>
            Däremot växer oron lite när det går så här fort. Min oro och
            den fråga jag skulle vilja ställa till Peter Eriksson handlar
            om hur vi ska se till att allt det som byggs också efterfrågas
            – att hyrorna blir rimliga så att människor faktiskt har råd att
            bo där vi bygger. Annars kan vi snart stå med ett bestånd som
            människor inte kan efterfråga.
          </note>
          <note type="speaker">
            Anf. 64 Statsrådet PETER ERIKSSON (MP):
          </note>
          <note>
            Herr talman! Detta ligger väldigt nära den fråga vi diskuterade
            nyligen: Bygger vi rätt bostäder, och bygger vi till rimliga priser?
            Jag tycker att det är riktigt att ha den farhågan i dag. Jag tror
            att vi skulle behöva bygga fler bostäder till rimliga kostnader.
          </note>
          <note>
            Det går att bygga till lägre kostnader. En rad kommuner har gjort
            det, och en rad företag satsar nu på att bygga lite mer industrialiserat
            men också på att använda de statliga investeringsstöden för att
            få ned hyresnivåerna. Detta pressar också kostnaderna; det är
            alldeles uppenbart. För dem som har fått ta del av investeringsstöden
            under det första halvår då de funnits ser vi att de leder till
            lägre kostnader eftersom motprestationen är att hyran ska ned
            på en viss nivå.
          </note>
          <note>
            Jag vill gärna uppmana kommuner och allmännyttiga och privata
            företag att utnyttja denna möjlighet ännu mer.
          </note>
          <note type="speaker">
            Anf. 65 EMMA HULT (MP):
          </note>
          <note>
            Herr talman! Tack för svaret, statsrådet! Jag tror att detta
            är en problematik vi behöver tala mer om och lyfta. Vi kan inte
            stå med ett bestånd som människor inte har råd att bo i.
          </note>
          <note>
            En annan sak som lätt får stryka på foten när det går så här
            fort är kvaliteten; det gäller hållbarhetsaspekten, människors
            boendemiljö och omgivningen. Därför skulle jag också vilja passa
            på att fråga Peter Eriksson hur han ser till att allt det som
            byggs blir bra och hållbart även i framtiden, både husen vi bygger
            och miljöerna runt omkring.
          </note>
          <note type="speaker">
            Anf. 66 Statsrådet PETER ERIKSSON (MP):
          </note>
          <note>
            Herr talman! Det är naturligtvis också en viktig fråga. Det finns
            en risk när man bygger snabbt. Vi ser också att det är stor kompetensbrist
            inom stora delar av byggindustrin. Man missar viktiga saker och
            slarvar eller bygger på ett sätt som gör att det blir problem
            senare.
          </note>
          <note>
            Jag brukar försöka uppmärksamma industrin på detta. Men vi tittar
            också på möjligheten att skärpa lagstiftningen på det här området.
          </note>
          <note>
            Effekterna av bostadssubventionerna
          </note>
          <note type="speaker">
            Anf. 67 ROBERT HANNAH (L):
          </note>
          <note>
            Herr talman! Jag vill fråga bostadsministern om de misslyckade
            bostadssubventionerna. Dagens industri rapporterar att byggsubventionerna
            har gett ett klent tillskott av bostäder. De stora byggbolagen
            ratar alla byggsubventionerna. I princip är det bara kommunala
            bostadsbolag i sossestyrda kommuner som tar emot stödet. I Stockholm
            är det inte en enda lägenhet som ska byggas med detta stöd.
          </note>
          <note>
            Förut menade Mehmet Kaplan och regeringen att byggsubventionerna
            skulle ge 15 000 fler bostäder. Det vågar ni inte ens hävda själva
            längre. Nu, när floppen är ett faktum, menar dock Peter Eriksson
            att det kommer att ge lägre hyror för lägenheter som ändå skulle
            byggas.
          </note>
          <note>
            Detta kände Miljöpartiet till redan 2012, när man skrev en rapport
            om en långsiktigt hållbar politik för att hantera bostadsbristen.
            I den skriver Miljöpartiet att bostadssubventionerna är ”mycket
            kostsamma, efterfrågas inte av dem som bygger och riskerar att
            få kostnadsdrivande och snedvridande effekter på marknaden.”
          </note>
          <note>
            Miljöpartiet hade rätt 2012 och fel i dag. Min fråga är därför:
            Varför subventionerar ni rika byggherrar i stället för högre bostadstillägg
            för pensionärer och ensamstående föräldrar?
          </note>
          <note type="speaker">
            Anf. 68 Statsrådet PETER ERIKSSON (MP):
          </note>
          <note>
            Herr talman! Jag tycker att det är riktigt som står i rapporten,
            att det finns en risk för att den här typen av subventioner kan
            vara kostnadsdrivande. Just därför har vi konstruerat de investeringsstöd
            vi har i dag på ett annat sätt än tidigare. Upplägget innebär
            att man får en press nedåt på kostnaderna i stället för uppåt.
            Det är en väldigt viktig skillnad.
          </note>
          <note>
            Det är bra att Robert Hannah tar upp den här frågan, för jag
            skulle vilja att många fler allmännyttiga bolag och privata företag
            tittar på den här konstruktionen. Den medger att man kan bygga
            bra bostäder till rimliga hyror och få ned kostnaderna. Det är
            en motprestation – lägre hyra i 15 år – men det innebär också
            en fördel för alla de människor som inte har så stor plånbok och
            vill komma in på bostadsmarknaden.
          </note>
          <note type="speaker">
            Anf. 69 ROBERT HANNAH (L):
          </note>
          <note>
            Herr talman! Jag tror att bostadsministern var inne på rätt svar
            på den här frågan när han talade om serietillverkade hus förut.
            Det är genom att förändra lagstiftningen, så att vi får mer snabbproducerade
            hus, som vi får ned kostnaden – inte genom att kasta bort 6 miljarder
            kronor per år till rika byggherrar som inte ens vill ha pengarna.
          </note>
          <note>
            Medan ni lägger 6 miljarder varje år till rika byggherrar som
            inte vill ha pengarna, lägger Liberalerna 3,6 miljarder till ökade
            bostadstillägg för fattigpensionärer och ensamstående föräldrar.
            Det är de som behöver pengarna, inte de rika byggherrarna.
          </note>
          <note type="speaker">
            Anf. 70 Statsrådet PETER ERIKSSON (MP):
          </note>
          <note>
            Herr talman! Ärligt talat, Robert Hannah: Jag har inget som helst
            emot om rika byggherrar producerar bostäder som innebär att man
            får lägre hyror och bra bostäder. Det är bra, och det kan de gott
            få stöd av regeringen för att få fram.
          </note>
          <note>
            Problemet i dag är att vi visserligen bygger rejält med bostäder,
            men de är lite för dyra. De är för oss som har gott om pengar.
            Vill rika byggherrar bygga bostäder med lägre hyror är de välkomna.
          </note>
          <note>
            Orsakerna till det ökade antalet utsatta områden
          </note>
          <note type="speaker">
            Anf. 71 ADAM MARTTINEN (SD):
          </note>
          <note>
            Herr talman! Antalet bostadsområden som av polisen klassas som
            särskilt utsatta har, kanske inte helt oväntat, ökat från 15 till
            23 från föregående mätning. För att ett område ska klassas som
            särskilt utsatt måste det uppfylla ett antal kriterier: parallella
            samhällsstrukturer, svårigheter för polisen att fullfölja sitt
            uppdrag, obenägenhet hos befolkningen att delta i rättsprocesser,
            närhet till andra utsatta områden och våldsbejakande religiös
            extremism.
          </note>
          <note>
            För att hantera dessa områden krävs såklart en polissatsning
            i den storleksordning som Sverigedemokraterna har föreslagit.
            Där har regeringen misslyckats. Men för att se till att dessa
            områden inte blir fler till antalet måste man ha grundläggande
            förståelse för vilka faktorer som utgör grunden för att de över
            huvud taget uppstår.
          </note>
          <note>
            Ibrahim Baylan, vilka förutsättningar anser du utgör grunden
            för att det i vissa områden har skapats parallella samhällsstrukturer
            och sympati för våldsbejakande religiös extremism?
          </note>
          <note type="speaker">
            Anf. 72 Statsrådet IBRAHIM BAYLAN (S):
          </note>
          <note>
            Herr talman! Tack, Adam Marttinen, för frågan! Det är en viktig
            fråga. Brott och orsakerna till brott ska bekämpas, oavsett var
            de finns, oavsett om det är i riksdagens korridorer eller i våra
            förorter. Det är en väldigt viktig princip. Rättsstatens principer
            gäller, och de gäller i hela vårt land. Det är därför denna regering
            har förstärkt rättsapparaten, förstärkt straffen och undan för
            undan fortsätter att förstärka polisväsendet, både genom fler
            poliser och mer resurser till polisen, liksom också fler polisanställda.
          </note>
          <note>
            Om man som medborgare blir utsatt för brott eller ser ett brott
            och inte får någon respons när man ringer är det inte bra för
            legitimiteten i vårt samhälle. Det är inte heller bra för möjligheten
            att få någon att ställa upp och vittna mot de eventuella brottslingarna.
          </note>
          <note>
            Därför kommer vi att fortsätta detta arbete. Vi kommer att göra
            det av det enkla skälet att det är centralt i hela vårt samhällsbygge.
          </note>
          <note type="speaker">
            Anf. 73 ADAM MARTTINEN (SD):
          </note>
          <note>
            Herr talman! Jag tror att de allra flesta instämmer med Sverigedemokraterna
            i att våldsbejakande religiös extremism till stora delar är ett
            importerat problem som beror på en ansvarslös invandringspolitik.
            Parallella samhällsstrukturer har kunnat växa fram genom en naiv
            tro på den mångkulturella samhällsutvecklingen. När varje punkt
            som har gått fel är så tydligt kopplad till ett socialdemokratiskt
            ansvar blir min något sportiga slutfråga till vår socialdemokratiska
            minister: Hur känns det?
          </note>
          <note type="speaker">
            Anf. 74 Statsrådet IBRAHIM BAYLAN (S):
          </note>
          <note>
            Herr talman! Jag är väldigt stolt över vårt samhälle. Inte för
            att det är perfekt eller för att vi saknar problem och brister
            utan för att vi undan för undan har sett till att Sverige är ett
            bra land att leva i. Det innebär inte att vi saknar problem.
          </note>
          <note>
            Adam Marttinen pekar på våldsbejakande extremism. Den ska vi
            bekämpa. Vi ska bekämpa brott. Men ska man göra det med trovärdighet
            måste man också sopa framför egen dörr. I dag kom ytterligare
            en rapport om en sverigedemokratisk riksdagsledamot som dömts
            till ett års fängelse. Sopa framför egen dörr! Då blir det också
            mer trovärdigt.
          </note>
          <note>
            (Applåder)
          </note>
          <note>
            Reglerna för cabotagetrafiken i Sverige
          </note>
          <note type="speaker">
            Anf. 75 PIA NILSSON (S):
          </note>
          <note>
            Herr talman! Sjysta villkor på arbetsmarknaden är en av Socialdemokraternas
            prioriterade frågor. Varje person som arbetar ska ha rätt till
            en rättvis lön och bra arbetsvillkor. Detta gäller självklart
            även de personer som tillfälligt arbetar i Sverige, till exempel
            lastbilschaufförer från andra EU-länder.
          </note>
          <note>
            EU-kommissionen har nyligen presenterat sitt förslag till nytt
            vägpaket, där man bland annat föreslår hårdare tag mot så kallade
            brevlådeföretag och ändrade regler när det gäller hur länge ett
            utländskt företag får köra i ett annat EU-land, det som på branschspråk
            brukar kallas cabotageregler. Till detta får vi återkomma lite
            längre fram i år.
          </note>
          <note>
            Men i början av juni fattade Sveriges regering ett beslut om
            att förtydliga reglerna om just cabotagetrafiken i Sverige. Min
            fråga till statsrådet Anna Johansson är om hon kan redogöra lite
            mer för vad detta beslut innebär för arbetet för mer ordning och
            reda på våra vägar.
          </note>
          <note type="speaker">
            Anf. 76 Statsrådet ANNA JOHANSSON (S):
          </note>
          <note>
            Herr talman! Detta är en jätteviktig fråga. Det handlar ytterst
            om förtroendet för hur arbetsmarknaden fungerar, hur den öppna
            marknaden fungerar och om vad vi ska ha för ordning på hela den
            svenska arbetsmarknaden. Just yrkeschaufförer är en utsatt grupp.
            Ofta är de också utsatta för väldigt hårdhänta offentliga upphandlingar.
            Därför är det väldigt viktigt att vi nu har en lagstiftning som
            gäller det.
          </note>
          <note>
            Vi har genom arbetsmarknadsminister Ylva Johansson remitterat
            en DS som handlar om att utstationeringsdirektivet ska gälla också
            för yrkeschaufförer. Det är en jätteviktig del. Vi har fattat
            beslut om sanktionsavgifter. Vi har fattat beslut om klampningsmöjligheter,
            alltså att man inte får fortsätta köra bilen. När vi fattat beslut
            om regler har vi sett att de inte riktigt har använts som tanken
            var. Därför kommer det nu från den 17 juli i år att bli lättare
            att klampa bilar för olika typer av överträdelser.
          </note>
          <note type="speaker">
            Anf. 77 PIA NILSSON (S):
          </note>
          <note>
            Herr talman! Tack, statsrådet, för svaret! Ja, regeringen har
            onekligen gjort en hel del för att motverka den osunda konkurrensen.
            Vilka ytterligare områden inom åkeribranschen anser statsrådet
            behöver ses över för att man ska uppnå ännu mer ordning och reda
            på våra vägar?
          </note>
          <note type="speaker">
            Anf. 78 Statsrådet ANNA JOHANSSON (S):
          </note>
          <note>
            Herr talman! Detta är en fråga som vi med full kraft kommer att
            fortsä tta att arbeta med. Vi ser att det är helt ohållbart när
            chaufförer bor i sina bilar utan tillgång till toalett och blir
            utnyttjade av mindre nogräknade arbetsgivare. Det är ett problem
            inte bara för dem utan för hela vårt samhälle. Därför kommer det
            att vara fortsatt fokus på detta.
          </note>
          <note>
            Den som beställer en transport har ett ansvar. Vi vill se om
            vi kan stärka det ansvaret. Vi behöver se över regelverket på
            EU-nivå och arbeta för bättre regler där, men vi behöver också
            göra mer på hemmaplan och se till att efterlevnaden ökar.
          </note>
          <note>
            Informationscentrum för byggande av energieffektiva hus
          </note>
          <note type="speaker">
            Anf. 79 OLA JOHANSSON (C):
          </note>
          <note>
            Herr talman! Det är mycket angeläget att fastighetsägare har
            reella möjligheter att hålla sina bostäder väl underhållna och
            funktionsdugliga över tid genom att kunna göra renoveringar. En
            sådan renovering är energieffektivisering. Jag oroas väldigt mycket
            över att de förslag som försvårar det hyllas så mycket här i kammaren.
          </note>
          <note>
            I likhet med Centerpartiet har den regering där Peter Eriksson
            är bostadsminister avsatt pengar för att öka energieffektiviteten
            i bostäder och främja hållbarhet i bostadsbyggandet. I början
            gavs uppdraget att handla upp ett informationscentrum för hållbart
            byggande med det anslag som fanns i budget för 2017 och 2018.
            Ännu i dag har det inte gått ut någon förfrågan. Det ser inte
            ut som att något informationscentrum kommer att finnas vid utgången
            av 2017.
          </note>
          <note>
            Frågan till Peter Eriksson är: Varför tar det så lång tid? När
            kan byggbranschen och fastighetsägarna räkna med att ha någon
            att vända sig till för att få information om hur man renoverar
            och bygger bostäder och lokaler med hjälp av passivhusteknik?
          </note>
          <note type="speaker">
            Anf. 80 Statsrådet PETER ERIKSSON (MP):
          </note>
          <note>
            Herr talman! Det är riktigt att vi har avsatt särskilda pengar
            för att utveckla ett forum för hållbart byggande. Det ligger nu
            på Boverket. Enligt vad jag har erfarit kommer denna fråga att
            lösas inom kort, så att man väldigt snart ska kunna komma igång
            med detta projekt.
          </note>
          <note type="speaker">
            Anf. 81 OLA JOHANSSON (C):
          </note>
          <note>
            Herr talman! Tack, Peter Eriksson, för svaret! Det betyder i
            klartext att något sådant informationscentrum inte kommer att
            starta under 2017. Och alla pengar, 10 miljoner, kommer att frysa
            inne.
          </note>
          <note>
            Boverket fick också uppdraget att ta fram en svensk definition
            av nära-nollenergibyggnader. Förslaget har varit ute på remiss
            och har fått kritik för att det inte tillräckligt mycket fokuserar
            på att hus ska byggas så att så lite köpt energi som möjligt används.
            Byggbranschens aktörer hålls i ovisshet om vad som kommer att
            gälla. Är ministern nöjd med detta?
          </note>
          <note type="speaker">
            Anf. 82 Statsrådet PETER ERIKSSON (MP):
          </note>
          <note>
            Herr talman! Jag är missnöjd med att det tog väldigt lång tid
            innan man fick ut det här nollenergidirektivet för beslut. Det
            innebar i praktiken att Sverige antagligen var det sista landet
            i Europa att anta det. Det skulle ha gjorts redan under den förra
            mandatperioden. Men det tog alldeles för lång tid. Det berodde
            väl både på politiska skäl och på att myndigheter inte prioriterat
            frågan. Men nu räknar jag med att det ska kunna gå fortare.
          </note>
          <note>
            Regeringens företagspolitik
          </note>
          <note type="speaker">
            Anf. 83 LARS HJÄLMERED (M):
          </note>
          <note>
            Herr talman! Nyligen har Näringslivets Regelnämnd frågat tusentals
            företagare i Sverige hur de ser på villkoren för att starta och
            driva företag. Två av tre säger att det har blivit mycket krångligare
            och svårare att starta och driva företag i Sverige de senaste
            två åren. Och 1 procent, alltså en av hundra, säger att det har
            blivit enklare. Det är ett klart underbetyg åt denna regering,
            och det är fullt rimligt om man ser till en del av de rätt dåliga
            förslag som regeringen har och har haft. Det handlar om att göra
            det dyrare att anställa och om försämringar i RUT och ROT. Det
            är en diskussion om flygskatt, kilometerskatt och andra områden.
          </note>
          <note>
            Jag vill fråga samordningsminister Ibrahim Baylan: Vad tror Ibrahim
            Baylan är skälet till att landets företagare ger honom och regeringen
            ett så kraftigt underbetyg?
          </note>
          <note type="speaker">
            Anf. 84 Statsrådet IBRAHIM BAYLAN (S):
          </note>
          <note>
            Herr talman! Tack, Lars Hjälmered, för en viktig fråga! Vi har
            diskuterat detta tidigare. Det är klart att jag är glad över att
            vi har företagare som är ivriga. Jag förstår också att man naturligtvis
            vill kunna driva sin verksamhet så effektivt som möjligt.
          </note>
          <note>
            Men också Lars Hjälmered och hans parti borde ha en viss ödmjukhet
            inför att det är en sak att säga att vi ska göra det enklare –
            det sa också den förra regeringen – och att det är en helt annan
            sak när man ska gå igenom reglerna. Vad är det som ska tas bort?
            Det finns nämligen väldigt få livsmedelskrav, olika effektiviseringskrav
            och annat som har tillkommit av en slump.
          </note>
          <note>
            Jag har full förståelse för att man vill att det ska vara enklare
            att driva sin verksamhet. Vi ska naturligtvis göra vårt bästa
            för att hjälpa till.
          </note>
          <note>
            Med det sagt måste man ändå kunna se: Hur går det i verkligheten?
            Ja, det går väldigt bra för svenskt näringsliv. Vi har fler och
            fler jobb i det svenska näringslivet. En av de kanske viktigaste
            uppgifterna för oss som politiker är att se till att det kommer
            fram mer kompetens. 100 000 tjänster är i dag inte tillsatta just
            därför att det saknas rätt kompetens.
          </note>
          <note type="speaker">
            Anf. 85 LARS HJÄLMERED (M):
          </note>
          <note>
            Herr talman! Rätt är att konjunkturen tuffar på väldigt bra i
            Sverige. Det ge r effekter på jobben och på företagen i Sverige.
            Rätt är också: När statsminister Löfven var oppositionsledare
            ställde han ut tydliga löften som han inte har kunnat leva upp
            till. Vi ser resultatet nu när två av tre företagare säger att
            det har blivit krångligare och svårare. Blott en av hundra säger
            att det har blivit enklare.
          </note>
          <note>
            I en annan undersökning var det åtta av tio företagare som uttryckte
            att de hade litet eller inget förtroende för regeringens förbättringsarbete
            i fråga om näringslivet.
          </note>
          <note>
            Då undrar jag: Är Ibrahim Baylan nöjd med det betyg som företagarna
            ger honom och regeringen?
          </note>
          <note type="speaker">
            Anf. 86 Statsrådet IBRAHIM BAYLAN (S):
          </note>
          <note>
            Herr talman! Utvecklingen går åt rätt håll, Lars Hjälmered ,
            men nöjd är jag inte. Jag är nöjd med att vi får fler och fler
            i arbete. Jag är nöjd med att det går bra för svenskt näringsliv.
            Men vi ska jobba vidare. Och betyg ska man alltid jobba för att
            förbättra. Det är definitivt så. Men man ska också komma ihåg
            en sak. Det var inte jubel och klang under den borgerliga tiden
            heller. Det ligger i sakens natur att företagarna hela tiden vill
            driva sin verksamhet framåt. Det är bra. Det är bra för dem, och
            det är bra för Sverige.
          </note>
          <note>
            Matchningsproblem i byggbranschen
          </note>
          <note type="speaker">
            Anf. 87 FARADJ KOLIEV (S):
          </note>
          <note>
            Herr talman! Min fråga går till bostadsminister Peter Eriksson.
            Reger ­ ingens aktiva bostadspolitik har möjliggjort att fler
            bostäder byggs i dag. Det är på en nivå som vi inte har sett på
            mycket länge. Det är bra. Bostadsbristen är nämligen ett stort
            samhällsproblem, och lösningen är att bygga fler bostäder.
          </note>
          <note>
            Samtidigt ser vi att en majoritet av byggföretagen anger att
            det främsta hindret för tillväxt är brist på arbetskraft. Uppenbarligen
            har vi ett matchningsproblem, eftersom vi å ena sidan har människor
            som söker jobb och å andra sidan har byggföretag som har behov
            av att anställa fler. Samtidigt behöver vi bygga fler bostäder.
            Här finns det stora samhällsvinster om rätt åtgärder introduceras.
          </note>
          <note>
            Mot bakgrund av detta vill jag fråga bostadsministern vad regeringen
            gör för att matcha den tillgängliga arbetskraften med de behov
            som finns i byggbranschen.
          </note>
          <note type="speaker">
            Anf. 88 Statsrådet PETER ERIKSSON (MP):
          </note>
          <note>
            Herr talman! Det är riktigt att det överlägset största hinder
            för ett ökat byggande som företagen i dag upplever är kompetensbristen.
            Det är inte underligt när vi ökar byggtakten med flera hundra
            procent på några få år. Kompetensbristen berör allt från ingenjörer
            till arkitekter, snickare och rörmokare – hela kedjan av aktörer
            inom byggbranschen.
          </note>
          <note>
            Här har vi ett stort problem. Regerin gen jobbar intensivt med
            det. I höstas tillsatte jag två utredare, som kom med sina förslag
            i december. I år har vi fått fram nya avtal inom Byggnads område
            och när det gäller dem som jobbar med träindustrin. Det handlar
            om att få fram system för att få in mer personal, ett enklare
            sätt att komma in i branschen utan att man behöver lång kompetens
            och lång utbildningstid.
          </note>
          <note type="speaker">
            Anf. 89 FARADJ KOLIEV (S):
          </note>
          <note>
            Herr talman! Tack för svaret! Det gläder mig att regeringen prioriterar
            denna fråga. Om detta är det absolut största hindret i dag för
            bostadsföretagen – när det gäller att bygga fler bostäder – är
            det en fråga som måste prioriteras som nummer ett.
          </note>
          <note>
            Men jag skulle ändå vilja höra bostadsministern förklara hur
            det går i praktiken. Finns det några sätt att påskynda processen
            så att fler kommer in i arbete och så att vi kan få fler bostäder?
          </note>
          <note type="speaker">
            Anf. 90 Statsrådet PETER ERIKSSON (MP):
          </note>
          <note>
            Herr talman! Jag hann inte riktigt färdigt i mitt förra anförande.
            Vi jobbar väldigt mycket med denna fråga. Vi jobbar i budgetarbetet
            nu och tittar på: Kan vi göra ytterligare saker för att universiteten
            och högskolorna ska öka antalet utbildade lantmätare, arkitekter,
            ingenjörer och ett antal andra yrkeskategorier?
          </note>
          <note>
            Men jag tycker kanske att det allra viktigaste är det som händer
            i industrin i dag. Där har vi fått system som innebär att det
            kommer att bli enklare att få in betydligt fler människor snabbare,
            utan lång utbildningstid.
          </note>
          <note>
            Åtgärder mot kvinnlig könsstympning
          </note>
          <note type="speaker">
            Anf. 91 SARA-LENA BJÄLKÖ (SD):
          </note>
          <note>
            Herr talman! Min fråga går till statsrådet Ibrahim Baylan. Vi
            har genom bland annat SVT de senaste dagarna fått veta att antalet
            könsstympade flickor och kvinnor har ökat kraftigt i Sverige.
            Med stor sannolikhet är det mångdubbelt fler än vad som uppskattats,
            enligt SVT.
          </note>
          <note>
            Att bli könsstympad innebär att man får delar av sitt underliv
            bortskuret. Sedan sys man ihop så att urin och mens knappt kan
            komma igenom. Detta görs utan bedövning.
          </note>
          <note>
            Här i Sverige förbjöds kvinnlig könsstympning 1982 – tack och
            lov! Men det fortgår ändå här. Detta är inget nytt för Sverige.
            Det är också en viktig fråga när det gäller brott mot mänskliga
            rättigheter.
          </note>
          <note>
            Vad har regeringen tänkt göra för att inte flickor och kvinnor
            ska utsättas för detta i Sverige eller genom att föras ut från
            Sverige?
          </note>
          <note type="speaker">
            Anf. 92 Statsrådet IBRAHIM BAYLAN (S):
          </note>
          <note>
            Herr talman! Tack, Sara-Lena Bjälkö, för en väldigt viktig och
            högaktuell fråga!
          </note>
          <note>
            Det här beteendet, själva uppfattningen och värderingen att det
            här skulle vara någonting bra, är väldigt barbariskt och medeltida.
            Det ska vi naturligtvis bekämpa, både genom information och genom
            att se till att göra tydligt att detta är olagligt i vårt land.
          </note>
          <note>
            Regeringen har ganska nyligen tagit beslut om och presenterat
            en strategi mot våld mot kvinnor och också hedersvåld och den
            här typen av beteenden.
          </note>
          <note>
            Jag tror att det är viktigt att vi har den tydligheten, men det
            räcker inte. Jag tror också att vi via skolan måste ha ett väldigt
            tätt samarbete med elevhälsovården och komma tätt inpå de här
            familjerna. Det ska vara klart och tydligt och vi ska hjälpa de
            flickor som riskerar att hamna i detta elände. Annars riskerar
            vi att ha återkommande diskussioner om det här, och det är inte
            acceptabelt. Det är ett misslyckande från samhället.
          </note>
          <note type="speaker">
            Anf. 93 SARA-LENA BJÄLKÖ (SD):
          </note>
          <note>
            Herr talman! Tack, för svaret, statsrådet! På två år har antalet
            könsstympade kvinnor i Sverige gått från uppskattningsvis 38 000
            till 150 000.
          </note>
          <note>
            Vi i Sverigedemokraterna har vår politik för att komma till rätta
            med det här. Vad tänker regeringen göra, på riktigt, för att detta
            verkligen efterlevs i vårt land nu?
          </note>
          <note type="speaker">
            Anf. 94 Statsrådet IBRAHIM BAYLAN (S):
          </note>
          <note>
            Herr talman! Jag beskrev precis den strategi som regeringen har
            tagit beslut om och som vi naturligtvis också ska implementera.
            Jag tror att det är viktigt att vi gör det.
          </note>
          <note>
            Jag tror också att vi behöver ha en större diskussion och debatt
            om detta, för jag är inte helt hundra på att de som beter sig
            på detta sätt är medvetna om att det är ett lagbrott i detta land
            och att det är någonting som hör historien till.
          </note>
          <note>
            Jag är högst medveten om att det förekommer, och vi ska alla
            vara väldigt tydliga med att detta är oacceptabelt. Vi bör göra
            vårt yttersta för att bli av med detta, både för tjejernas skull
            och för de familjer som ägnar sig åt det.
          </note>
          <note>
            Flygskatten
          </note>
          <note type="speaker">
            Anf. 95 ERIK OTTOSON (M ):
          </note>
          <note>
            Herr talman! Jag hade tänkt ställa min fråga till it-minister
            Peter Eriksson, men en dag kan ta lite olika vändningar och därför
            går min fråga till infrastrukturminister Anna Johansson.
          </note>
          <note>
            Riksdagen laddar i dag skarpt för att vara väldigt tydlig mot
            regeringen när det gäller de planerade skattehöjningar som har
            aviserats, bland annat flygskatten. Därför blir min fråga till
            statsrådet om regeringen nu är beredd att lyssna på riksdagens
            majoritet och därmed också skrota förslaget.
          </note>
          <note type="speaker">
            Anf. 96 Statsrådet ANNA JOHANSSON (S):
          </note>
          <note>
            Herr talman! Jag kan bara konstatera att regeringen ännu inte
            har lagt något sådant förslag. Det regeringen har gjort är att
            skicka ett förslag till Lagrådet. Det finns alltså inget förslag
            att dra tillbaka.
          </note>
          <note>
            Jag kan också konstatera att vad Sverige minst av allt behöver
            är ett politiskt kaos, och jag skulle säga att vi har ett gemensamt
            ansvar för att se till att vi inte hamnar i ett sådant.
          </note>
          <note>
            I övrigt tycker vi att det är rimligt att alla delar av transportsektorn
            bär ett ansvar för den klimatomställning som måste ske och att
            flygskatt är ett sätt att säkerställa att även flygbranschen tar
            sitt ansvar i den här frågan.
          </note>
          <note type="speaker">
            Anf. 97 ERIK OTTOSON (M):
          </note>
          <note>
            Herr talman! Tack, statsrådet! Att Anna Johansson tycker att
            allting som inte är en socialdemokratiskt ledd regering är ett
            politiskt kaos är retorik vi har hört många gånger tidigare.
          </note>
          <note>
            Det man faktiskt har gjort är att avisera den här skatten och
            att den arbetas fram i vårbudgeten. Det är alltså inte bara en
            utredning eller en lagrådsremiss; det är faktiskt någonting som
            har aviserats gentemot den här kammaren. Så himla olagt kan förslaget
            därför inte anses vara.
          </note>
          <note>
            Jag tolkar ändå statsrådets svar som att man ser till att ha
            ryggen fri för en förberedd reträtt.
          </note>
          <note type="speaker">
            Anf. 98 Statsrådet ANNA JOHANSSON (S):
          </note>
          <note>
            Herr talman! Hur Erik Ottoson tolkar mitt svar får Erik Ottoson
            stå för alldeles själv.
          </note>
          <note>
            Regeringen har en väldigt tydlig idé om att vi behöver ställa
            om samhället. Vi behöver säkerställa att våra barn och barnbarn
            har en planet som går att bo på, och det innebär att alla sektorer
            i samhället måste bidra till att vi inte längre använder fossila
            drivmedel på det sätt som vi hittills har gjort.
          </note>
          <note>
            Flygbranschen behöver ställa om precis som alla branscher. Jag
            välkomnar förslag från allianspartierna som går i samma riktning
            och tar ansvar för klimatet.
          </note>
          <note>
            (Applåder)
          </note>
          <note>
            Överskuldsättning och den nya lagen om skuldsanering
          </note>
          <note type="speaker">
            Anf. 99 HILLEVI LARSSON (S):
          </note>
          <note>
            Herr talman! Jag vill ställa min fråga till Per Bolund.
          </note>
          <note>
            Överskuldsättning är ett väldigt stort problem i samhället. Vi
            har över 400 000 människor som är registrerade hos Kronofogden.
            De lever på existensminimum, de kan inte ha lån och abonnemang
            och det är många barn som lider.
          </note>
          <note>
            Många gånger är det en olycka som orsakar överskuldsättningen
            – en separation, dödsfall i familjen, konkurs, arbetslöshet, sjukdom.
            Överskuldsättningen leder dessutom till olycka. Väldigt många
            människor slås ut från arbetsmarknaden och blir sjuka, och de
            har väldigt svårt att komma tillbaka, vilket kostar samhället
            mångmiljardbelopp.
          </note>
          <note>
            Det var drygt ett halvår sedan den nya lag som ska göra det lättare
            att få skuldsanering som gör en skuldfri trädde i kraft. Kan man
            se några effekter av lagen hittills, och hur jobbar regeringen
            allmänt med den här frågan?
          </note>
          <note type="speaker">
            Anf. 100 Statsrådet PER BOLUND (MP):
          </note>
          <note>
            Herr talman! Tack, Hillevi Larsson, för en väldigt viktig fråga
            och för att du ställer frågan till mig med kort varsel! Jag hoppade
            ju in ganska sent till den här frågestunden.
          </note>
          <note>
            Det är ett otroligt viktigt område, och vi vet att överskuldsättning
            är en utmaning för de individer som drabbas. Vi vet att det skadar
            individerna själva, deras hushåll och kretsen runt omkring. Det
            skadar också hela vårt samhälle , inte minst ekonomiskt.
          </note>
          <note>
            Här finns alltså starka skäl att gå in och försöka göra förbättringar
            och se till att vi minskar problemet med överskuldsättning. Regeringen
            har lagt fram en strategi för att minska överskuldsättningen med
            såväl förebyggande och stödjande som rehabiliterande åtgärder.
          </note>
          <note>
            Just när det gäller det rehabiliterande är skuldsanering en sådan
            viktig åtgärd. Den nya lagen har fått stora effekter i form av
            att vi har sett ökningar i storleksordningen 50 procent när det
            gäller antalet människor som nu söker skuldsanering och efter
            ett par år kan komma ut skuldfria, planera sin ekonomi långsiktigt
            och ta del i samhällsutvecklingen på samma villkor som vi andra.
            Detta är mycket glädjande.
          </note>
          <note type="speaker">
            Anf. 101 HILLEVI LARSSON (S):
          </note>
          <note>
            Herr talman! Jag måste säga att jag är överraskad över de siffror
            som visar att det är så många som 50 procent fler. Lagen har ju
            bara varit i kraft ett halvår.
          </note>
          <note>
            Detta visar också att politiken kan göra stor skillnad. Jag tror
            också att det är väldigt viktigt framöver inte bara att vi hjälper
            de här människorna ur skuldfällan utan att vi framför allt förebygger
            att fler hamnar i den här fällan. Då tror jag att det handlar
            mycket om kunskap men också om att snabbt fånga upp människor.
          </note>
          <note>
            Hur jobbar regeringen med det förebyggande arbetet?
          </note>
          <note type="speaker">
            Anf. 102 Statsrådet PER BOLUND (MP):
          </note>
          <note>
            Herr talman! Det är sant att vi måste göra saker för att hjälpa
            dem som är i skuld. Det gör vi nu också aktivt, och det gör stor
            skillnad. Men vi måste också se till så att färre människor faktiskt
            hamnar i skuldsättningsproblematik.
          </note>
          <note>
            Där är förebyggande arbete en nyckel, och vi gör nu stora satsningar
            på informationsinsatser och utbildning, inte minst genom nätverket
            Gilla din ekonomi som bland annat är ute på arbetsplatser, i skolor
            och i organisationer.
          </note>
          <note>
            Vi stöder också kommunerna i deras budget- och skuldrådgivning
            genom rekommendationer och andra åtgärder. Vi har alltså ett aktivt
            arbete på detta område.
          </note>
          <note>
            Eluppvärmningen av bostäder
          </note>
          <note type="speaker">
            Anf. 103 KARIN SVENSSON SMITH (MP):
          </note>
          <note>
            Herr talman! Det svenska fjärrvärmesystemet är en mycket viktig
            förklaring till att uppvärmningen av bostäder och lokaler i tätort
            i Sverige präglas av energieffektivitet och en hög andel förnybar
            energi.
          </note>
          <note>
            Som grön riksdagsledamot är jag mycket stolt över att tillhöra
            ett reger ­ ingsunderlag som uttalat att Sverige ska bli ett av
            världens första fossil ­ bränslefria välfärdsländer och göra en
            energiomställning till 100 procent förnybar energi.
          </note>
          <note>
            Men tidpunkten för när Sverige når dessa mål beror på hur stor
            andel el som finns i uppvärmningen. I januari och februari när
            det är kallt och fabrikerna är igång är det ett problem om man
            har mycket el i uppvärmningen och effektreserven måste tas i bruk.
            Den är i hög grad fossil och gör det svårt att nå klimatmål och
            samtidigt stänga kärnkraften.
          </note>
          <note>
            Jag undrar vad energiministern har för avsikt att göra åt det.
          </note>
          <note type="speaker">
            Anf. 104 Statsrådet IBRAHIM BAYLAN (S):
          </note>
          <note>
            Herr talman! Tack, Karin Svensson Smith, för en viktig fråga!
          </note>
          <note>
            Även som socialdemokratisk ledamot av denna regering är jag väldigt
            stolt över att vi har som mål att göra vårt svenska välfärdssamhälle
            till ett fossilfritt och hållbart samhälle.
          </note>
          <note>
            Fjärrvärmen har tjänat oss väl. Det är en av huvudorsakerna till
            varför vi har gått från ett uppvärmningssystem som har varit 100
            procent beroende av olja till att i princip fasa ut det fossila.
          </note>
          <note>
            Jag är också glad över att regeringen tillsammans med tre partier
            i riksdagen har kommit överens om att förändra reglerna inom ramen
            för de EU-direktiv som finns så att vi inte får ett regelverk,
            till exempel för byggregler och annat, som är till nackdel för
            fjärrvärmen. Det ska vara neutrala konkurrensförhållanden. Så
            är det inte riktigt i dag. Det är i den riktningen vi kommer att
            jobba.
          </note>
          <note type="speaker">
            Anf. 105 KARIN SVENSSON SMITH (MP):
          </note>
          <note>
            Herr talman! Det var ett trevligt svar.
          </note>
          <note>
            Hur gör man med det befintliga bostadsbeståndet? Jag bor i Lund,
            och där finns det ett effektivt kommunalt bolag som har gjort
            stora investeringar i förnybar energi inom sitt fjärrvärmesystem.
            Nu finns konkurrens där man erbjuder elpumpar och annan eldriven
            energi som leder till tre problem. Möjligheterna att avveckla
            kärnkraften och att minska effektreserven skjuts framåt. Vidare
            utnyttjas inte gjorda investeringar. Vad ämnar ministern göra
            åt det befintliga bostadsbeståndet?
          </note>
          <note type="speaker">
            Anf. 106 Statsrådet IBRAHIM BAYLAN (S):
          </note>
          <note>
            Herr talman! Inom ramen för det arbete som har bedrivits inom
            Energikommissionen och för energiuppgörelsen har det varit fråga
            om förändringar i regelverken för att få neutrala konkurrensförhållanden.
            Vidare har det varit fråga om att sätta upp nya mål för effektivisering
            så att vi inte behöver använda så mycket el till uppvärmning.
          </note>
          <note>
            Karin Svensson Smith har helt rätt i att den huvudsakliga utmaningen
            för det svenska elsystemet är att mycket el används för uppvärmning
            vintertid. Om det går att lösa det problemet skulle vi få ett
            helt annat energisystem.
          </note>
          <note>
            Ökad leveranssäkerhet i postgången
          </note>
          <note type="speaker">
            Anf. 107 NINA LUNDSTRÖM (L):
          </note>
          <note>
            Herr talman! Jag har en fråga till statsrådet Peter Eriksson.
          </note>
          <note>
            Kan man som medborgare lita på postgången? Får vi de brev vi
            förväntar oss få? Försvinner ett antal brev? Om jag som medborgare
            inte får mitt brev, hur ska jag kunna klaga när jag inte vet om
            jag borde ha fått ett brev? Det är många frågor som debatteras
            bland medborgare. Vi som jobbar med frågorna följer dessa debatter
            aktivt.
          </note>
          <note>
            Tillsynen över postverksamheten sker av Post- och telestyrelsen,
            men regeringen har ansvaret för det verk som hanterar frågorna.
          </note>
          <note>
            Det är uppenbarligen svårt att få fram relevanta underlag för
            att besvara frågan om hur leveranssäkerheten ser ut. Hur många
            brev kommer fram eller kommer bort? Det är en fråga som också
            ställs av många medborgare. Många av oss har sett exempel på när
            brev försvinner.
          </note>
          <note>
            Är statsrådet beredd att vidta åtgärder för att leveranssäkerheten
            ska öka?
          </note>
          <note type="speaker">
            Anf. 108 Statsrådet PETER ERIKSSON (MP):
          </note>
          <note>
            Herr talman! Jag är, precis som frågeställaren, oroad över att
            det under en relativt lång period har varit problem med postförsändelserna.
            Alltför många brev har kommit fram sent, och det tycks också vara
            en hel del brev som inte kommer fram alls.
          </note>
          <note>
            Detta är oacceptabelt. Vi måste kunna lita på att breven kommer
            fram. Därför behövs det en bättre tillsyn. Det behövs också tuffare
            och tydligare krav på den som är ansvarig för att se till att
            den samhällsomfattande tjänsten sköts. Regeringen bereder därför
            en ny lagstiftning, det vill säga en förändring av postlagen i
            den riktningen. Den kommer relativt snart till riksdagen.
          </note>
          <note type="speaker">
            Anf. 109 NINA LUNDSTRÖM (L):
          </note>
          <note>
            Herr talman! Det är också viktigt att utveckla modeller för hur
            man mäter dessa problem. Vi liberaler har till exempel tittat
            på hur Skatteverket jobbar med självdeklarationer, det vill säga
            en digital brevlåda och ett pappersutskick.
          </note>
          <note>
            På något sätt måste vi få fram mer fakta i målet. Hur vet vi
            att en ändring i regelverket gör att breven kommer fram? Det är
            ett tydligt medskick från oss. Det handlar om att göra både regionala
            och nationella mätningar så att det går att se hur det ser ut
            över hela landet. Samma service ska ges över hela landet. Är statsrådet
            beredd att titta på en utveckling av leveranssäkerheten?
          </note>
          <note type="speaker">
            Anf. 110 Statsrådet PETER ERIKSSON (MP):
          </note>
          <note>
            Herr talman! Post- och telestyrelsen jobbar med den frågan just
            nu. Det kommer säkerligen nya och bättre mätmetoder.
          </note>
          <note>
            En bra förutsättning är en tydligare lagstiftning. I dag är den
            inte särskilt tydlig. Det behövs förutsättningar som klargör vad
            som är kraven från ett medborgarperspektiv, vad medborgaren kan
            begära från Postnord när det gäller breven, och vilka krav som
            ställs på Postnord.
          </note>
          <note>
            Här behövs förändringar i Post- och telestyrelsens regi och från
            statens sida som lagstiftare.
          </note>
          <note>
            Spelmissbruk
          </note>
          <note type="speaker">
            Anf. 111 ROLAND UTBULT (KD):
          </note>
          <note>
            Herr talman! Min fråga går till statsrådet Per Bolund. Det är
            en konsumentfråga.
          </note>
          <note>
            Min fråga handlar om spelmissbruk. Det lades fram en spellicensutredning
            den 30 mars, och det är naturligtvis inte läge att föregripa vad
            som kommer att hända där framöver.
          </note>
          <note>
            Som kristdemokrat känner jag starkt för de personer som hamnar
            i spelmissbruk. Man räknar med att 172 000 personer spelar alldeles
            för mycket i Sverige, och 82 000 barn är drabbade. Man kan försöka
            sätta sig in i detta, men det är svårt.
          </note>
          <note>
            Sex kommuner av 290 samverkar med organisationer som jobbar med
            frågor om spelmissbruk. Hur ser statsrådet på det som ibland kallas
            det nya heroinet, och vad kan man tänka sig att göra i sammanhanget?
          </note>
          <note type="speaker">
            Anf. 112 Statsrådet PER BOLUND (MP):
          </note>
          <note>
            Herr talman! Tack, Roland Utbult, för en mycket viktig fråga.
            Vi vet att spelmissbruk och okontrollerat spelande leder till
            svåra konsekvenser, inte minst socialt och ekonomiskt för drabbade
            individer. Vi vet att dessa frågor är kopplade till överskuldsättning
            och i många fall till kriminella aktiviteter.
          </note>
          <note>
            Här finns ett stort ansvar att ta gemensamt för att minska problemen.
            Här tror jag att den nya spelregleringen kommer att göra stor
            skillnad.
          </note>
          <note>
            Det skapas ett licenssystem som innebär att de aktörer som inte
            sköter sig blir av med sin licens och därmed stängs ute från den
            svenska marknaden. De regelverk som nu diskuteras innebär betydligt
            tuffare regler för marknadsföring så att man uppmärksammar kostnaderna.
            Kreditgivning som är till bara för speländamål kommer att stoppas.
            I dag finns exempel på att man kan spela på en hemsida, och när
            man får slut på pengarna är det bara att klicka på en länk och
            sedan kopplas man till en sida för kreditgivning.
          </note>
          <note>
            Vi måste helt enkelt skydda de konsumenter som har problem med
            sitt spelande.
          </note>
          <note type="speaker">
            Anf. 113 ROLAND UTBULT (KD):
          </note>
          <note>
            Herr talman! Vi är överens om att det behövs en licensiering
            för spelandet och spelbolagen.
          </note>
          <note>
            En marknadsförare skrev: Säg upp dig på jobbet. Köp en lott!
          </note>
          <note>
            Det finns en aggressiv och absurd marknadsföring. Som kristdemokrat
            reagerar jag starkt.
          </note>
          <note>
            Jag hör att vi är överens, men kommer statsrådet att bevaka –
            även om det ligger på en annan minister – området framöver?
          </note>
          <note type="speaker">
            Anf. 114 Statsrådet PER BOLUND (MP):
          </note>
          <note>
            Herr talman! Det här är ett område som spänner över flera ministrars
            och departements områden. Som konsumentminister ser jag att det
            här påverkar många konsumenter negativt. Därmed känner jag verkligen
            ett ansvar.
          </note>
          <note>
            Ardalan Shekarabi, som ansvarar för spelregleringen, och jag
            arbetar tillsammans.
          </note>
          <note>
            Jag konstaterar också att vi har ett stort ansvar som reglerare,
            men branschen har ett mycket stort ansvar att ta. Det är ett ansvar
            som man inte tar tillräckligt mycket i dag. Här måste vi se till
            att branschaktörerna hjälper och stöttar de konsumenter som får
            problem.
          </note>
          <note type="speaker">
            Anf. 115 ANDRE VICE TALMANNEN:
          </note>
          <note>
            Därmed är dagens frågestund avslutad. Jag får tacka statsråd
            och ledamöter för att ha deltagit i denna frågestund.
          </note>
          <note>
            § 11 (forts. från § 9) Sjöfartsfrågor (forts. TU18)
          </note>
          <note type="speaker">
            Anf. 116 ANDERS ÅKESSON (C):
          </note>
          <note>
            Herr talman! Jag vill i likhet med tidigare anföranden och, tror
            jag, med dem som kommer, framhålla att sjöfarten har en utomordentlig
            betydelse för svenskt näringsliv, svensk välfärd och det svenska
            transportsystemet.
          </note>
          <note>
            Normalt sett fungerar sjöfarten alldeles förträffligt. Det blir
            att hälsan tiger still, och vi noterar knappt sjöfarten. Den smyger
            på.
          </note>
          <note>
            Den tiden är förbi när skeppen låg i hamnarna dagar i följd och
            lossade och lassade exotiska varor. Det är numera fråga om ett
            ständigt, snabbt och mycket tidseffektivt flöde på världshaven
            som ibland angör Sveriges långa kust eller några av våra insjöhamnar.
            Det fungerar.
          </note>
          <note>
            Det är klart att den just nu pågående situationen i Göteborgs
            hamn, med konflikt och störningar i verksamheten, illustrerar
            hur extremt känsligt helhetssystemet är.
          </note>
          <note>
            Tack vare att det fungerar så väl reflekterar vi nog sällan över
            sjöfarten och dess stora betydelse för landets välfärd och handel.
            Huvuddelen av Sveriges utrikeshandel går sjövägen, och när det
            gäller passagerartrafik transporteras flera miljoner passagerare
            varje år med färja till och från Sverige och våra grannländer.
          </note>
          <note>
            Sjöfarten som transportslag är i grunden mycket klimatsmart,
            och det har såklart betydelse för miljön och klimatet. Det finns
            mycket outnyttjad kapacitet i svensk sjöfart i dag, och den borde
            nyttjas mer och effektivare. Ska vi klara de parlamentariska mål
            som Sveriges riksdag har kommit överens om, att Sverige ska vara
            ett klimatneutralt land 2045, måste sjöfarten som transportslag
            få en ännu mer framskjuten roll. För att det ska bli möjligt krävs
            ytterligare politiska insatser.
          </note>
          <note>
            Vi är alla överens om att utsläppen av växthusgaser måste minska.
            Det kräver givetvis många och olika åtgärder inom alla samhällssektorer,
            men minskade utsläpp från transportsystemet är kanske en av de
            största. Ett sätt att uppnå detta är givetvis att flytta över
            transporter av i synnerhet gods från andra transportslag till
            sjöfart eftersom sjöfart relativt sett är ett mycket energieffektivt
            sätt att flytta saker.
          </note>
          <note>
            För att allt detta, som vi egentligen är överens om, ska bli
            möjligt måste den svenska sjöfartens konkurrenskraft förbättras.
            Sjöfarten är ingenting annat än en rad stora och små företag som
            bedriver transportarbete till sjöss, och de är i behov av god
            konkurrenskraft och god lönsamhet, precis som alla andra transportföretag.
          </note>
          <note>
            För att sjöfartens konkurrenskraft ska öka måste hela näringens
            kostnader minska. Centerpartiet och Alliansen menar att sjöfarten
            måste ges bättre villkor och konkurrenskraftiga skatter för att
            det ska gå att behålla, och helst öka, antalet svenskregistrerade
            fartyg.
          </note>
          <note>
            När vi diskuterar taxor här i riksdagen eller när regeringen
            beslutar om taxor för den statliga tillsynen eller utformar andra
            uppgifter måste man ha ett effektivitetsperspektiv med utgångspunkt
            i brukaren. Hur drabbar detta brukaren? Ytterst är det brukarens,
            transportföretaget till sjöss, konkurrenskraft som görs avhängig
            detta.
          </note>
          <note>
            Herr talman! Sjöfarten är också en global näring som sysselsätter
            miljontals människor världen över. Det finns en internationell
            sjöfartsorganisation, IMO, med över 170 medlemsstater världen
            runt. Sverige är en av dessa.
          </note>
          <note>
            I IMO bedrivs arbete med sjösäkerhet, skyddet av marina miljöer
            och sjöfartsskydd. IMO bedriver också ett arbete för att öka kvalitetskraven
            på flaggstaternas sjöadministration, det vill säga medlemsstaternas
            sätt att klara sin inhemska flotta på ett effektivt sätt.
          </note>
          <note>
            Sverige är ett litet handels- och export beroende land i en grupp
            av 170 länder som ägnar sig åt detta. Det finns skäl att påminna
            om att vi är mycket beroende av de internationella konkurrensvillkoren.
            Oavsett var ett fartyg är flaggat, vad det har för hemmaland,
            berörs det av alla länders olika administrationer.
          </note>
          <note>
            Av detta skäl måste vi hela tiden, både nationellt och internationellt,
            arbeta för att undvika nationella särlösningar, alltså svenska
            påhitt och till ­ l äggslösningar, och i stället uppmuntra mer
            av internationellt samarbete. Det, herr talman, är säkert ett
            sätt att stärka den svenska handelsflottan.
          </note>
          <note>
            Det är bara genom en stark svenskflaggad handelsflotta i ett
            internatio ­ nellt samarbete som vi, som en av 170, kan påverka
            utformningen av de internationella reglerna för sjöfarten och
            dess anställda. Utflaggningen av svenska fartyg riskerar att utarma
            kompetensen och tyngden i Sveriges röst i internationella sammanhang
            och därmed självklart också möjligheten att påverka villkoren
            inom sjöfartsnäringen.
          </note>
          <note>
            Därför bör regeringen verka för att regler som rör sjöfarten
            framför allt ska tas på global nivå, till exempel inom IMO, och
            att de gemensamma globala systemen för sjötrafikledning uppmuntras
            och understöds.
          </note>
          <note>
            Herr talman! Jag skulle kunna skoja till det – men det ska jag
            inte – och tala om vattnets betydelse för sjöfarten. Det finns
            givetvis ett stort allvar i detta. Vattenvägarna längs våra kuster
            och i de stora sjöarna och deras kanalsystem är en helt avgörande
            resurs för att bättre kunna nyttja sjöfarten som ett verktyg i
            arbetet med att öka andelen hållbara transporter i vårt land.
            Det gäller kustsjöfarten och inlandssjöfarten.
          </note>
          <note>
            Det finns flera vattenvägar och ett stort antal hamnar i Sverige,
            vilket innebär att det finns goda möjligheter att avlasta vägnätet
            och järnvägsnätet och på så vis minska belastningen på trafiksystemet
            till lands och även klimatbelastningen.
          </note>
          <note>
            Det är därför angeläget att svensk sjöfart ges goda villkor och
            att även den inhemska inlands- och kustsjöfarten ges förutsättningar
            att bli mer konkurrenskraftig i förhållande till övriga transportslag
            och kan utvecklas.
          </note>
          <note>
            Ökad inlandssjöfart leder till att transportinfrastrukturen på
            land avlastas och att det finns kapacitet för den samlade svenska
            godsvolymen att öka. En ökad svensk godsvolym är bra, för det
            skapar välstånd i vårt land.
          </note>
          <note>
            Centerpartiet och Alliansen menar att införandet av EU:s regelverk
            för de inre vattenvägarna kan få positiva effekter på godstransporter
            med fartyg. Men vi vill också betona att det är angeläget att
            det inte samtidigt införs svenska särregler som krånglar till
            det och fördyrar användningen av de svenska inre vattenvägarna.
          </note>
          <note>
            Mycket av sjöfartens infrastruktur finns på plats, men ytterligare
            investeringar i inlandssjöfartens infrastruktur behövs. En ökad
            andel transporter till sjöss innebär ett effektivt sätt att optimera
            användningen av hela transportapparaten. Därför fordras det ett
            helhetsgrepp för att möjliggöra inlandssjöfart på i första hand
            Vänern, Mälaren, Göta älv och längs våra kuster.
          </note>
          <note>
            Herr talman! Regeringens vilja och förmåga att gå från ord till
            handling avseende detta kommer inom kort att bli ordentligt synad,
            då först Trafikverket och senare regeringen själv har att ta ställning
            till och presentera den nationella transportplan som riksdagen
            har givit dem mandat att ta fram. Finns Trollhätteslussarna med?
            Finns en upprustning av Göta älv med? Finns det några konkreta
            förslag för att möjliggöra ökad kustsjöfart längs landets kuster?
          </note>
          <note>
            Herr talman! Det kommer att visa sig om regeringsföreträdarna
            i denna kammare är beredda att liksom jag och alla andra hylla
            sjöfarten och om de är beredda att gå från ord till handling.
            Nu är det en S-MP-regering med stöd av Vänsterpartiet som styr
            vårt land. Är ni beredda att omsätta hyllningstalen till konkret
            politik? Det ser vi i augusti, och det kommer vi att se i april
            nästa år när den nationella transportplanen presenteras.
          </note>
          <note>
            (Applåder)
          </note>
          <note>
            I detta anförande instämde Erik Ottoson, Jessica Rosencrantz
            och Boriana Åberg (alla M), Lars Tysklind (L) samt Robert Halef
            (KD).
          </note>
          <note type="speaker">
            Anf. 117 LARS TYSKLIND (L):
          </note>
          <note>
            Herr talman! Jag yrkar bifall till reservation nr 3, som handlar
            om in ­ landssjöfart och kustsjöfart, men jag står givetvis bakom
            de två andra mo ­ tioner där Liberalerna är med. Den ena handlar
            om svensk sjöfarts konkur ­ renskraft, och den har vi tillsammans
            med Alliansen. Den andra är reser ­ vation nr 7, som handlar om
            vissa miljöfrågor.
          </note>
          <note>
            Jag tänkte börja i en annan ände. Betänkandet innehåller en proposition
            om ändrad lagstiftning när det gäller barlastvatten. Det handlar
            om att man ska kunna säkra möjligheten att inspektera utländska
            fartyg i våra hamnar, så kallad hamnstatskontroll, och att kunna
            avgiftsbelägga detta.
          </note>
          <note>
            Man kan tycka att detta känns som en marginell företeelse, men
            nu när barlastkonventionen träder i kraft i september 2017 är
            det viktigt att svensk lagstiftning går i takt med den. Vi får
            säga: Äntligen, i september träder FN:s barlastkonvention i kraft!
            Sverige skrev ju under den redan under alliansregeringens tid,
            2009, så vi var tidigt ute. IMO har vädjat till medlemsstaterna
            att skriva på så att den kan börja gälla.
          </note>
          <note>
            Jag hade förmånen att vara med på F N:s havskonferens i New York.
            I slutdokumentet, den mellanstatliga deklarationen Our Ocean,
            Our Future: Call for Action , finns en tydlig uppmaning till medlemsländerna
            att jobba för att kontrollera spridningen av invasiva arter. Det
            är hela grunden för barlastlagstiftningen och barlastkonventionen.
            Det är bara att med tillfredsställelse konstatera att detta kommer
            på plats.
          </note>
          <note>
            Herr talman! Jag har sagt det förut, men jag dristar mig att
            säga det igen. När vi diskuterar sjöfart märker vi ganska snabbt
            att det handlar om två saker. Den första handlar om hur vi ska
            kunna utnyttja sjöfartens fulla potential i transportsystemet.
            Där kanske inte flaggan är den viktiga detaljen. Den andra delen
            när vi pratar om svenskflaggade fartyg handlar om svensk näringspolitik
            och innovationskraft, jobb i Sverige och hela den biten. Diskussionen
            är tudelad.
          </note>
          <note>
            Jag instämmer i mina allianskollegor Boriana Åbergs och Anders
            Åkessons tal om hur viktigt det är med svensk konkurrenskraft
            ur den synpunkten, inte minst det som jag tror att Anders Åkesson
            nämnde: att vi får inflytande i de internationella organisationerna,
            som IMO, med tanke på att Sverige är ledande när det gäller både
            sjösäkerhet och miljötänk. Om inte annat har vi stora ekonomiska
            fördelar där som vi kan dra nytta av, om det sedan blir regelverk
            i hela världen.
          </note>
          <note>
            När det gäller frågan om hur vi ska kunna göra sjöfarten till
            en viktig del i ett samordnat transportsystem tror jag att vi
            är eniga om att vi måste tänka transportslagsövergripande. Egentligen
            har inget transportslag något självändamål, utan man måste kunna
            utnyttja varje transportslag så mycket att man optimerar systemet
            som helhet.
          </note>
          <note>
            Herr talman! Vi debatterade propositionen Infrastruktur för framtiden
            här i december. Om man läser propositionen och gör en enkel sökning
            ser man att överflyttning till järnväg och sjöfart dyker upp mer
            än tio gånger. Det är inte en så himla tjock skrift, så detta
            visar vilken tydlig inriktning som regeringen har uttalat i denna
            fråga. Det är en inriktning som vi i Liberalerna verkligen ställer
            oss bakom, inte minst av miljö- och klimatskäl.
          </note>
          <note>
            Det finns en annan sak. Miljö- och klimatskäl är ett argument
            för att utnyttja sjöfarten och få den effektiv. Ett annat argument
            är att vi ska frigöra kapacitet på våra vägar och järnvägar för
            att kunna utnyttja dem till andra transporter där sjöfarten inte
            är ett bra alternativ. Det här går inte alldeles av sig självt.
            För att inre sjöfart ska kunna utvecklas måste den ha konkurrenskraftiga
            villkor jämfört med övriga trafikslag. Som någon sa här tidigare
            är det ändå kostnaden som avgör frågan i slutänden.
          </note>
          <note>
            Det är lätt att säga att vi inte ska ha några svenska särregler,
            men vissa måste vi kanske ha. Det har med sjösäkerhet och sådant
            att göra, och det får man aldrig tumma på. Om vi har några speciella
            förhållanden som kräver särregler kan vi tänka oss det, men vi
            ska inte ha särregler bara för säkerhets skull. Vi har hamnat
            i den diskussionen i många stycken.
          </note>
          <note>
            Jag tycker att den utveckling som nu sker i Transportstyrelsens
            tänk, där man börjar ha funktionsbaserade krav i stället, verkligen
            är ett steg i rätt riktning. Man detaljstyr inte exakt hur det
            ska vara, utan man säger: Vi vill att ni ska kunna visa att denna
            funktion finns och fungerar.
          </note>
          <note>
            En annan del i att systemet kan fungera är att inte behandla
            sjöfarten som något speciellt i transportsystemet. Järnvägarna
            och vägarna till hamnarna måste fungera. Det är inget självändamål
            att lasta i land något någonstans om man inte kan ta det därifrån
            sedan. Hur viktigt det är att detta fungerar visar diskussionen
            om Göteborg och utbyggnaden av järnvägen och att vi ska ha två
            järnvägsbroar över Göta älv. Om godset blir kvar i hamnarna dör
            dessa. Det måste fungera, och detta brukar man med ett fint ord
            kalla intermodalitet.
          </note>
          <note>
            Herr talman! Jag lyfte fram att sjöfarten kan få en viktig roll
            när det gäller minskade utsläpp av växthusgaser, kanske främst
            koldioxid. Det blir mindre utsläpp när man transporterar gods
            på sjön på grund av att det är mindre energiåtgång per tonkilometer,
            men det finns andra saker som pågår och som är oerhört positiva.
          </note>
          <note>
            Redarna själva säger: Varje fartyg vi bygger blir 20 procent
            mer energieffektivt. Detta beror på att man forskar mycket om
            fartygsskroven och motorer. Nu sker en utveckling, och nya fartyg
            som beställs och som förhoppningsvis kan bli svenskflaggade är
            enormt mycket mer energieffektiva.
          </note>
          <note>
            Sedan handlar det om att vi måste utveckla bränslena. Där pågår
            också många positiva saker; vi har hela LNG-diskussionen. Det
            finns dock en liten baksida, som ibland slår en: Vi pratar fortfarande
            om fossila bränslen. I Stenas stora metanolsatsning i Göteborg
            kör man dock med biobränslen. En LNG-båt måste ju inte gå på LNG,
            utan den kan också gå på flytande biogas. Denna koppling finns
            trots allt, och det är verkligen en utveckling i rätt riktning.
          </note>
          <note>
            När det gäller bränslen har vi de senaste åren livligt diskuterat
            svaveldirektivet, kostnader och hur det slår. Nu har svaveldirektivet
            varit på plats i snart ett och ett halvt år. Det är bara att konstatera
            att om man jämför åren 2014 och 2015 har svavelutsläppen från
            fartyg i Östersjön minska t med 88 procent, och då är det klart
            att vi får bättre luft och bättre hälsa hos människor.
          </note>
          <note>
            Även partikelutsläppen har minskat med mellan 35 och 40 procent,
            och det är också ett bra resultat. Det här är utveckling. Nu ska
            hela världen gå över till 0,5 procent svavel, och det är klart
            att det också kommer att ha positiva effekter.
          </note>
          <note>
            Herr talman! Jag måste hålla med om det som står i betänkandet.
            Det händer och har hänt mycket inom sjöfartens område, men frågan
            är om det händer rätt saker så att vi får rätt resultat. Till
            slut är det bara resultatet som räknas. Vi kan räkna upp hur många
            åtgärder som helst, men så länge den inre sjöfarten inte ökar,
            vilket vi vill, är det inte rätt åtgärder eller tillräckliga åtgärder.
          </note>
          <note>
            Det är i detta perspektiv som vi med en viss otålighet har reservationer
            i detta ärende. Det startade under alliansregeringens tid, i januari
            2013, med handlingsplanen för förbättrad svensk konkurrenskraft
            inom svensk sjöfartsnäring. Väldigt mycket har hänt sedan dess.
            Vi har fått ett grund läggande regelverk för inre sjöfart på plats.
            Vi har också fått tonnageskatten på plats. Nu får vi verkligen
            följa upp detta för att se var hakarna finns, så att det inte
            händer saker och ting.
          </note>
          <note>
            Bara för att vi införde en tonnageskatt var det inte så att alla
            plötsligt stod i kö för att flagga in till Sverige. Det finns
            även andra regelverk som vi måste titta på. Det får inte bli för
            krångligt och för dyrt för att flagga tillbaka. Då gör man inte
            det. Man genomgår inte den processen av något slags idealitet.
            Det måste också finnas ekonomiska drivkrafter.
          </note>
          <note>
            Det är detta som vi måste lösa för att vi ska kunna utnyttja
            sjöfartens fulla potential, inte minst den inre sjöfarten.
          </note>
          <note>
            Anders Åkesson avslutade sitt anförande med en mycket intressant
            fråga kring Göta älv och Trollhätte kanal. Det görs samhällsekonomiska
            kalkyler på sådant. Men jag skulle vilja se den regering som säger:
            Den var inte samhällsekonomiskt lönsam, åtminstone inte på kort
            sikt. Därför stängde vi Vänersjöfarten.
          </note>
          <note>
            Jag tror inte att någon regering är beredd att fatta ett sådant
            beslut. Men det skulle vara ganska intressant att få höra om någon
            annan över huvud taget kan tänka den tanken. Jag tror inte det.
          </note>
          <note>
            (Applåder)
          </note>
          <note>
            I detta anförande instämde Erik Ottoson, Jessica Rosencrantz
            och Boriana Åberg (alla M), Anders Åkesson (C), Nina Lundström
            (L) samt Robert Halef (KD).
          </note>
          <note type="speaker">
            Anf. 118 ROBERT HALEF (KD):
          </note>
          <note>
            Herr talman! Jag vill börja med att yrka bifall till reservation
            5 från Kristdemokraterna och till reservation 1 från allianspartierna.
          </note>
          <note>
            Herr talman! Den svenska sjöfarten agerar på en global marknad,
            där internationella regler sätter spelreglerna för de svenska
            och internationella rederierna. Därför är det viktigt att vi har
            en plan för att kunna se till att våra rederier får komma till
            tals och får vara med och påverka den internationella utvecklingen
            inom branschen.
          </note>
          <note>
            Sjöfarten är en mycket viktig näring för Sveriges utveckling
            och konkurrenskraft och har stor betydelse för det svenska transportsystemet.
          </note>
          <note>
            En stark handelsflotta behövs av flera skäl, inte minst för att
            möjliggöra goda förutsättningar för import, export och persontrafik
            och också för att stärka miljöhänsynen och sjösäkerheten.
          </note>
          <note>
            Genom en stor svenskflaggad handelsflotta kan Sverige, som sagt,
            påverka utformningen av de internationella reglerna för sjöfarten
            och därigenom bidra till att göra sjöfarten mer miljövänlig och
            säker.
          </note>
          <note>
            Målet för Kristdemokraternas transportpolitik är att alla trafikslag
            och transportmedel är säkra, samhällsekonomiskt effektiva, hållbara
            och klimatneutrala.
          </note>
          <note>
            Enligt Transportstyrelsen transporterar sjöfarten ungefär 80
            procent av Sveriges utrikeshandel och 90 procent av världshandeln
            mätt i volym. Detta innebär att ca 180 miljoner ton svenskt gods
            transporteras sjövägen. Utöver det transporteras ungefär 30 miljoner
            passagerare per år med färja mellan Sverige och våra grannländer.
          </note>
          <note>
            Den svenska sjöfartssektorn och alla dess omgivningsföretag är
            tillväxtskapande och sysselsätter ungefär 100 000 personer och
            bidrar till tillväxten i landet.
          </note>
          <note>
            Herr talman! Kristdemokraterna vill se mer satsning på att bygga
            ut de inre vattenvägarna för att få mer godstransporter sjövägen.
          </note>
          <note>
            De svenska inre vattenvägarna är underutnyttjade i dag, samtidigt
            som järnvägen pressas av ett allt hårdare kapacitetstryck och
            kapacitetsbrist och inte räcker till. Dessutom innebär transporter
            på inre vattenvägar en större miljövinst jämfört med lastbilstransporter
            som står för en stor del av koldioxidutsläppen i landet. En ökad
            inlandssjöfart leder till att transportinfrastrukturen på land
            avlastas.
          </note>
          <note>
            Genom att flytta över mer godstransporter till sjöfarten kommer
            utsläppen av växthusgaser från transportsektorn att minska, och
            de uppsatta målen om en fossiloberoende transportsektor år 2030
            kommer att uppnås. Om detta ska ske måste vi rusta upp infrastrukturen
            runt våra inre vattenvägar och underlätta transporter sjövägen.
          </note>
          <note>
            Herr talman! Det är mycket viktigt att svenska särregler, som
            fördyrar eller försvårar användandet av de inre vattenvägarna,
            inte införs.
          </note>
          <note>
            I dag betalar sjöfarten för underhållet av sina transportleder,
            exempelvis isbrytning, genom farledsavgifter och lotsavgifter.
          </note>
          <note>
            Kristdemokraterna anser att man ständigt bör se över hur finansiering
            ­ en av framför allt isbrytning men även farledsunderhåll ska
            utformas för att främja konkurrensneutralitet mellan olika transportslag.
          </note>
          <note>
            Herr talman! Den svenska sjöfarten agerar på en global marknad,
            där internationella regler sätter spelreglerna för de svenska
            och internationella rederierna.
          </note>
          <note>
            Den snabba tekniska utvecklingen och ökad globalisering av ekonomi
            och handel har en betydande påverkan på sjöfarten som näring,
            och därför bör internationell samverkan och harmonisering av gemensamma
            globala system för sjöfartstrafiken uppmuntras och stödjas.
          </note>
          <note>
            Herr talman! På senare år har allt fler svenskregistrerade rederier
            utflaggats. Det har ett flertal talare sagt under debatten. Fram
            till och med 2009 låg antalet svenskflaggade fartyg stabilt på
            omkring 250. I dag uppgår antalet svenskflaggade fartyg till ca
            100.
          </note>
          <note>
            Utmaningarna för svensk sjöfart är stora. Främst handlar det
            om att näringens kostnader och regelkrångel minskas. Vi måste
            ge svensk sjöfart goda villkor och konkurrenskraftiga skatter.
          </note>
          <note>
            Herr talman! För att stärka den svenska handelsflottans möjligheter
            har Kristdemokraterna länge drivit frågan om tonnageskatt, som
            under en längre tid har efterfrågats av handelsflottan.
          </note>
          <note>
            Efter en del förseningar kommer tonnageskatten äntligen att införas
            i Sverige den 1 januari 2018. Förhoppningsvis kommer denna reform
            att bidra till fler svenskflaggade fartyg.
          </note>
          <note>
            Herr talman! Kristdemokraterna vill förenkla regelverket för
            rederierna. I dag kan de vara tvungna att vända sig till en rad
            olika myndigheter för att få hjälp med sina frågor. Myndighetskontakten
            är alltför ofta byråkratisk.
          </note>
          <note>
            Kristdemokraterna tillsammans med övriga allianspartier vill
            därför införa en garanti som går ut på att företag bara behöver
            lämna en uppgift en gång till en myndighet, så kallad one stop
            shop.
          </note>
          <note>
            Uppgifterna slussas sedan vidare till aktuell myndighet för behandling.
            Detta skulle påtagligt minska den tid som rederierna behöver lägga
            på administration och minska deras kostnader.
          </note>
          <note>
            Herr talman! Sjöfarten är en mycket viktig näring för Sveriges
            utveck ­ ling och konkurrenskraft och har stor betydelse för det
            svenska transportsystemet. Därför vill vi kristdemokrater öka
            den svenska sjöfartens konkurrenskraft, bland annat genom att
            minska på regelkrångel när det gäller registrering, certifiering,
            inflaggning med mera och avskaffa onödiga avgifter som fördyrar
            verksamheten för svenskflaggade båtar.
          </note>
          <note>
            (Applåder)
          </note>
          <note>
            I detta anförande instämde Erik Ottoson, Jessica Rosencrantz
            och Boriana Åberg (alla M) samt Anders Åkesson (C).
          </note>
          <note type="speaker">
            Anf. 119 KARIN SVENSSON SMITH (MP):
          </note>
          <note>
            Herr talman! I dag kommer riksdagen att klubba klimatramlagen.
            Det är en historisk dag, och jag ser verkligen fram emot detta.
            En del av klimatramlagen är att man överför den överenskommelse
            som finns i Miljömålsberedningen om att minska klimatpåverkan
            från inrikes transporter, frånsett flyget, med minst 70 procent
            till 2030. Det är i ljuset av detta jag betraktar sjöfarten och
            sjöfartens potential att vara en del i att lösa problem.
          </note>
          <note>
            Vägtransporterna är nämligen ett stort problem. Det krävs minst
            två byten för att vi ska gå i mål med det som det finns en överväldigande
            majoritet för här i kammaren. Det handlar om ett bränslebyte,
            så att det bränsle som säljs i bensin- och dieselpumparna successivt
            har mindre och mindre fossilt ursprung och mer och mer förnybart.
            Men det krävs också att vi byter transportslag, för vi behöver
            använda mycket mindre energi. Den förnybara energin kommer inte
            att räcka till för att förse transporterna med den energi de använder
            i dag. Vi behöver använda sjöfarten och järnvägen mer och vägtransporterna
            mindre.
          </note>
          <note>
            Sjöfarten har en potential som är lätt att se om man tittar på
            hur Sverige organiserar sina inrikestransporter jämfört med andra
            länder. Trots att vi har en av Europas längsta kuster och 52 hamnar
            är det bara 3 procent av de inrikes transporterna som går med
            sjöfart. Det skiljer oss från många andra länder, som trots att
            de kanske har sämre geografiska förhållanden använder sina vattenvägar
            och sin kust bättre för att transportera varor och gods.
          </note>
          <note>
            Vad beror detta på? Om man tittar på den analys från Sjöfartsverket
            om kust- och insjöfart som det hänvisades till här i talarstolen
            tidigare ser man ett antal regelförändringar som måste göras.
            Precis som underströks tidigare handlar det dock framför allt
            om kostnadsskillnader – den som transporterar varor och gods bedriver
            i regel inte ideell verksamhet, utan plus och minus ska gå ihop.
            Är det mycket billigare att köra lastbil hela vägen än att kombinera
            lastbil med sjöfart blir det lastbil som gäller.
          </note>
          <note>
            Därför tycker jag att det vore klädsamt om de allianspolitiker
            som stått i talarstolen före mig också anslöt sig till det förslag
            om vägslitageskatt i någon form som har utretts. Det handlar om
            att varje transportslag ska belastas med de kostnader som är rimliga
            för att täcka externa kostnader och för att vi ska nå de klimatmål
            vi tillsammans kommer att enas om när vi trycker på knappen kl.
            16 i dag.
          </note>
          <note>
            Det behövs också ändrade farledsavgifter, och det är två förändringar
            som är viktiga. En är att man premierar de rederier som beställer
            tonnage som påverkar klimatet mindre. Alla i utskottet som var
            med på Viking Lines resa med Grace till Åland för ett tag sedan
            har fått erfara att den investeringen inte bara leder till mindre
            klimatpåverkan utan också väsentligt bättre arbetsmiljö. Detta
            borde självklart premieras i form av lägre farledsavgifter jämfört
            med dem som beställer äldre tonnage.
          </note>
          <note>
            Det handlar även om andra tekniska lösningar. HH Ferries har
            varit här i riksdagen och visat hur de har för avsikt att använda
            el, vilket ska invigas inom kort på en av färjorna som går mellan
            Helsingborg och Helsingör. Det är också någonting vi ska bejaka
            och underlätta genom att differentiera farledsavgifterna så att
            de som belastar klimatet mindre får lägre avgifter och de som
            vidhåller äldre teknik får betala mer.
          </note>
          <note>
            Också en annan differentiering av farledsavgifterna är rationell,
            och det handlar om att vi behöver ha en lägre tröskel för mindre
            fartyg och mindre rederier som har för avsikt att trafikera de
            mindre vattenvägarna och kustsjöfarten. Det kan rimligen fortsätta
            att betalas genom att de får en rabatt som finansieras genom att
            oljetankrar och kryssningsfartyg får betala mer.
          </note>
          <note>
            I Sjöfartsverkets rapport finns det även andra saker som framhålls
            som väsentliga om vi ska ta sjöfartens potential i anspråk. Det
            jag framför allt fäste min uppmärksamhet vid är regelverket. Några
            av oss i trafikutskottet gjorde i höstas en resa till Rotterdam,
            där vi kunde se hur man använder pråmtrafik. Rotterdam, som är
            en av de största hamnarna, tar emot tonnage utifrån men har också
            som regel att minst hälften av det som angör den nya hamnen ska
            gå vidare med antingen järnväg eller pråmtrafik, för att få ned
            belastningen på klimatet.
          </note>
          <note>
            Detta är rationellt, men det förutsätter ju att man har affärsmodeller
            som håller för det. Då är det problematiskt när man klassar de
            inre vattenvägarna på ett sådant sätt att man inte får hela stråk
            där man kan bygga upp en affärsmässig lösning för att rederierna,
            antingen det handlar om Vänern eller Mälaren, ska kunna nyttja
            andra bemanningsregler och regler som gör att det är effektivt
            att investera i pråmtrafik.
          </note>
          <note>
            Jag tror att vi kan dra nytta av att se hur man gör i London,
            Paris, Rotterdam med flera städer där man vill avlasta vägnätet
            från lastbilar, som ju i regel drivs med diesel, genom att använda
            pråm för gods och varutransporter. I London tror jag även att
            man använder det för avfallstransporter. Jag tror att det finns
            väldigt många vinster med en sådan växling: Vägnätet blir mer
            framkomligt för den som cyklar eller åker kollektivt, luften blir
            renare och staden får större ytor att använda antingen till att
            göra staden grönare eller till att bygga bostäder.
          </note>
          <note>
            Det finns dock andra regler som framkommer i rapporten från Sjöfartsverket.
            Jag tycker att det är rätt tråkigt att man inte har kommit till
            skott med ett mer modernt regelverk för lotsplikten, som vi från
            och till har haft uppe i trafikutskottet och har utrett sedan
            2006. Tekniken har ju utvecklats, vilket flera besök i riksdagen
            från bland annat Avatar har visat. Man har modern navigationsutrustning
            som gör att vi borde övergå från ett generellt godspliktssystem
            till ett säkerhetsbaserat krav på lots när antingen tonnaget eller
            farleden gör det motiverat att ha hjälp av lots när man förflyttar
            sig.
          </note>
          <note>
            I regeringens godstransportproposition aviseras att man har för
            avsikt att utveckla en godsstrategi. Som ett led i den godsstrategin
            har man låtit utreda möjligheten att använda sig av e co-bonus.
            Det är ett nytt stödsystem som bland annat Italien har fått notifierat
            i EU-systemet. Detta stödsystem innebär en möjlighet att betala
            delar av mellanskillnaden för den godstransportör som övergår
            från lastbil till sjöfart för sina godstransporter.
          </note>
          <note>
            Jag ser fram emot att vi använder oss av såväl detta system som
            andra system för att Sveriges långa kust, 52 hamnar och goda möjligheter
            till inre sjöfart blir en del av den omställning till ett fossilbränslefritt
            transportsystem vi är överens om behöver genomföras.
          </note>
          <note>
            Jag tror också att vi ska ta i anspråk de utredningar vi själva
            har gjort och den analys av sjöfartens konkurrenskraft vi har
            låtit ta fram. Den tittar närmare på hur vi skapar rättvisa och
            effektiva villkor för godstransporter och hur vi ser till att
            göra de investeringar som behövs. Det har tidigare talats om Trollhätte
            kanal, och jag har inget att tillföra utöver att vi självklart
            måste förnya slussarna, inte bara för sjöfartens skull utan även
            för att kunna reglera Vänerns vattenstånd på ett mer effektivt
            sätt.
          </note>
          <note>
            Det handlar också om Malmporten utanför Luleå – 90 procent av
            den järnmalm som används i Europa kommer från LKAB, och de behöver
            bättre möjligheter att använda Luleå hamn för sina transporter.
            Det handlar även om Hjulstabron och att Mälaren verkligen kan
            använda sjöfarten bättre. 51 procent av allt gods som körs runt
            på vägarna i Mälarområdet är sten, sand och grus. Det är ganska
            ineffektivt att köra det på lastbil när pråmar borde vara ett
            lämpligt alternativ.
          </note>
          <note>
            Möjligheterna är många, och jag tror att sjöfarten har en förnyad
            vår att se fram emot. Jag yrkar bifall till förslaget i betänkandet
            och avslag på samtliga reservationer.
          </note>
          <note>
            (Applåder)
          </note>
          <note>
            (forts. § 14)
          </note>
          <note>
            Ajournering
          </note>
          <note>
            Kammaren beslutade kl. 15.49 på förslag av andre vice talmannen
            att ajournera sammanträdet till kl. 16.00, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 12 Beslut om ärenden som slutdebatterats den 14 juni
          </note>
          <note>
            MJU24 Ett klimatpolitiskt ramverk för Sverige
          </note>
          <note>
            Punkt 1 (Klimatlag)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            Votering:
          </note>
          <note>
            254 för utskottet
          </note>
          <note>
            41 för res. 1
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 00 S, 68 M, 21 MP, 19 C, 16 V, 15 L, 15 KD
          </note>
          <note>
            För res. 1: 39 SD, 2 -
          </note>
          <note>
            Frånvarande: 13 S, 15 M, 8 SD, 4 MP, 3 C, 5 V, 4 L, 1 KD, 1 -
          </note>
          <note>
            Punkt 2 (Mål för den svenska klimatpolitiken)
          </note>
          <note>
            1. utskottet
          </note>
          <note>
            2. res. 2 (SD)
          </note>
          <note>
            Votering:
          </note>
          <note>
            255 för utskottet
          </note>
          <note>
            40 för res. 2
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 00 S, 68 M, 1 SD, 21 MP, 19 C, 16 V, 15 L, 15
            KD
          </note>
          <note>
            För res. 2: 38 SD, 2 -
          </note>
          <note>
            Frånvarande: 13 S, 15 M, 8 SD, 4 MP, 3 C, 5 V, 4 L, 1 KD, 1 -
          </note>
          <note>
            Punkt 6 (Konsumtionsbaserat mål)
          </note>
          <note>
            1. utskottet
          </note>
          <note>
            2. res. 4 (V)
          </note>
          <note>
            Votering:
          </note>
          <note>
            278 för utskottet
          </note>
          <note>
            16 för res. 4
          </note>
          <note>
            55 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 0 S, 68 M, 39 SD, 20 MP, 19 C, 15 L, 15 KD,
            2 -
          </note>
          <note>
            För res. 4: 16 V
          </note>
          <note>
            Frånvarande: 13 S, 15 M, 8 SD, 5 MP, 3 C, 5 V, 4 L, 1 KD, 1 -
          </note>
          <note>
            Punkt 9 (Påverkan i de internationella klimatförhandlingarna)
          </note>
          <note>
            1. utskottet
          </note>
          <note>
            2. res. 7 (M, C, L, KD)
          </note>
          <note>
            Votering:
          </note>
          <note>
            177 för utskottet
          </note>
          <note>
            118 för res. 7
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 100 S, 39 SD, 21 MP, 15 V, 2 -
          </note>
          <note>
            För res. 7: 68 M, 19 C, 1 V, 15 L, 15 KD
          </note>
          <note>
            Frånvarande: 13 S , 15 M, 8 SD, 4 MP, 3 C, 5 V, 4 L, 1 KD, 1
            -
          </note>
          <note>
            Ulla Andersson (V) anmälde att hon avsett att rösta ja men markerats
            ha röstat nej.
          </note>
          <note>
            Punkt 10 (Sverige som klimatpolitiskt föredöme)
          </note>
          <note>
            1. utskottet
          </note>
          <note>
            2. res. 8 (KD)
          </note>
          <note>
            Votering:
          </note>
          <note>
            280 för utskottet
          </note>
          <note>
            15 för res. 8
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 0 S, 68 M, 39 SD, 21 MP, 19 C, 16 V, 15 L,
            2 -
          </note>
          <note>
            För res. 8: 15 KD
          </note>
          <note>
            Frånvarande: 13 S, 15 M, 8 SD, 4 MP, 3 C, 5 V, 4 L, 1 KD, 1 -
          </note>
          <note>
            Punkt 20 (Nationellt klimatarbete)
          </note>
          <note>
            1. utskottet
          </note>
          <note>
            2. res. 17 (S, MP, V)
          </note>
          <note>
            Votering:
          </note>
          <note>
            159 för utskottet
          </note>
          <note>
            135 för res. 17
          </note>
          <note>
            55 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 S, 68 M, 39 SD, 19 C, 15 L, 15 KD, 2 -
          </note>
          <note>
            För res. 17: 99 S, 20 MP, 16 V
          </note>
          <note>
            Frånvarande: 13 S, 15 M, 8 SD, 5 MP, 3 C, 5 V, 4 L, 1 KD, 1 -
          </note>
          <note>
            Jörgen Hellman (S) anmälde att han avsett att rösta nej men markerats
            ha röstat ja.
          </note>
          <note>
            Punkt 22 (Nollvisionsstrategi för basindustrin)
          </note>
          <note>
            1. utskottet
          </note>
          <note>
            2. res. 19 (M)
          </note>
          <note>
            Votering:
          </note>
          <note>
            226 för utskottet
          </note>
          <note>
            68 för res. 19
          </note>
          <note>
            55 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 0 S, 38 SD, 21 MP, 19 C, 16 V, 15 L, 15 KD,
            2 -
          </note>
          <note>
            För res. 19: 68 M
          </note>
          <note>
            Frånvarande: 13 S, 15 M, 9 SD, 4 MP, 3 C, 5 V, 4 L, 1 KD, 1 -
          </note>
          <note>
            Punkt 26 (Reduktionsplikt m.m.)
          </note>
          <note>
            1. utskottet
          </note>
          <note>
            2. res. 24 (C)
          </note>
          <note>
            Votering:
          </note>
          <note>
            208 för utskottet
          </note>
          <note>
            19 för res. 24
          </note>
          <note>
            68 avstod
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 100 S, 39 SD, 21 MP, 16 V, 15 L, 15 KD, 2 -
          </note>
          <note>
            För res. 24: 19 C
          </note>
          <note>
            Avstod: 68 M
          </note>
          <note>
            Frånvarande: 13 S, 15 M, 8 SD, 4 MP, 3 C, 5 V, 4 L, 1 KD, 1 -
          </note>
          <note>
            Punkt 27 (Långsiktiga villkor för biodrivmedel)
          </note>
          <note>
            1. utskottet
          </note>
          <note>
            2. res. 25 (M, C, L, KD)
          </note>
          <note>
            Votering:
          </note>
          <note>
            178 för utskottet
          </note>
          <note>
            117 för res. 25
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 100 S, 39 SD, 21 MP, 16 V, 2 -
          </note>
          <note>
            För res. 25: 68 M, 19 C, 15 L, 15 KD
          </note>
          <note>
            Frånvarande: 13 S, 15 M, 8 SD, 4 MP, 3 C, 5 V, 4 L, 1 KD, 1 -
          </note>
          <note>
            Punkt 29 (Styrmedel för biodrivmedel m.m.)
          </note>
          <note>
            1. utskottet
          </note>
          <note>
            2. res. 27 (M, C, L, KD)
          </note>
          <note>
            Votering:
          </note>
          <note>
            178 för utskottet
          </note>
          <note>
            117 för res. 27
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 100 S, 39 SD, 21 MP, 16 V, 2 -
          </note>
          <note>
            För res. 27: 68 M, 19 C, 15 L, 15 KD
          </note>
          <note>
            Frånvarande: 13 S, 15 M, 8 SD, 4 MP, 3 C, 5 V, 4 L, 1 KD, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            JuU15 Tillsammans mot brott – ett nationellt brottsförebyggande
            program
          </note>
          <note>
            Punkt 2 (Bättre statistiskt underlag och utökad kameraövervakning)
          </note>
          <note>
            1. utskottet
          </note>
          <note>
            2. res. 2 (SD)
          </note>
          <note>
            Votering:
          </note>
          <note>
            254 för utskottet
          </note>
          <note>
            41 för res. 2
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 00 S, 68 M, 21 MP, 19 C, 16 V, 15 L, 15 KD
          </note>
          <note>
            För res. 2: 39 SD, 2 -
          </note>
          <note>
            Frånvarande: 13 S, 15 M, 8 SD, 4 MP, 3 C, 5 V, 4 L, 1 KD, 1 -
          </note>
          <note>
            Punkt 3 (Feministisk stadsplanering och bostadsbyggande)
          </note>
          <note>
            1. utskottet
          </note>
          <note>
            2. res. 3 (V)
          </note>
          <note>
            Votering:
          </note>
          <note>
            279 för utskottet
          </note>
          <note>
            15 för res. 3
          </note>
          <note>
            55 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 0 S, 67 M, 39 SD, 21 MP, 19 C, 1 V, 15 L, 15
            KD, 2 -
          </note>
          <note>
            För res. 3: 15 V
          </note>
          <note>
            Frånvarande: 13 S, 16 M, 8 SD, 4 MP, 3 C, 5 V, 4 L, 1 KD, 1 -
          </note>
          <note>
            Ulf Kristersson (M) anmälde att han avsett att rösta ja men markerats
            som frånvarande.
          </note>
          <note>
            Punkt 4 (Familjens och civilsamhällets roll i det brottsförebyggande
            arbetet m.m.)
          </note>
          <note>
            1. utskottet
          </note>
          <note>
            2. res. 4 (M, KD)
          </note>
          <note>
            Votering:
          </note>
          <note>
            210 för utskottet
          </note>
          <note>
            83 för res. 4
          </note>
          <note>
            56 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 9 S, 38 SD, 21 MP, 19 C, 16 V, 15 L, 2 -
          </note>
          <note>
            För res. 4: 68 M, 15 KD
          </note>
          <note>
            Frånvarande: 14 S, 15 M, 9 SD, 4 MP, 3 C, 5 V, 4 L, 1 KD, 1 -
          </note>
          <note>
            Punkt 5 (En nationell samordnare m.m.)
          </note>
          <note>
            1. utskottet
          </note>
          <note>
            2. res. 5 (S, MP, V)
          </note>
          <note>
            Votering:
          </note>
          <note>
            157 för utskottet
          </note>
          <note>
            136 för res. 5
          </note>
          <note>
            56 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 S, 68 M, 37 SD, 19 C, 15 L, 15 KD, 2 -
          </note>
          <note>
            För res. 5: 99 S, 21 MP, 16 V
          </note>
          <note>
            Frånvarande: 13 S , 15 M, 10 SD, 4 MP, 3 C, 5 V, 4 L, 1 KD, 1
            -
          </note>
          <note>
            Johan Büser (S) anmälde att han avsett att rösta nej men markerats
            ha röstat ja.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            JuU25 Riksrevisionens rapport om upprättandet av tillfälliga
            gränskontroller vid inre gräns
          </note>
          <note>
            1. utskottet
          </note>
          <note>
            2. res. (V)
          </note>
          <note>
            Votering:
          </note>
          <note>
            278 för utskottet
          </note>
          <note>
            16 för res.
          </note>
          <note>
            55 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 0 S, 68 M, 38 SD, 21 MP, 19 C, 15 L, 15 KD,
            2 -
          </note>
          <note>
            För res.: 16 V
          </note>
          <note>
            Frånvarande: 13 S, 15 M, 9 SD, 4 MP, 3 C, 5 V, 4 L, 1 KD, 1 -
          </note>
          <note>
            SoU21 Driftsformer för universitetssjukhus
          </note>
          <note>
            1. utskottet
          </note>
          <note>
            2. res. (S, MP, V)
          </note>
          <note>
            Votering:
          </note>
          <note>
            158 för utskottet
          </note>
          <note>
            136 för res.
          </note>
          <note>
            55 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 S, 68 M, 38 SD, 19 C, 15 L, 15 KD, 2 -
          </note>
          <note>
            För res.: 99 S, 21 MP, 16 V
          </note>
          <note>
            Frånvarande: 13 S, 15 M, 9 SD, 4 MP , 3 C, 5 V, 4 L, 1 KD, 1
            -
          </note>
          <note>
            Kent Härstedt (S) anmälde att han avsett att rösta nej men markerats
            ha röstat ja.
          </note>
          <note>
            FiU40 Ett starkare skydd mot orättvisa betalningsanmärkningar
          </note>
          <note>
            Kammaren biföll utskottets förslag.
          </note>
          <note>
            § 13 Beslut om ärenden som slutdebatterats vid dagens sammanträde
          </note>
          <note>
            SkU33 Explosiva varor – Tullverkets befogenheter vid inre gräns
          </note>
          <note>
            Punkt 1 (Explosiva varor – Tullverkets befogenheter vid inre
            gräns)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            Votering:
          </note>
          <note>
            254 för utskottet
          </note>
          <note>
            40 för res. 1
          </note>
          <note>
            55 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 00 S, 68 M, 21 MP, 19 C, 16 V, 15 L, 15 KD
          </note>
          <note>
            För res. 1: 38 SD, 2 -
          </note>
          <note>
            Frånvarande: 13 S, 15 M, 9 SD, 4 MP, 3 C, 5 V, 4 L, 1 KD, 1 -
          </note>
          <note>
            Punkt 2
          </note>
          <note>
            Kammaren biföll utskottets förslag.
          </note>
          <note>
            SoU18 Samverkan vid utskrivning från sluten hälso- och sjukvård
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Samlat omhändertagande av de mest sjuka äldre och kroniskt
            multisjuka patienterna)
          </note>
          <note>
            1. utskottet
          </note>
          <note>
            2. res. (S, MP, V)
          </note>
          <note>
            Votering:
          </note>
          <note>
            158 för utskottet
          </note>
          <note>
            136 för res.
          </note>
          <note>
            55 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 68 M, 38 SD, 1 MP, 19 C, 15 L, 15 KD, 2 -
          </note>
          <note>
            För res.: 100 S, 20 MP, 16 V
          </note>
          <note>
            Frånvarande: 13 S, 15 M, 9 SD, 4 MP, 3 C, 5 V, 4 L, 1 KD, 1 -
          </note>
          <note>
            Stefan Nilsson (MP) anmälde att han avsett att rösta nej men
            markerats ha röstat ja.
          </note>
          <note>
            UbU9 Det livslånga lärandet inom högre utbildning
          </note>
          <note>
            Kammaren biföll utskottets förslag.
          </note>
          <note>
            § 14 (forts. från § 11) Sjöfartsfrågor (forts. TU18)
          </note>
          <note type="speaker">
            Anf. 120 ANDERS ÅKESSON (C) replik:
          </note>
          <note>
            Herr talman! Jag vill inleda med att yrka bifall till reservationerna
            1 och 3 eftersom jag missade det i mitt huvudanförande.
          </note>
          <note>
            Jag begärde replik i anledning av att trafikutskottets ordförande
            Karin Svensson Smith, Miljöpartiet, ett av regeringspartierna,
            sa: Det vore klädsamt om fler partier anslöt sig till förslaget
            om att införa en vägslitageavgift. Det är alltså det som i folkdjupet
            kallas kilometerskatt.
          </note>
          <note>
            Då måste jag be att få fråga den mycket initierade regeringspartiföreträdaren
            Karin Svensson Smith: Vilket förslag är det Karin Svensson Smith
            anser att vi borde ha anslutit oss till?
          </note>
          <note>
            Det pågick en utredning, herr talman, under Vilhelm Anderssons
            ledning. Den skulle ha presenterats per den 1 mars i år, om jag
            minns rätt. Den 26 februari, på självaste fastlagssöndagen, gick
            landets finansminister ut och sa: Det blir ingenting av den där
            utredningen. Vi stoppar den. Den är inaktuell.
          </note>
          <note>
            Förvåningen var stor. Vilket förslag från Sveriges regering,
            Karin Svensson Smith, är det vi skulle kunna förhålla oss till
            avseende införande av en vägslitageavgift eller, som jag brukar
            kalla det, en skatt på avstånd – en kilometerskatt?
          </note>
          <note type="speaker">
            Anf. 121 KARIN SVENSSON SMITH (MP) replik:
          </note>
          <note>
            Herr talman! Ni kan ansluta er till precis vilket förslag ni
            vill. Det jag är ute efter är att om man menar allvar i klimatfrågorna
            och med att varje transportslag ska utnyttjas till det som det
            är bäst på måste det vara likartade förutsättningar. Sjöfarten
            och järnvägen betalar avståndsbaserade avgifter i form av banavgifter
            och farledsavgifter. Det transportslag som saknar den sortens
            avgifter är just vägtransporterna och lastbilstransporterna.
          </note>
          <note>
            I dag har vi i utskottet fått ta del av ett vägtrafikpaket från
            EU. Där förutsätts det att man slutar med de tidsbaserade avgifter
            som Eurovinjettsystemen innebär och går över till det som är rationellt
            för alla länder i EU, det vill säga avståndsbaserade avgifter.
            Det gör att i förhållande till klimatpåverkan, risken för olyckor
            och luftföroreningar ska man ha avgifter där kostnaderna som uppstår
            inkluderas i priset. På det viset kan sjöfarten och järnvägen
            ta ett större ansvar för de transporter som behöver komma fram.
          </note>
          <note>
            Anders Åkesson frågar om det gäller precis det förslag som har
            utretts nu eller något annat. Det var inte det som var min poäng.
            Poängen är att ni säger ja till målet men nej till det som leder
            till att målet kan uppnås.
          </note>
          <note type="speaker">
            Anf. 122 ANDERS ÅKESSON (C) replik:
          </note>
          <note>
            Herr talman! Det huvudsakliga skälet till att jag, allianspartierna
            och väldigt många andra, och uppenbart slutligen även landets
            finansminister Magdalena Andersson, dödade det förslag till kilometerskatt
            som höll på att utredas var att det helt uppenbart bestraffar
            avstånd. Det bestraffar klimateffektivitet och omställning av
            i synnerhet de gröna och ytberoende näringarna i vårt land. Det
            är de, herr talman, som ska göra det möjligt att ställa om till
            en fossiloberoende fordonsflotta i vårt land. Just de straffas
            med precision i och med det förslag till kilometerskatt som Karin
            Svensson Smith här förfäktar.
          </note>
          <note>
            Ordföranden i riksdagens trafikutskott säger sedan: Ni kan ansluta
            er till vilket förslag ni vill. Är det en ny regeringsform vi
            ser uttryckas av Miljöpartiet? På vilket sätt och i vilken form
            kommer den svenska reger ­ ingen att presentera ett förslag till
            vägslitageavgift? Det vore intressant för kammaren att få en insikt
            i detta.
          </note>
          <note>
            I samband med att finansministern dödade den pågående utredningen
            sa hon att man skulle ta detta för intern beredning på Regeringskansliet.
            Helt uppenbart finns snart något som vi kan förhålla oss till.
            När kommer i så fall detta att presenteras, Karin Svensson Smith?
            När kommer samarbetsregeringen att presentera ett förslag till
            kilometerskatt, och i vilka former har vi i så fall att förhålla
            oss till detta? Det tror jag att vi är jättemånga som är nyfikna
            på.
          </note>
          <note type="speaker">
            Anf. 123 KARIN SVENSSON SMITH (MP) replik:
          </note>
          <note>
            Herr talman! Jag är inte alldeles tvärsäker på att Anders Åkesson
            är den som är bäst på att tolka vad finansministern tänker när
            hon säger saker.
          </note>
          <note>
            Vi försöker fånga ett system med klimatmässig, regional och arbetsmarknadspolitisk
            nytta. Det borde inte vara en hemlighet för Anders Åkesson att
            det förekommer ganska osjyst och illegal konkurrens på vägen,
            och vi har försökt hitta ett system där man kommer åt klimatnyttan,
            hittar rätt fördelning mellan väg, järnväg och sjöfart och också
            ser till att beivra de brott som begås i dag.
          </note>
          <note>
            Tyskland, Schweiz och de andra länder som har kilometerskatt
            har också en registrering som gör det möjligt att på ett mycket
            bättre och effektivare sätt beivra det som görs av dem som inte
            följer de regler som vi har i Sverige för hur man ska sköta transporterna
            med avseende på personal, lastning och andra regelverk. Det är
            anledningen till att frågan bereds i Regeringskansliet.
          </note>
          <note>
            Det är oppositionens roll att angripa majoriteten i kammaren,
            men det jag menade med att det vore klädsamt är att om ni någonsin
            ska kunna axla ansvaret igen måste ni ju ha några egna förslag
            och inte bara ägna er åt att försöka säga att regeringens förslag
            borde vara si eller så. Vilket förslag har Centerpartiet lagt
            fram för att hitta en effektiv fördelning så att sjöfarten kan
            axla sitt ansvar, så att järnvägsgodset har en framtid att skönja
            och så att man når klimatmålen?
          </note>
          <note type="speaker">
            Anf. 124 BORIANA ÅBERG (M) replik:
          </note>
          <note>
            Herr talman! I sitt anförande talade Karin Svensson Smith varmt
            om det så kallade e co - bonussystemet där man har tagit inspiration
            från Italien, Norge, Storbritannien och så vidare och som man
            tänker införa på försök i Sverige. Det är säkert bra, men jag
            undrar om Karin Svensson Smith och regeringen , som hon representerar
            , har missat att branschen har haft mycket starka synpunkter på
            farledsavgifterna och lotsavgifterna. Om man verkligen vill underlätta
            för inlands- och kustsjöfart, varför gör man inte det som efterfrågas
            av branschen i stället för att hämta inspiration från när och
            fjärran?
          </note>
          <note>
            Eftersom det har öronmärkts 30 miljoner för e co - bonussystemet
            medan en eventuell ändring av farledsavgifterna kostar mycket
            mer – vi kan minnas alliansregeringens sjöfartsmiljard på tre
            år – skulle jag gärna höra hur Karin Svensson Smith resonerar
            kring det här.
          </note>
          <note type="speaker">
            Anf. 125 KARIN SVENSSON SMITH (MP) replik:
          </note>
          <note>
            Herr talman! Tack så mycket för frågan, Boriana Åberg! Den ger
            mig tillfälle att redogöra för att det är en samling av åtgärder
            och inte bara en åtgärd som behövs för att sjöfarten ska ta sin
            potential i anspråk.
          </note>
          <note>
            Det jag är ute efter är att man inte behöver ha en nettoökad
            kostnad för staten om man låter farledsavgifterna differentieras
            på samma sätt som att vi nu har ett bonus–malus-system för bilar,
            vilket premierar dem som köper miljösmarta bilar jämfört med dem
            som inte gör det. Tanken är att man kan göra likadant med sjöfarten
            så att de som skaffar nytt tonnage har någon ekonomisk nytta av
            den större investeringskostnad de drar på sig.
          </note>
          <note>
            Jag tycker självklart att man ska se över hela regelverket också.
            Om lastbilstransporterna bara vore tillåtna i vissa sammanhang
            och man förbjöd dem när det är för isigt eller blåser för mycket
            skulle det knappast vara någon bra affär för åkerierna. Jag tycker
            att man ska behandla alla transportslag lika och förvänta sig
            att den som sköter ett rederi och den sjökapten som är ansvarig
            för ett fartyg också ska ansvara för att låta väder, vind, klimat
            och andra fysiska omständigheter avgöra när och var man använder
            sin farkost. Jag är alldeles tvärsäker på att sjöfarten skulle
            kunna axla ett större ansvar.
          </note>
          <note>
            Jag skulle vilja rikta frågan tillbaka till Boriana Åberg. Den
            största skillnaden är ju att man har ett farledssystem över huvud
            taget för sjöfarten medan lastbilstransporterna inte har ett motsvarande
            system. Det gör att vi står och stampar. 3 procent av inrikestransporterna
            är sjöfart. Jag var i Luleå, och de jag talade där med var ledsna
            över att man kör färdigfabricerade hus med vägtransporter från
            norr till söder i stället för att använda Piteå hamn och vattenvägen.
            Det vore mycket mer rationellt för precis alla, men avgiftssystemet
            i dag gör att det inte lönar sig.
          </note>
          <note type="speaker">
            Anf. 126 BORIANA ÅBERG (M) replik:
          </note>
          <note>
            Herr talman! Jag vill snabbt säga att åkerierna betalar så många
            avgifter som det bara går. Det är skatt på bränsle och bilskatter
            och så vidare.
          </note>
          <note>
            Vi återgår till sjöfarten. Karin Svensson Smith skrev tillsammans
            med Daniel Helldén en artikel där Italien gavs som exempel på
            ett land där staten betalar merkostnaderna för transportköpare
            som flyttar sina transporter till sjöfart.
          </note>
          <note>
            Jag undrar först om Karin Svensson Smith tänker att det är något
            som kan implementeras i Sverige. På vilket sätt ska det i så fall
            finansieras? Jag vill också återgå till Karin Svensson Smiths
            anförande där hon uttryckte att hon tycker att regelverket för
            inlands- och kustsjöfart måste förnyas. Det krävs smidigare bemanningsregler,
            behörighetsregler, utökade zoner för inre vattenvägar, ett reformerat
            krav för lotsplikt och så vidare. Med andra ord är det ett närmande
            till reglerna i EU:s regelverk för inre vattenvägar och en minskning
            av antalet särregler. Sverige har drabbats av många sådana när
            det gäller inlandssjöfart.
          </note>
          <note>
            Det här är något som Alliansen länge har krävt. Jag undrar om
            Karin Svensson Smith kan tänka sig att stödja Alliansen nästa
            gång vi lägger fram ett förslag om att förbättra för inlandssjöfart
            och kustsjöfart just genom att skippa alla särregler som inte
            har någon betydelse för sjöfartssäkerheten.
          </note>
          <note type="speaker">
            Anf. 127 KARIN SVENSSON SMITH (MP) replik:
          </note>
          <note>
            Herr talman! Just regelförenkling är någonting som allianspolitikerna
            gärna talar om när de är i opposition men har förtvivlat svårt
            att leverera när de är i majoritet. Under åtta år hade ni möjlighet
            att göra alla de här regelförenklingarna. Lotsplikten har utretts
            sedan 2006. EU har sedan lång tid tillbaka ett regelverk som gör
            att man kör pråmar i de flesta av de större vattendragen i EU.
          </note>
          <note>
            Det Catharina Elmsäter-Svärd gjorde som minister var att hon
            i princip sa att man skulle införa EU:s regler, men om man tittar
            på vilka avstånd som finns mellan de områden man får använda pråmar
            i ser man att det hittills inte är ett enda svenskt rederi som
            har lyckats få en affärsidé godkänd.
          </note>
          <note>
            Det är därför vi från den rödgröna regeringen tittar på de här
            sakerna i den godsstrategi vi har lagt fram och överväger olika
            styrmedel just med avsikten att använda sjöfarten som ett bärkraftigt
            godstransportslag. Det har vi gjort på betydligt mindre tid än
            de åtta år som ni hade möjlighet att göra det här på.
          </note>
          <note type="speaker">
            Anf. 128 LARS TYSKLIND (L) replik:
          </note>
          <note>
            Fru talman! Karin Svensson Smith talade här senast om det funktionsbaserade
            regelsystemet och godsplikten. Godsplikten fungerar bra på många
            ställen, men det är klart att den kan utvecklas till ett mycket
            enklare system.
          </note>
          <note>
            Jag skulle egentligen ta upp en annan sak som Karin Svensson
            Smith nämnde i sitt anförande. Det gäller den inre sjöfarten.
            Vi kan tala om kostnader och sådant. Men det finns många delar
            i investeringarna när det gäller sjöfarten. Det är ett komplext
            system som man måste få på plats.
          </note>
          <note>
            För Trollhätte kanal är det egentligen bara av eller på som gäller.
            Antingen beslutar man att rusta upp och anpassa slussarna för
            nya fartyg eller avstår man beslut eller säger nej. De två senare
            leder till precis samma resultat. Ett icke-beslut blir ett nedläggningsbeslut.
          </note>
          <note>
            Trollhätteslussarna har alltid haft ett bästföredatum på något
            sätt, men nu har det blivit sista förbrukningsdag. Då börjar det
            bli lite mer dramatiskt.
          </note>
          <note>
            När det gäller transportköpare handlar det till syvende och sist
            om kostnader. Men det handlar också om långsiktighet, tillgänglighet
            och att byg ­ ga upp nya transportsystem. Nu sitter man på många
            ställen runt Vänern och väntar på besked : Ä r det någonting som
            man ska utveckla? Det är ett standbyläge nu.
          </note>
          <note>
            Ska jag tolka Karin Svensson Smiths uttalande om investeringsvilja
            som att det är förmedlat från regeringen, eller är det en from
            förhoppning från Karin Svensson Smith?
          </note>
          <note type="speaker">
            Anf. 129 KARIN SVENSSON SMITH (MP) replik:
          </note>
          <note>
            Fru talman! Framtiden får utvisa vilken mix av investeringar
            som kommer att finnas med i den nationella transportplan som regeringen
            kommer att ta ställning till våren 2018. Men jag håller med om
            uppfattningen att man inte kan vänta längre med att besluta om
            huruvida Vänern och Göta älv ska användas som farled eller inte.
            Om man ska fortsätta göra det krävs det en investering i slussarna
            på Trollhätte kanal. Det går inte att diskutera.
          </note>
          <note>
            Däremot är det inte fråga om bara av eller på. Man kan nämligen
            göra olika sorters investeringar. Frånsett att använda Göta älv
            som farled finns det ett starkt behov av att kunna reglera vattennivån
            i Vänern för att kunna förhindra att städerna runt Vänern översvämmas
            om det regnar länge.
          </note>
          <note>
            Skogsbruket runt Vänern har lett till att man är ganska sårbar
            för långvariga regn. Det fick Arvika erfara i början av 2000-talet
            då det blev en kraftig översvämning. För att förhindra att städerna
            runt Vänern drabbas av detta igen behöver slussarna i Trollhättan
            alltså byggas om av två skäl – både för sjöfartens skull och för
            att klimatsäkra städerna runt Vänern. Och det är inte riktigt
            samma sorts investering.
          </note>
          <note>
            Jag ser fram emot att regeringen tar itu med det. Man har alldeles
            nyligen tagit emot Klimatanpassningsutredningen. Jag tror att
            den inte ens är utskickad på remiss. Men jag är säker på att när
            den väl har kommit in kommer regeringen att ta de båda sakerna
            i beaktande när man gör investeringsmixen.
          </note>
          <note>
            Man behöver investera i fler saker. Personligen tycker jag att
            vi borde satsa mer på kustsjöfart och inre sjöfart. Men jag tror
            inte alltid att det är klokt att fortsätta med den sortens handel
            där man fiskar i en världsdel, kör i väg fångsten till en annan
            världsdel och filear, gör i ordning och fryser den där och sedan
            kör den till en tredje världsdel. Den sortens sjöfart tror jag
            har begränsningar.
          </note>
          <note type="speaker">
            Anf. 130 LARS TYSKLIND (L) replik:
          </note>
          <note>
            Fru talman! Det senaste är väl också en del i det som man återkommer
            till vid havskonferensen i New York. Det är otroligt svårt att
            kontrollera IUU-fiske, det vill säga olagligt, orapporterat och
            oreglerat fiske. Men det är en annan fråga, som vi kan diskutera
            länge.
          </note>
          <note>
            Jag håller med om att det finns många områden. Karin Svensson
            Smith lyfter fram Malmporten. Det är en sak. Men vi har också
            Göteborgs hamn. Om man ska köra containrarna med kustsjöfart till
            Norge i stället för på lastbil måste fartygen bli större. Det
            låter märkligt. Men det måste komma in större fartyg till Göteborg
            så att containermängden till Norge blir tillräckligt stor. Annars
            kommer det att fortsätta gå på lastbil.
          </note>
          <note>
            Vad man ska satsa på är alltså otroligt komplext. Det kommer
            säkert att bli en stor diskussion när förslaget om nationell plan
            kommer, även om det inte är en riksdagsfråga.
          </note>
          <note>
            När det gäller Göta älv och klimatanpassning skulle man inte
            minst kunna kombinera uppbyggnad av slussar och förstärkning mot
            skredrisk i Göta älv. Det är en faktor som gör att man kan börja
            tappa vatten med en helt annan hastighet. Det skulle kunna kombineras.
            Jag håller helt med om att båda sakerna måste lösas.
          </note>
          <note>
            Jag fick väl inte riktigt svar på om det var en from förhoppning
            eller om det var ett besked från regeringen. Men jag antar att
            det inte blir mer svar än så i dag.
          </note>
          <note type="speaker">
            Anf. 131 KARIN SVENSSON SMITH (MP) replik:
          </note>
          <note>
            Fru talman! Nej, det blir det inte.
          </note>
          <note>
            Man måste välja. Jag tror inte att det finns obegränsat med budgetmedel
            i Liberalernas värld heller.
          </note>
          <note>
            Med tanke på vad vi precis har tryckt på knapparna för här i
            kammaren gäller det att ha det som första prioritet. Jag tror
            att det är rimligt att utgå från att det viktigaste är att minska
            klimatpåverkan. Då borde man kunna se att hur bra man än tycker
            om järnvägen tar det tid att bygga ut den. Som lågt hängande frukt
            kan man då använda de hamnar och farleder vi redan har på ett
            mycket bättre sätt än i dag.
          </note>
          <note>
            Jag är övertygad om att om vi implementerar det regelverk som
            till exempel tillämpas i Nederländerna skulle en mycket större
            andel av de inre godstransporterna kunna ske med sjöfart. Vi skulle
            kunna hitta bra kombinationer. Det handlar inte om det ena eller
            det andra transportslaget. Det handlar om bra kombinationer av
            väg, järnväg och sjöfart.
          </note>
          <note>
            Som jag påpekade tidigare har regeringen lämnat en godstransportproposition
            där man säger att man förbereder en godsstrategi. Merparten av
            förändringarna för sjöfarten bereds i Regeringskansliet, för att
            kunna vara en del av den godsstrategin.
          </note>
          <note type="speaker">
            Anf. 132 ROBERT HALEF (KD) replik:
          </note>
          <note>
            Fru talman! Vi diskuterar egentligen sjöfartsfrågor i dag. Men
            utskottsordföranden, Karin, nämnde också kilometerskatt. Hon vill
            ha med alla oss andra på att en kilometerskatt ska införas och
            att man ska bestraffa åkerinäringen.
          </note>
          <note>
            Precis som Karin sa är vi överens om att mer gods ska transporteras
            sjövägen. Därför vill vi att de inre vattenvägarna ska rustas
            för att mer gods ska kunna transporteras inrikes via inre vattenvägar.
            Det kan handla om att rusta vägar och hamnar och att dra dit både
            väg och järnväg och så vidare. Det är som sagt mer miljövänligt
            att transportera gods sjövägen än på väg.
          </note>
          <note>
            När det gäller den så kallade kilometerskatten, som Karin slår
            sig för bröstet för att kunna införa, har regeringen inte presenterat
            något sådant förslag ännu. Enligt tidigare diskussioner, som läckt
            ut från regeringen, skulle det komma ett förslag om en kilometerskatt,
            en avståndsskatt på den här näringen.
          </note>
          <note>
            Det skulle fördyra verksamheten med ca 5 miljarder kronor. Lastbilsbranschen
            och transportsektorn skulle få högre kostnader. Skogsnäringen
            skulle få högre kostnader. Transportörerna och även konsumenterna
            kommer i slutänden att betala denna skatt som ni vill införa och
            på så sätt bestraffa dem, Karin Svensson Smith.
          </note>
          <note>
            Vi har föreslagit längre och tyngre lastbilar för att man ska
            komma till rätta med växthusgasutsläppen från lastbilsbranschen.
          </note>
          <note>
            Men min fråga till utskottsordföranden och representanten för
            Miljöpartiet är: Finns det något konkret förslag från regeringen
            om att införa kilometerskatt? När kommer det i så fall att presenteras?
          </note>
          <note type="speaker">
            Anf. 133 KARIN SVENSSON SMITH (MP) replik:
          </note>
          <note>
            Fru talman! När saker och ting är färdiga i Regeringskansliet
            kan jag inte svara på, och det vore dumt av mig att försöka att
            göra det.
          </note>
          <note>
            Som jag tidigare har sagt har vi mer än en avsikt. Frånsett klimatet
            handlar det om att hitta ett system som gör att alla lastbilar
            i Sverige betalar en avgift, oavsett om det är en svensk eller
            en utländsk registreringsplåt. Det är ett krav som såväl Transportarbetareförbundet
            som Sveriges Åkeriföretag har haft länge. Man vill ha värdiga
            villkor för åkeriverksamheten och sjyst konkurrens.
          </note>
          <note>
            Det första landet i Europa som införde kilometerskatt var Schweiz.
            Schweiz har inte gjort sig känt för att vara ett särskilt radikalt
            land, men man såg att glaciärerna höll på att smälta och att snön
            inte var som den skulle. Alperna anses som mycket viktiga för
            alla som bor i Schweiz. Man kopplade ihop det med alla de avgaser
            som lastbilstrafiken ger upphov till.
          </note>
          <note>
            Därför införde man en kilometerskatt som är vida högre än vad
            jag tror att utredningen någonsin har tittat på. Man använder
            intäkterna för att bygga ut järnvägstunnlar så att godset kan
            transporteras på järnväg genom Schweiz. Jag tror inte att det
            finns så många i Schweiz som funderar på att avskaffa kilometerskatten
            och återgå till att transportera godset på väg i stället för på
            järnväg. Man är rädd om sin natur.
          </note>
          <note>
            Det förvånar mig att Kristdemokraterna , som såvitt jag förstår
            vill förvalta skapelsen på ett bra sätt , inte är mer rädd a om
            de naturvärden som Sverige har. Då kan man använda sjöfart och
            järnväg mer och vägen mindre för att minska de klimatförändringar
            som åstadkoms av vägtrafiken.
          </note>
          <note type="speaker">
            Anf. 134 ROBERT HALEF (KD) replik:
          </note>
          <note>
            Fru talman! Ursäkta att jag säger det, men jag tror att utskottets
            ordförande lyssnar dåligt. Jag tror att du från talarstolen vill
            säga det som du tycker, och sedan försöker du att lägga ordet
            i munnen på andra som inte instämmer i det som du säger och påstår.
          </note>
          <note>
            Precis för en minut sedan sa jag att vi vill att mer gods ska
            transporteras via sjövägen och järnvägen i stället för via väg
            , som är mer , så att säga , miljöovänlig t . Men som situationen
            ser ut är vi inte där ännu. Vi är beroende av lastbilstransporter.
            Skogsnäringen och andra exportnäringar är beroende av att godset
            ska transporteras vidare till sjöfarten, till järnvägen, till
            grossisthandeln och till konsumenterna. I det fallet är lastbil
            ett bra alternativ när det inte finns andra alternativ.
          </note>
          <note>
            Att bara straffbeskatta lastbilsbranschen löser inte problemet.
            Vi vill stimulera till mer användande av mindre koldioxidbaserade
            bränslen och till att införa tyngre och längre lastbilar för att
            mer gods ska transporteras åt gången. Sedan finns det många andra
            förslag som vi har diskuterat tidigare om hur man ska kunna komma
            till rätta med transportsektorns utsläpp – detta för att vi ska
            uppnå målen om en fossilt oberoende transportsektor år 2030.
          </note>
          <note>
            Miljöpartiet och Karin Svensson Smith vill införa en straffskatt
            på kilometer och avstånd med upp till 5 miljarder kronor. Ditt
            förslag leder till mycket högre kostnader, och det kommer att
            strypa lastbilsbranschen, transportsektorn och även de näringar
            som är beroende av transporter.
          </note>
          <note type="speaker">
            Anf. 135 KARIN SVENSSON SMITH (MP) replik:
          </note>
          <note>
            Fru talman! Jag tog tidigare upp exemplet om hustillverkningen
            i Piteå för att illustrera vad jag försöker att säga. Huset blir
            inte mindre värt för att det transporteras på vatten från Piteå
            till Mälardalen jämfört med om det transporteras på lastbil. Det
            är mer rationellt att öka användandet av järnväg och sjöfart.
            Vill man att det ska bli så måste man faktiskt beakta ekonomiska
            fakta.
          </note>
          <note>
            Den som säljer eller köper saker behöver tjäna pengar på det,
            och nu är det i flera fall dyrare att använda järnväg och sjöfart.
            Det är förklaringen till att vägtrafiken står för all ökning av
            godstransporter.
          </note>
          <note>
            Jag har s edan min första utredning, Kommunikationskommittén,
            1995 , suttit i minst fyra utredningar som har kommit fram till
            att det inte finns någon möjlighet att hitta en rationell fördelning
            mellan väg, järnväg och sjöfart med mindre än att man inför kilome
            terskatt eller vägslitage ­ skatt. Klimatkommittén, Vägtrafikbeskattningskommittén,
            Miljömålsbe ­ red ­ ningen – alla har föreslagit det.
          </note>
          <note>
            Det räcker inte med morötter. Klimatfrågan är alldeles för allvarlig.
            Det behövs både morot och piska. Det behövs en fungerande järnväg
            och sjöfart, men vi behöver också låta dem som bränner olja betala
            mer för den. Det är en förutsättning för att man ska ta klimatmålen
            på allvar.
          </note>
          <note type="speaker">
            Anf. 136 SUZANNE SVENSSON (S):
          </note>
          <note>
            Fru talman! I dag behandlar vi trafikutskottets betänkande 2016/17:TU18,
            vilket behandlar regeringens proposition 2016/17:134 Komplettering
            av barlastvattenlagen och regeringens skrivelse 2016/17:164 Riksrevisionens
            rapport om statliga investeringar i allmänna farleder samt motioner
            från den allmänna motionstiden.
          </note>
          <note>
            Lagen syftar till att säkerställa inspektioner av utländska fartyg
            i enlighet med internationella bestämmelser. Samtliga åtgärder
            som enligt lagen bör kunna avgiftsbeläggas täcks av ett bemyndigande
            för regeringen eller den myndighet som regeringen bestämmer att
            meddela föreskrifter om avgifter.
          </note>
          <note>
            Fru talman! Jag börjar med att yrka bifall till utskottets förslag
            i betänkandet och avslag på samtliga reservationer.
          </note>
          <note>
            Först vill jag betona att man måste se de olika transportsystemen
            som en helhet. Vi klarar oss inte utan järnväg, åkerier, sjöfart
            eller flyg, vare sig det gäller gods- eller persontransporter.
            Jag håller med Lars Tysklind om att det är lätt att falla in i
            stuprörstänkande. Vi måste se helheten, och det gör vi nog i vanliga
            fall, men det är lätt att falla in i stuprörstänkandet även när
            vi träffar branscher, och de har faktiskt börjat att protestera
            lite grann.
          </note>
          <note>
            Vi behöver en bra infrastruktur för industrin, inte minst för
            exportindustrin, vilken ger oss möjlighet att behålla, utveckla
            och nyetablera kvalificerad industriproduktion i Sverige. Möjligheter
            till snabba och leveranssäkra godstransporter betyder mycket när
            ett företag väljer var man ska etablera sig. Detta skapar också
            fler arbetstillfällen, och det är bra för Sverige.
          </note>
          <note>
            Vi ser sjöfarten som strategiskt viktig och som en basnäring
            som verkar i en global miljö. Då behövs det ett konkurrensneutralt
            regelverk som gör att man inte väljer bort att angöra hamnar i
            Sverige för att i stället angöra europeiska hamnar och därigenom
            transportera mer gods på gummihjul som belastar våra vägar ytterligare.
          </note>
          <note>
            Tonnageskatten har länge varit en symbolfråga för sjöfartsnäringen.
            Nu är den lagstiftningen på plats, och den trädde i kraft den
            1 januari 2017. Syftet var att man skulle ha lika villkor som
            andra europeiska länder, och tonnageskatten är en del av flera
            åtgärder för att stärka svensk sjöfartsnärings konkurrenskraft.
          </note>
          <note>
            På grund av ökningen av transporter inom Sverige vill vi i både
            trafikutskottet och regeringen föra över mer gods till järnväg
            och sjöfart. Samtidigt vet vi att delar av vårt järnvägsnät redan
            nu är hårt belastade och att det knappast är möjligt att utan
            åtgärder öka belastningen ytterligare. Därför kommer sjöfarten
            att ha en allt viktigare roll framöver. Det är inom sjöfarten
            som det finns goda möjligheter för kapacitetsökningar.
          </note>
          <note>
            Regeringen har under året lagt fram olika propositioner, bland
            annat om regelverk för inlandssjöfarten. Man har också påbörjat
            arbetet med regelförenklingar inom sjöfarten. Senast i går låg
            det en ny proposition om regelförenklingar i våra postfack. Denna
            proposition ansåg man också från fritidsbåtsnätverket som positiv,
            eftersom regelförenklingarna kommer att gälla även det.
          </note>
          <note>
            Den 31 december 2016 överlämnades till regeringen en analys av
            utvecklingspotentialen för inlandssjöfarten och kustsjöfarten
            i Sverige. Som en följd av denna utredning har regeringen nu gett
            Transportanalys i uppdrag att utvärdera vilka konsekvenser de
            nya farledsavgifterna och den miljödifferentiering som Sjöfartsverket
            föreslår får för näringen. Vi ser positivt på att använda farledsavgifterna
            som styrmedel för att minska sjöfartens miljöpåverkan, men då
            måste avgifterna vara på sådana nivåer att de faktiskt ger effekt.
          </note>
          <note>
            Vidare tittar regeringen på lotsplikten , som också varit ett
            av de områden som näringen har riktat mycket kritik mot.
          </note>
          <note>
            För att stimulera godsägare att använda sjöfart utreder nu regeringen,
            preci s som Karin sa, det som kallas e co - bonus. Detta innebär
            att man ger en rabatt till godsägarna för att de ska använda sjöfarten
            som alternativ till att frakta godset. Italien , bland andra ,
            använder sig av systemet, och Norge har tidigare i år fattat beslut
            om att införa e co - bonus.
          </note>
          <note>
            Regeringen har gett Statens väg- och transportforskningsinstitut,
            VTI, ett fortsatt uppdrag att ta fram och uppdatera kunskapsunderlag
            om sjö- och luftfartens samhällsekonomiska kostnader. VTI ska
            slutredovisa detta den 1 november 2018.
          </note>
          <note>
            Fru talman! Alla partier i trafikutskottet säger sig vilja ha
            en förflyttning från gummihjul till järnväg och sjöfart. Jag skulle
            gärna vilja veta hur ni inom Alliansen har tänkt er att få till
            en sådan förflyttning av delar av godset till järnväg och sjöfart
            utan att jämna ut villkoren.
          </note>
          <note>
            Regeringen fattade beslut om En svensk maritim strategi – för
            människor, jobb och miljö under 2015, och många frågar om det
            fortsatta arbetet. Regeringen arbetar vidare med sin del inom
            strategin. Dessutom har Havs- och vattenmyndigheten fått ett fortsatt
            uppdrag att utföra en fördjupad uppföljning av den nationella
            maritima strategin och utveckla ett begränsat antal indikationer
            för årlig uppföljning inom de olika åtgärdsområdena tillsammans
            med andra berörda myndigheter och aktörer. Detta ska slutredovisas
            senast den 15 februari 2018.
          </note>
          <note>
            Regeringen har för övrigt genomfört ett antal dialogmöten med
            branschen, myndigheter och transportköpare inom sjöfarten. Ni
            vet också att det har kommit ett antal regelförenklingar, och
            en sådan har vi nu på vårt bord. Regeringen gör alltså en hel
            del för att det ska bli enklare för sjöfarten.
          </note>
          <note>
            Fru talman! Betänkandet innehåller en del objekt på åtgärder
            för Vänersjöfarten, Trollhätte kanal och Mälaren. Dessa förslag
            kommer att behandlas i den kommande åtgärdsplanering som Trafikverket
            lämnar över till regeringen tidig höst 2018.
          </note>
          <note>
            Under förra årets debatt lyfte utskottet fram kontrollerna på
            svaveldioxidområdet, Seka, och glädjande nog kan jag konstatera
            att det under hösten kommer att presenteras ett förslag från Miljödepartementet.
          </note>
          <note>
            IMO arbetar med ett förslag på reduktion av kväveoxidutsläppen
            – kallat Neca – vilket det ska fattas beslut om i sommar. Det
            förväntas träda i kraft 2021.
          </note>
          <note>
            Fru talman! Riksrevisionens granskningsrapport om Sjöfartsverket
            fick åtminstone mig att höja på ögonbrynen. I rapporten finns
            ett antal påpekanden som verkligen måste rättas till. Det finns
            brister i rutiner för att anmäla och pröva bisysslor. Riksrevisionen
            gjorde där antaganden att flera personer kunde vara konkurrerande
            mot den syssla de har i sitt arbete.
          </note>
          <note>
            Inom en viss grupp anställda fanns ett hö gt övertidsuttag. Totalt
            har 83 personer arbetat 42 700 timmar i övertid till en kostnad
            av 30 miljoner kronor, utan sociala avgifter. Om man endast utgår
            från de timmar och det antal personer som är angivna kan man konstatera
            att verket bryter rejält mot arbetstidslagen. Där har Sjöfartsverkets
            ledning en hemläxa att göra.
          </note>
          <note>
            Fru talman! Slutligen vill jag säga några ord om fritidsbåt s
            nätverket , som Edward Riedl från Moderaterna och jag leder tillsammans.
            Vi har nu haft två sittningar med representanter från båtbranschen
            och Svenska Båt ­ unionen, som är en organisation som samlar båtklubbarna.
            Vi har även träffat representanter från försäkringsbolag, polis
            och tull. De har uppmärksammat oss på det ökande antalet stulna
            utombordsmotorer och i viss mån båtar, vilket har blivit en industri
            för organiserad brottslighet.
          </note>
          <note>
            Under de två senaste åren har beloppet av det gods som förts
            ut från Sverige ökat från ett värde på uppskattningsvis 85 miljoner
            till 200 miljoner. Man har bedrivet ett bra förebyggande arbete
            på västkusten, men statistiken därifrån tror man ska rasa i år
            då tjuvarna har börjat gå in i sjöbodar och hos företag som ansvarar
            för vinterförvaring av privata båtar.
          </note>
          <note>
            Det handlar om beställningsjobb, och enligt branschfolk är Sverige
            värst drabbat på grund av det höga värdet, bra transportvägar
            och låg upp ­ klaringsnivå. Godset plockas ut via ett fåtal hamnar
            som har färjeförbind ­ elser över Östersjön. Det är inte enbart
            båtmotorer som försvinner ut utan även jordbruksmaskiner, entreprenadmaskiner,
            robotgräsklippare, hem ­ elektronik, cyklar och mycket annat till
            ett uppskattat värde på sammanlagt drygt 1 miljard bara i år.
          </note>
          <note>
            Branschen ser inte att problemet kommer att minska utan att åtgärder
            sätts in. Det senaste mötet hade vi i tisdags, men jag tyckte
            ändå att frågan var viktig att lyfta fram. Vi kommer att återkomma
            om detta.
          </note>
          <note>
            Regeringen gör alltså en hel del, trots att tidigare talare har
            sagt att den inte gör det. En tonnageskatt och regelverket för
            inlandssjöfarten har kommit på plats, och vi har nu ett andra
            förslag med regelförenklingar för sjöfarten på vårt bord. Det
            finns en utredning om farledsavgifterna och om lotsplikten, vilket
            diskuteras på departementet.
          </note>
          <note>
            Många av de synpunkter som har framkommit i regeringens utredning
            ­ ar bereds i Regeringskansliet, och förslagen kommer att hamna
            på riksdagens bord efterhand som de blir klara. Det var ju lite
            olika saker som tidigare efterfrågades här.
          </note>
          <note>
            (Applåder)
          </note>
          <note>
            I detta anförande instämde Lars Mejern Larsson, Rikard Larsson,
            Pia Nilsson, Jasenko Omanovic och Krister Örnfjäder (alla S).
          </note>
          <note type="speaker">
            Anf. 137 EMMA WALLRUP (V):
          </note>
          <note>
            Fru talman! Det är viktigt att regeringen är pådrivande i IMO
            för att skapa internationella lösningar, vilket vi också har hört
            från allianspartierna. Självklart är det viktigt att Sverige är
            en stark röst i sådana sammanhang. Samtidigt bör vi gå före. Se
            bara på vad som har skett sedan svaveldirektivet infördes! Vi
            har fått en enorm och fin teknikutveckling. De svenska redarna
            blir världsledande med ny teknik.
          </note>
          <note>
            Jag satt själv med i Miljömålsberedningen när den beredde svaveldi
            ­ rektivet. Det är väldigt spännande att nu se hur mycket nytta
            det gör när man slår fast miljöregler som ger gemensamma förutsättningar
            för en re ­ gion men som också gör att denna region kan få en
            teknikutveckling och därmed går före.
          </note>
          <note>
            Ute i världen ser nu Kina till viss del det som något positivt
            att USA backar från Parisavtalet. Jag tror dock att det finns
            viss sorg i hjärtat och att man är orolig för vår klimatframtid.
            Samtidigt ses detta dock som en möjlighet för affärsutveckling,
            för att ligga före med ny teknik, och därmed kunna expandera först
            och komma först på banan.
          </note>
          <note>
            Samma sak gäller här. När vi antog svaveldirektivet ledde det
            till att många redare gick före och utvecklade miljöteknik. Detta
            ska vi stödja och hjälpa till med på alla sätt vi kan. Det ska
            bli gynnsamt att segla under svensk flagg. Där har vi mycket kvar
            att göra.
          </note>
          <note>
            Tonnageregelverket var väldigt viktigt att få på plats. Det hjälper
            till med att behålla flagg i Sverige. Men som utredningen påvisar
            kommer det kanske inte att göra att man tar hem flagg eller bygger
            nya fartyg här i Sverige som får gå under svensk flagg om vi inte
            vidtar ytterligare åtgärder. Detta måste vi verkligen arbeta med.
          </note>
          <note>
            Eco - bonus, som nu utreds, är Vänsterpartiet väldigt positivt
            till. Detta är bra, och vi behöver det. Vi skulle behöva en även
            för järnvägen.
          </note>
          <note>
            Problemet är bara att den förslagsvis ska gälla under tre år.
            När man pratar med redare säger de att det kan vara så att man
            som redare ändå inte vågar satsa riktigt, eftersom man har längre
            framförhållning och behöver en bättre situation långsiktigt för
            att verkligen våga satsa. Jag tycker att det är viktigt att det
            här kommer in i utredningen om e c o - bonus – att man också tittar
            på långsiktigheten och hur redarna ska våga gå in i det här. Kanske
            kan det också leda till svensk flagg och att man vill göra satsningar.
          </note>
          <note>
            Då bör man titta på infrastruktursatsningar, till exempel vad
            gäller LNG, hamninfrastruktur och infrastruktur för intermodalitet,
            det vill säga att vi får bättre omlastningsmöjligheter i hamnarna
            gentemot järnväg och andra transportmedel, och framför allt att
            vi kan få kedjan med hållbara transportmedel effektiv. Här behöver
            vi hela tiden ha en dialog med alla aktörer för att komma framåt.
            Det är oerhört viktigt för vårt klimat att vi gör det här genomgripande
            och framför allt lyhört för de verkliga problemen och de viktigaste
            praktiska lösningar som måste till för att det ska vara effektivare
            att transportera via sjöfart och järnväg än via väg. Vi kan inte
            fortsätta att ha runt 85 procent av godstransporterna på väg.
            Det är ohållbart ur klimatperspektiv, men också ur trafiksäkerhetssynpunkt.
            Det sker väldigt många olyckor på våra vägar med de här lastbilsekipagen,
            inte minst beroende på dumpningen inom åkerinäringen.
          </note>
          <note>
            Här tycker jag att det är väldigt intressant att diskutera den
            kilometerskatt som vi har skrivit in i budgeten för i år att vi
            vill utreda. Det är den regionalt baserade kilometerskatten. Det
            har glömts bort lite grann här i debatten under dagen, men det
            är faktiskt så att det är ostkusthamnar som har drivit hårt att
            man vill ha en regionalt baserad kilometerskatt. Då kan man skapa
            zoner som är så pass stora att man till exempel skyddar skogsnäringen
            i Norrland och andra näringar. Man kan då fortfarande köra ganska
            billigt med lastbil mot omlastning till järnväg och sjöfart om
            man vill frakta längre transporter.
          </note>
          <note>
            Det här är en väldigt bra balans för att skydda de inhemska näringarna
            och inte behöva göra undantag för varenda näring, så att man till
            slut inte har någon kilometerskatt. Med en sjyst zonindelning
            i Sverige blir det inte så dyrt att köra inom sin egen zon. Det
            kostar då kanske knappt någonting extra eller inget alls. När
            man sedan kör in i en ny zon kostar det, och kör man in i en tredje
            zon kostar det ännu mer.
          </note>
          <note>
            Det här sättet att lösa frågan skulle göra att vi dels fick bort
            de långväga transporterna, dels kunde gynna både sjöfart och järnväg.
            Det här är ett väldigt klokt förslag ur klimatperspektiv. Jag
            har talat med flera aktörer på motståndarsidan mot kilometerskatt
            som har tyckt att det här har varit väldigt intressant. Jag tror
            att vi kan komma framåt här. Om inte den borgerliga sidan vill
            vara med kommer vi i alla fall att kunna få med oss näringarna
            om vi har en klok och balanserad diskussion. Det är mycket viktigt
            att vi försöker göra det, för vi måste få till klimatstyrmedel
            som styr bort från den mängd med lastbilar vi har på våra vägar.
          </note>
          <note>
            Vi ser tidiga tecken på att vårt klimat är på väg att kunna skena
            om vi inte aktar oss. Vi ser uppvärmningen av världshaven, isavsmältningen
            i Arktis och ett ökat antal skogsbränder. Alla de här sakerna
            är sådana meka ­ nismer som kan göra att vi tappar kontrollen
            om de går igång för mycket, så att vi inte längre lever under
            antropocen, som vetenskapen säger, den geologiska tidsålder vi
            har där människan är den starkaste drivkraften. Vi är så att säga
            planetskötare, trädgårdsmästare över planeten. I det här läget
            kan vi påverka utvecklingen, men om detta fortsätter kommer vi
            inte att kunna göra det. Det är väldigt skrämmande hur fort vi
            ser de här mekanis ­ merna komma igång. Jag läste om det här på
            min biologiutbildning för ungefär 12–15 år sedan och trodde aldrig
            att jag skulle få uppleva det under min livstid. Men jag får se
            det med egna ögon, och det är väldigt skräm ­ mande. Därför är
            det viktigt att vi har klimatåtgärder och följer med den globala
            utvecklingen. Det är mycket omställning som sker nu globalt, och
            vi måste hänga på.
          </note>
          <note>
            Jag vill också lyfta fram det särskilda yttrande vi har i betänkandet.
            Där berör vi tungoljan, som man har diskuterat i Nordiska rådet
            att förbjuda i Arktis. Vi tycker att det är väldigt viktigt att
            regeringen driver på för ett förbud, eftersom tungoljan bildar
            partiklar på isen och gör att isen blir mörkare och att albedot
            förändras, så att värme sugs in i stället för att reflekteras
            till jordskorpan. Det gör också att isen smälter fortare. Det
            är alltså oerhört viktigt att få detta på plats. Det är viktigt
            att regeringen fångar upp den här frågan och stöder de andra i
            att driva på för ett förbud inom IMO mot tungolja. Det skulle
            inte vara negativt om man även införde det på fler områden. Det
            finns också en reservation i betänkandet när det gäller Östersjön
            med avseende på tungoljan.
          </note>
          <note>
            Vi behöver stärka arbetet med att få en fungerande infrastruktur
            i hela Sverige när det gäller hållbara transportmedel. Man har
            gjort studier av transporter mellan Stockholm och Västerås samt
            Örebro för att titta på hur man kan få intermodalitet och en samordnad
            sträcka med sjöfart och järnväg, och man lyckades minska energiförbrukningen
            med nästan 80 procent. För bara sjöfartsalternativet uppgick minskningen
            av koldioxidutsläpp till mellan 15 och 60 procent beroende på
            hur fort man framförde fartygen. Det är oerhört viktigt att vi
            stärker en sådan utveckling och får d en här infrastrukturen på
            plats samt att vi pratar och är lyhörda, vilket jag tycker att
            riksdagen kanske ibland missar. Vi måste prata väldigt marknära
            med dem som är beroende av våra beslut, följa upp och försöka
            hitta de knäckfrågor som behöver lösas.
          </note>
          <note type="speaker">
            Anf. 138 LARS TYSKLIND (L) replik:
          </note>
          <note>
            Fru talman! Jag vill kommentera det här med svaveldirektivet
            lite grann. Vi får väl ha brickorna på rätt ställe. Svavelfrågan
            är egentligen ett otroligt gott exempel på internationellt arbete
            och internationella överenskommelser. Det är inte så att Sverige
            införde något svaveldirektiv ensidigt. Men Sverige var naturligtvis
            med och röstade ja i IMO. Sedan gick det till EU. EU som organisation
            gick delvis före, men vi hade samma krav på oss.
          </note>
          <note>
            Sedan håller jag helt med Emma Wallrup om att den som fångar
            upp det här och inser att det är en affärsmöjlighet har alla möjligheter
            i världen. Det finns nu många svenska idéer som har fångat upp
            detta på ett väldigt bra sätt, egentligen efter vissa konvulsioner
            gällande konsekvenserna. Det som jag tror att de stora kraven
            kommer att gälla är kontroll av systemet. Vi var nere i Göteborgs
            hamn för inte så länge sedan och fick se hur man på Älvsborgs
            fästning hade satt upp en så kallad ”sniffer” för att titta på
            avgaserna. Det hade varit en hel del båtar som kommit med svavelhaltig
            olja. Men man hade bara ringt upp dem och sagt: Vi ser att ni
            har för mycket svavel. Sedan hade det sjunkit dramatiskt. Det
            var nästan noll. Det var ingen som körde in i Göteborgs hamn med
            svavelhaltig olja längre. Det här med kontroll kommer att bli
            den stora frågan.
          </note>
          <note>
            Det var egentligen bara en kommentar. Jag har inga frågor i övrigt.
          </note>
          <note type="speaker">
            Anf. 139 EMMA WALLRUP (V) replik:
          </note>
          <note>
            Fru talman! Lars Tysklind och jag satt i Miljömålsberedningen
            tillsammans när det här beslutet var framme. Vi beredde det i
            Miljömålsberedningen, och alla partier som satt där stod bakom
            Sveriges position. Det var då det här arbetet sattes igång.
          </note>
          <note>
            Som jag sa i mitt huvudanförande var det vi i Östersjöländerna
            som gick före. Det är en region som är större än Sverige.
          </note>
          <note>
            Jag håller absolut med Lars Tysklind om att vi behöver bättre
            kontroll av systemet för att det inte ska vara orättvist fartygen
            emellan på så sätt att de som verkligen ställer om och sköter
            sig får betala och blir utkonkurrerade av de företag som inte
            sköter sig. Jag är helt med på detta. Vänsterpartiet har också
            tidigare reserverat sig på den punkten här i utskottet – vi vill
            ha ett bra sanktionssystem.
          </note>
          <note type="speaker">
            Anf. 140 ROBERT HALEF (KD) replik:
          </note>
          <note>
            Fru talman! Emma från Vänsterpartiet tog upp frågan om kilometerskatt.
            Hon vill fördyra godstransporter och försämra konkurrenskraften
            för lastbilsbranschen.
          </note>
          <note>
            Det är en skatt på avstånd, som ökar transportkostnaderna för
            näringslivet. Dessutom talade du lite mer detaljerat om hur införandet
            ska ske i olika zoner och så vidare. Det är en utredning och ett
            förslag som vi inte har tagit del av och som inte riktigt har
            presenterats.
          </note>
          <note>
            Eftersom det var en så detaljerad beskrivning av dig, Emma, undrar
            jag: Var finns detta förslag om införande av kilometerskatt som
            i detaljer har beskrivits av dig i talarstolen? Har regeringspartierna
            och Vänsterpartiet en dold överenskommelse som ännu inte är offentlig
            när det gäller att införa kilometerskatt?
          </note>
          <note type="speaker">
            Anf. 141 EMMA WALLRUP (V) replik:
          </note>
          <note>
            Fru talman! Det är ingen hemlighet. Det står i budgeten. I den
            senaste budgeten står skrivningen ”regionalt baserad kilometerskatt”.
            Om man inte känner till bakgrunden till skrivningen kan jag förstå
            att det är en ny företeelse som man kanske blir förvånad över.
            Men det är inte något märkligt utan någonting som regeringen nu
            utreder efter vårt budgetsamarbete. Vi har tyckt att det är en
            väldigt bra idé att titta på.
          </note>
          <note>
            Det är en regionalt baserad kilometerskatt. Läs gärna mer om
            den. Det är framför allt bland annat Ostkusthamnar i samverkan
            som har varit pådrivande i detta. Det finns i Österrike, tror
            jag det var. Det handlar om att man zonindelar landet. Det är
            en väldigt bra modell som gör att man inte behöver göra alla undantagen
            för olika näringar men ändå kan skydda den lokala industrin så
            att den är stark och kan bygga en robust ekonomi.
          </note>
          <note>
            Jag tror att vi kommer att behöva ha en diskussion. Det gäller
            särskilt uppe i Norrland där vi funderar på olika kompensationsåtgärder.
            Även om vi lägger en bra zon i Norrland vet jag att de redan från
            början känner sig väldigt klämda, och de har varit på undantag
            så otroligt länge historiskt.
          </note>
          <note>
            För att kunna få många med oss på detta tror jag att vi även
            kommer att behöva diskutera flera åtgärder. Även om man lägger
            en liten pålaga på Norrland blir de väldigt upprörda. Jag har
            precis varit uppe och debatterat frågan där. Det var ändå många
            som var positiva och många inom branschen som själva kan se fördelarna
            med det.
          </note>
          <note>
            Ska vi rädda klimatet måste vi hitta en balans mellan näringarna,
            medborgarna och att nå klimatmålen effektivt. Det är ett väldigt
            smart förslag ur den aspekten.
          </note>
          <note type="speaker">
            Anf. 142 ROBERT HALEF (KD) replik:
          </note>
          <note>
            Fru talman! Jag blev inte klokare av svaret. Jag förstår att
            ni har en agenda inom Vänsterpartiet att beskatta allt som går
            att beskatta utan att ta hänsyn till näringslivets konkurrenskraft,
            tillväxten i landet och så vidare. Men jag ska hålla mig till
            frågan.
          </note>
          <note>
            Det är ett väldigt märkligt svar från din sida. Vi hörde för
            en liten stund sedan företrädare från regeringspartierna. Ingen
            av dem har nämnt att det finns ett förslag som är färdigt om att
            införa kilometerskatt.
          </note>
          <note>
            Du står här och säger först att det är under utredning. Sedan
            säger du att det finns med i något budgetförslag. I vilket budgetförslag
            finns den så kallade kilometerskatten?
          </note>
          <note type="speaker">
            Anf. 143 EMMA WALLRUP (V) replik:
          </note>
          <note>
            Fru talman! Jag kan ta fram det och visa det för dig sedan i
            utskottet. Det är i den senast framlagda budgeten. Det står en
            tydlig skrivning om att regionalt baserad kilometerskatt ska utredas.
            Det är väldigt tydligt och klart. Sedan är det ett nytt begrepp.
            Jag kan förstå att man kanske inte tänker på det om man inte har
            fördjupat sig i begreppet. Men det står tydligt och klart. Det
            kan vem som helst gå in och läsa i senaste budgeten.
          </note>
          <note>
            Det är inte så att Vänsterpartiet är näringsfientligt. Däremot
            vill vi ha en robust ekonomi. Vi vill inte ha en ekonomibubbla
            som spricker. Vi vill inte ha ett globaliserat system som gör
            att vi bygger allt bara för de allra största företagen. Vi vill
            skydda småföretag, lokal produktion, lokala jobb och miljön.
          </note>
          <note>
            Vi behöver bygga vårt näringsliv på ett genomtänkt sätt där vi
            sätter regleringarna precis där de behövs. Det ska inte vara för
            mycket regleringar utan exakt de som behövs för att rädda planeten,
            skydda ekonomin och skydda medborgaren, arbetstagaren, våra barns
            framtid och även våra barn här och nu.
          </note>
          <note>
            Vi behöver ha alla de perspektiven när vi bygger företagspolitik.
            Därför tror vi inte på marknadens fria hand. Det har under de
            senaste åren visat sig vilka otroligt stora olyckor det har blivit
            när vi släppte loss marknaden på klimatområdet, det sociala området
            och vad gäller ekonomin.
          </note>
          <note>
            OECD och väldigt många andra aktörer påtalar att de ökade klyftorna
            och den kapitalkoncentration som skett efter att man avreglerade
            så här mycket är skadlig a såväl för ekonomi som för människa
            och miljö. Vi behöver hitta en ny balans. Det står Vänsterpartiet
            för.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 20 juni.)
          </note>
          <note>
            § 15 Nytt mål för förnybar el och kontrollstation för elcertifikats
            ­ systemet 2017 och Avtal om ändring av avtalet mellan Sverige
            och Norge om en gemensam elcertifikatsmarknad
          </note>
          <note>
            Näringsutskottets betänkande 2016/17:NU20
          </note>
          <note>
            Nytt mål för förnybar el och kontrollstation för elcertifikatssystemet
            2017 (prop. 2016/17:179) och
          </note>
          <note>
            Näringsutskottets betänkande 2016/17:NU25
          </note>
          <note>
            Avtal om ändring av avtalet mellan Sverige och Norge om en gemensam
            elcertifikatsmarknad (prop. 2016/17:187)
          </note>
          <note>
            föredrogs.
          </note>
          <note type="speaker">
            Anf. 144 MATTIAS BÄCKSTRÖM JOHANSSON (SD):
          </note>
          <note>
            Fru talman! Vi debatterar i dag näringsutskottets betänkande
            nr 20 som behandlar nytt mål för förnybar el i elcertifikatssystemet
            och näringsutskottets betänkande nr 25 om avtal med Norge om detsamma
            med en justering i elcertifikatssystemet. Jag vill inledningsvis
            yrka bifall till reservationerna 1 och 2 i näringsutskottets betänkande
            20 och till reservation 1 i betänkande 25.
          </note>
          <note>
            Elcertifikatssystemet är ett stödsystem som är tänkt att stimulera
            så kallade förnybara energislag. Systemet har sedan införandet
            2003 bidragit med ett flertal positiva effekter. Det är speciellt
            kopplat till nyetablerad baskraft i kraftsystemet. Där kunde man
            inled ningsvis uppgradera vattenkraft stationer och även uppföra
            kraftvärmeanläggningar eller komplettera fjärrvärmesystem med
            en turbin för att få kraftproduktion.
          </note>
          <note>
            Men på senare år har det övergått mer till att uteslutande handla
            om subventioner till väderberoende kraftslag och då främst vindkraft.
            Av de elcertifikat som utfärdades under år 2004, i början av systemets
            tillkomst, gick 92 procent till kraftproduktion som var planerbar
            och därmed inte beroende av väderförutsättningarna. Det är en
            nivå som successivt har sjunkit och som under förra året uppgick
            ti ll enbart drygt en tredjedel. I stället är det vindkraften
            som nu erhåller drygt två av tre utfärdade elcertifikat i systemet.
          </note>
          <note>
            Fru talman! Sverigedemokraterna har sedan inträdet i denna kammare
            kritiserat elcertifikatssystemet med de subventioner som främst
            nu riktas mot väderberoende kraftslag. Argumenten som anförts
            är lika aktuella i dag som vid alla tidigare tillfällen.
          </note>
          <note>
            Såväl under alliansåren som under rödgrönt styre har den politiska
            klåfingrigheten lett till att man har pumpat in otaliga subventionsmiljarder
            i det man på ideologisk grund tycker är fint och gott. Det är
            något som är drivkraften bakom den energimarknadskris som har
            uppstått och som tillskapat det överutbud som marknaden inte har
            efterfrågat.
          </note>
          <note>
            Detta leder kanske inte alltid till det som man har tänkt sig
            initialt. De klimatpolitiska konsekvenserna i termer av utsläpp
            av växthusgaser riskerar att bli besvärande, om ambitionen skulle
            vara att just minska dem. Den svenska elproduktionen är redan
            så gott som fri från koldioxidutsläpp då den huvudsakligen består
            av kärn- och vattenkraft som är fossilfria.
          </note>
          <note>
            Konsekvensen av de politiska styrmedlen kan paradoxalt nog leda
            till ökade utsläpp som en följd av större anspråk på naturresurser,
            där exempelvis tillskott av solkraft ger betydligt större utsläpp
            av koldioxid per energienhet ur ett livscykelperspektiv än den
            nivå som redan råder i det svenska kraftsystemet.
          </note>
          <note>
            Det finns ett ökande behov av att bygga ut det svenska kraftnätet.
            Det är en följd av att man ska kunna ta till vara den alltmer
            utspridda sol- och vindkraftsproduktion som partierna bakom energiöverenskommelsen
            vill ska växa fram än mer.
          </note>
          <note>
            Till detta ska även läggas risken för ökade driftstider på våra
            oljekondenskraftverk i effektreserven samt import av kolkraft
            för att klara effektbehovet under kalla vinterdagar.
          </note>
          <note>
            Fru talman! Sverige nettoexporterade el även under 2016. Det
            innebär att Sverige för sjätte året på raken är nettoexportör
            av el. Det är något som partierna bakom energiöverenskommelsen
            har tagit fasta på och uppenbarligen anser är bra.
          </note>
          <note>
            I regeringens proposition föreslås även att kvotplikten framöver
            ska följa med utvecklingen för vår elanvändning. Det kan finnas
            vissa fördelar med det, kan även vi tillstå, men det säkrar även
            att vi oavsett utvecklingen av elanvändningen ska säkerställa
            att vi har ett produktionsöverskott i Sverige som kommer att exporteras
            till andra länder. Det är något som oundvikligen kommer att pressa
            de produktionsanläggningar som befinner sig utanför elcertifikatssystemet
            och som under det kommande decenniet troligen kommer att försätta
            oss i en allvarlig effektkris.
          </note>
          <note>
            Sverigedemokraterna har även här varit det enda parti som återkom
            ­ mande har kritiserat den svenska elexporten, som uteslutande
            är subven ­ tionerad och som för svenskt vidkommande helt och
            hållet saknar ekono ­ miska incitament. Det har helt saknats någon
            form av kritisk ingång eller problematiserande från något annat
            parti här i kammaren.
          </note>
          <note>
            I ett remissvar från Konjunkturinstitutet på Energikommissionens
            betänkande lyfter man fram sina tankar kring den ökade ambitionsnivån
            i elcertifikatssystemet. Man skriver: ”En ambitionshöjning leder
            troligen till ökad elexport, lägre spotpris och högre elpris för
            kvotpliktiga konsumenter i Sverige. På marginalen kommer troligen
            elpriset inom EU att falla. De svenska konsumenterna kommer därmed
            att subventionera elanvändning ­ en hos hushåll och företag inom
            EU utan att det leder till några utsläppsminskningar.”
          </note>
          <note>
            I klartext: Svenska elkonsumenters surt förvärvade slantar kommer
            nu i större omfattning att subventionera elanvändningen hos hushåll
            och företag i länder som Danmark, Finland och Tyskland, som vi
            nettoexporterar el till. Utöver det kommer de att få vara med
            och betala utökningar av överföringskapaciteten för att man ska
            kunna bli av med den kraft som har subventionerats in från första
            början. Det leder inte till några utsläppsminskningar över huvud
            taget, och det leder absolut inte till att leveranssäkerheten
            i vårt kraftsystem långsiktigt stärks.
          </note>
          <note>
            Fru talman! Trots detta väljer nu regeringen med de partier som
            stödjer energiöverenskommelsen att förlänga och höja ambitionsnivån
            i elcertifikatssystemet. Problemen till trots förordar man mer
            av den medicin som skapade problemen från första början.
          </note>
          <note>
            Tiden borde vara kommen för att i stället påbörja avvecklingen
            av elcertifikatssystemet innan konsekvenserna blir alltför stora.
          </note>
          <note type="speaker">
            Anf. 145 BIRGER LAHTI (V):
          </note>
          <note>
            Fru talman! Jag vill börja med att göra en reflektion som kommer
            att ha påverkan på längden på mina debattinlägg i dagens debatter.
            Jag har ju tre stycken som ska avhandlas nu i kväll.
          </note>
          <note>
            Jag var här i går och lyssnade på samtliga partiledare och konstaterade
            att om de nu fixar att göra en samhällsanalys på sju minuter ska
            väl jag kunna göra en beskrivning av mina ställningstaganden gällande
            elcertifikat eller något annat begränsat på mindre tid än så.
          </note>
          <note>
            Här har vi i näringsutskottet varit kreativa och slagit ihop
            debatterna om NU25 och NU20, som handlar om elcertifikatssystem
            och marknaden för dessa.
          </note>
          <note>
            Först till avtalet med Norge och ändringarna i detta. Här vill
            jag bara kort yrka bifall till propositionen. Det är alltså NU25
            jag syftar på.
          </note>
          <note>
            Sedan till betänkande NU20, som handlar om nya mål för förnybar
            el och kontrollstationen för elcertifikatssystemet. Här behöver
            man åtminst ­ one inte tvivla på att det finns politiska skillnader
            i vad de olika partierna vill med elcertifikatssystemet.
          </note>
          <note>
            Regeringen vill enligt överenskommelsen som man gjort med tre
            borgerliga partier höja ambitionsnivån inom elcertifikatssystemet.
            Det är bra och välkommet.
          </note>
          <note>
            Dock är det ju så att världens energianvändning ständigt ökar
            och det fortfarande är kol, olja och gas som dominerar energiproduktionen.
            Mot bakgrund av bland annat att klimatfrågan är vår tids ödesfråga
            är denna utveckling inte hållbar, utan den måste brytas.
          </note>
          <note>
            Jag och Vänsterpartiet vill att Sverige ska vara en föregångare
            i omställningen till ett förnybart energisystem som tar ansvar
            för kommande generationer.
          </note>
          <note>
            Investeringar i det svenska energisystemet är en viktig och nödvändig
            del i miljö ‑ och klimatomställningen i Sverige. Att fokus ligger
            på de förnybara naturresurserna sol, vind, vatten och skog är
            helt nödvändigt för att målet om det ekologiskt hållbara samhället
            ska nås.
          </note>
          <note>
            Därför, fru talman, tycker jag och Vänsterpartiet att det hade
            varit ännu bättre om man hade spänt bågen ytterligare, börjat
            tidigare än 2020 och föreslagit en högre ambitionsnivå än den
            som föreslås i propositionen.
          </note>
          <note>
            Vi tar även upp frågan om torven fortfarande ska finnas med i
            elcertifikatssystemet. Det blir ju lite knepigt om man helt sonika
            kan kalla torv förnybar och använda den till elproduktion. Jag
            kan hålla med om att öppnade torvtäkter ska kunna utvinnas när
            det redan är avvattnat och så vidare, och jag är medveten om torvens
            goda egenskaper vid inblandning i sämre bränslen i kraftverk.
            Men att man inte ger besked om dess utfasning känns lite svagt.
          </note>
          <note>
            Bara lite om industrins del. Industrin drar fördel av ett lågt
            elpris som kan bero på elcertifikatssystemet men behöver själv
            inte bidra alls till detta. Lite tycker man att industrin kanske
            kunde bidra med.
          </note>
          <note>
            För tids vinnande, fru talman, yrkar jag bifall endast till reservation
            3 i betänkandet, som handlar om högre ambitionsnivå.
          </note>
          <note type="speaker">
            Anf. 146 SAID ABDU (L):
          </note>
          <note>
            Fru talman! Uppvärmningen av jorden genom ökade koldioxidutsläpp
            är den främsta framtidsutmaningen för vår generation.
          </note>
          <note>
            Tack vare vattenkraften, kärnkraften och investeringar i förnybar
            el har Sverige en säker och effektiv elproduktion till konkurrenskraftiga
            priser med små utsläpp av växthusgaser. Liberalerna vill värna
            Sveriges klimatsmarta energisystem.
          </note>
          <note>
            Förlängningen av elcertifikatssystemet och stödet till havsbaserad
            vindkraft innebär nya pengar från skattebetalarna till elproduktion
            trots att elmarknaden redan är så mättad att inga nya investeringar
            lönar sig. Liberalerna välkomnar alla former av utsläppsfri elproduktion
            – men den ska byggas när den behövs och på marknadsmässiga grunder.
          </note>
          <note>
            Elcertifikatssystemet innebär att mogen teknologi kommer att
            subven ­ tioneras i ytterligare 30 år fram till 2045. Enligt riksdagens
            utrednings ­ tjänst kan förlängningen av elcertifikatssystemet
            kosta upp till 100 mil ­ jarder kronor beroende på antaganden
            om elprisutvecklingen framgent. Utöver detta tillkommer subventioner
            till havsbaserad vindkraft på upp till tiotals miljarder kronor.
          </note>
          <note>
            Kostnaderna för dessa subventioner kommer i första hand att bäras
            av de elproducenter, framför allt vatten ‑ och kärnkraftsägarna,
            som inte får del av subventionerna. På sikt måste dock kostnaderna
            på ett eller annat sätt bäras av slutkonsumenten.
          </note>
          <note>
            Förslagen i propositionen innebär bland annat att elcertifikatssystemet
            förlängs till 2045 och utökas med 18 terawattimmar till 2030.
            Det finns olika principiella modeller för hur den så kallade kvotkurvan
            i elcertifikatssystemet kan utformas, vilket i sin tur styr när
            den eftersträvade förnybara elproduktionen byggs ut.
          </note>
          <note>
            Propositionen föreslår en linjär kvotkurva för elcertifikaten
            , d etta trots att Energimyndigheten gjorde bedömningen att en
            baktung kvotkurva ger den lägsta kostnaden för elkunden. Liberalerna
            beklagar att regeringen väljer att inte gå på expertmyndighetens
            bedömning.
          </note>
          <note>
            Fru talman! Eftersom all elproduktion i EU ingår i det gemensamma
            handelssystemet EU ETS med en förutbestämd utsläppsbana finns
            det ingen klimatnytta i att förlänga just detta elcertifikatssystem.
            Ökade subventioner av den förnybara elen leder tvärtom till att
            priset på utsläppsrätter sjunker och att lönsamheten för kolkraft
            ökar. Ökade subventioner i Sverige kan således, precis som föregående
            talare har varit inne på, få konsekvensen att omställningen bort
            från fossil elproduktion i övriga Europa försvåras eller åtminstone
            försenas.
          </note>
          <note>
            Även om man bortser från EU ETS och räknar på elcertifikatssystemets
            klimatnytta som en enskild åtgärd blir utsläppsminskningarna små
            medan kostnaderna blir höga jämfört med investeringar eller åtgärder
            i andra sektorer.
          </note>
          <note>
            Fru talman! Visionen för energipolitiken bör vara långsiktig
            och hållbar och syfta till en klimatneutral energiförsörjning,
            med högsta möjliga försörjningstrygghet och energisäkerhet.
          </note>
          <note>
            Energitillförsel skapar nästan alltid någon form av miljöpåverkan.
            Fossila bränslen skadar klimatet och förorenar luften. Kärnkraft
            skapar farligt avfall som måste hanteras. Och även den förnybara
            energin, som inte är en ändlig resurs, kan påverka naturen och
            tära på den biologiska mångfalden.
          </note>
          <note>
            Energisystemets miljö- och klimateffekter ska minskas genom smarta
            energieffektiviseringsåtgärder och en successiv introduktion av
            klimat ­ neutrala energikällor. För att driva på miljöanpassningen
            behövs generella regelverk som innebär att förorenaren betalar;
            vi har föreslagit detta i Libe ­ ralernas budgetmotion. Samhällsekonomiskt
            är det betydligt billigare att bestraffa det som ska bort än att
            subventionera det som ska in.
          </note>
          <note>
            Jag vill avslutningsvis säga att jag beklagar att man har valt
            att lägga fram förslaget om en förlängning av elcertifikatssystemet
            och vill därför yrka bifall till reservation 1 under punkt 1 och
            reservation 4 under punkt 2.
          </note>
          <note>
            (Applåder)
          </note>
          <note type="speaker">
            Anf. 147 ÅSA WESTLUND (S):
          </note>
          <note>
            Fru talman! Jag ska börja med att yrka bifall till utskottets
            förslag i betänkandena NU20 och NU25, som berörs av denna debatt,
            och avslag på samtliga reservationer.
          </note>
          <note>
            I dag debatterar vi den största utbyggnaden av förnybar el i
            Sveriges historia, och det är oerhört roligt att få vara med om
            detta. Konkret handlar det om att riksdagen nu ska ta ställning
            till en proposition där elcertifikatssystemet förlängs till 2045
            och byggs ut med 18 terawattimmar förnybar el till 2030. Det kan
            vara svårt att greppa hur mycket 18 terawattimmar är, men det
            motsvarar ungefär den totala elanvändningen i Stockholms län under
            ett år.
          </note>
          <note>
            Det här förslaget grundar sig på energiöverenskommelsen mellan
            regeringspartierna, Moderaterna, Kristdemokraterna och Centerpartiet,
            där vi kom överens just om att elcertifikatssystemet ska förlängas
            och utökas med nya elcertifikat motsvarande 18 terawattimmar till
            2030.
          </note>
          <note>
            Sveriges energipolitik ska enligt energiöverenskommelsen vila
            på samma tre grundpelare som EU:s energipolitik: ekologisk hållbarhet,
            konkurrenskraft och försörjningstrygghet. Sverige ska ha ett robust
            elsystem med hög leveranssäkerhet, låg miljöpåverkan och el till
            konkurrenskraftiga priser.
          </note>
          <note>
            För oss socialdemokrater utgör den historiska utbyggnad av den
            förnybara elproduktionen som vi debatterar här i dag förstås en
            viktig del av den brygga som behövs för att nå målet om 100 procent
            förnybar elproduktion. Vi vill se en ordnad övergång till 100
            procent förnybart, där kärnkraften successivt ersätts med förnybar
            energi och energieffektivisering. Vi ska ha ett väl fungerande
            elsystem med hög leveranssäkerhet och konkurrenskraftiga priser
            även när kärnkraften är borta.
          </note>
          <note>
            Fru talman! Jobben och välfärden i Sverige är beroende av att
            det finns en god och tillförlitlig tillgång till el till konkurrenskraftiga
            priser. Vår gemensamma möjlighet att klara klimatet och miljön
            är beroende av att vi ställer om till ett mer hållbart energisystem.
            Den omställningen är i sin tur också en förutsättning för vår
            konkurrenskraft och vår möjlighet att utveckla och behålla välfärd
            och jobb i Sverige.
          </note>
          <note>
            Ett tydligt exempel på att tillgången till leveranssäker och
            förnybar el är en viktig konkurrensfördel ser vi i att allt fler
            företag efterfrågar förnybar el, eftersom de ser att deras kunder
            uppskattar att de tar klimatansvar. Vi har till exempel redan
            sett företag som har behov av stora serverhallar förlägga dessa
            i Sverige. En allt större andel förnybar el stärker därmed Sveriges
            attraktionskraft för företag som vill visa att de tar ansvar i
            omställningen till mer förnybart.
          </note>
          <note>
            Sverige har bättre förutsättningar än de allra flesta för att
            bygga ut förnybar energi och förnybar elproduktion genom vår goda
            tillgång till vatten, vind och skog. Sverige ska vara ett föregångsland
            och visa att tydliga klimat- och energipolitiska mål, tillsammans
            med konkreta styrmedel som detta, ger långsiktigt stabila förutsättningar
            för en snabb väg ut ur fossilsamhället. Detta är viktigt för vår
            egen konkurrenskraft och för att vi ska ta vårt eget ansvar för
            kommande generationer.
          </note>
          <note>
            Men det spelar också roll för vår förmåga att påverka andra länder
            att ta klimatansvar och bygga ut det förnybara. Sverige är ett
            viktigt land i det internationella klimatarbetet. Om vi kan fortsätta
            visa på att utbyggnaden av förnybart kan gå hand i hand med konkurrenskraft
            och välfärd kan det få fler länder att också våga investera i
            förnybart.
          </note>
          <note>
            Fru talman! Den utbyggnad av den förnybara elproduktionen som
            vi debatterar i dag är också historisk genom att den samlar ett
            så stort stöd i Sveriges riksdag eftersom den är en d el av energiöverenskommelsen.
            I detta ligger en väldig styrka eftersom det leder till att marknadens
            aktörer kan lita på att systemet kommer att bevaras och vara stabilt
            över tid.
          </note>
          <note>
            Systemet med elcertifikat är inte perfekt. Men i jämförelse med
            många andra stödsystem för förnybar energi i vår omvärld finns
            klara fördelar i att elcertifikatssystemet är marknadsbaserat
            och teknikneutralt och styr konkurrensen mellan kraftslag i anläggningens
            hela livscykel. Dessutom har det varit väldigt kostnadseffektivt.
          </note>
          <note>
            Fru talman! Förslaget innebär en linjär upptrappning med 18 terawa
            t ttimmar med start år 2022, som är det år då möjligheten för
            nya norska anläggningar att få elcertifikat upphör. Detta är ett
            viktigt besked till investerare. Samtidigt ska inga ambitionshöjningar
            göras fram till 2020, utan den utbyggnad som överstiger målet
            till 2020 bör bidra till det nya målet på 18 terawattimmar.
          </note>
          <note>
            Det är viktigt att öka utbyggnaden av den förnybara elproduktionen
            redan nu så att Sverige är bättre rustat inför en eventuell situation
            med försämrad kraftbalans. Förhoppningsvis kommer elektrifieringen
            av inte minst transportsektorn att ta fart, och då kan det bli
            så att elbehovet inte sjunker även om vi lyckas med energieffektiviseringen.
          </note>
          <note>
            En annan viktig aspekt av att fortsätta utbyggnaden nu är att
            elproduk ­ tionssystemet ytterligare diversifieras och därmed
            bidrar till ökad försörjningstrygghet. Elproduktionen i Sverige
            i dag är starkt beroende av kärnkraft och vattenkraft. Detta innebär
            att det, när tillgången i kärnkraftsanläggningarna är låg eller
            när det är torrår, finns behov av annan elproduk ­ tion. Där kan
            den förnybara elproduktion som drivs fram inom elcertifikatssystemet
            spela en viktig roll.
          </note>
          <note>
            En jämn utbyggnadstakt underlättar också för branschen eftersom
            det skulle kunna leda till kompetensförsörjningsproblem om utbyggnaden
            ska stå stilla i flera år och sedan snabbt komma igång igen.
          </note>
          <note>
            Fru talman! Med det här förslaget genomförs också åtgärder för
            att snabbare kunna rätta till de obalanser vi ser på marknaden.
            Vi tidigarelägger efterfrågan på elcertifikat motsvarande tre
            terawattimmar av den reserv av elcertifikat som funnits sedan
            vi gick samman med Norge och lägger ut dem 2018 och 2019 för att
            ge en bättre balans mellan utbud och efterfrågan på elcertifikat.
          </note>
          <note>
            Vi bedömer också att en förlängning av systemet gör att risken
            för en eventuell priskollaps omhändertas, om målet till 2020 medför
            ett överutbud. Med den här utbyggnaden av systemet finns det också
            möjlighet att i god tid besluta om hur elcertifikatssystemet ska
            avslutas.
          </note>
          <note>
            En fråga som diskuterats livligt är nämligen behovet av en stoppregel
            i någon form. Avsaknaden av en stoppregel kan leda till ett överutbud
            av elcertifikat och därmed en priskollaps. Risken för en sådan
            kan påverka nya investeringar och även måluppfyllelsen.
          </note>
          <note>
            Norge har redan en stoppregel som innebär att inga nya anläggningar
            som tas i drift efter den 31 december 2021 kan godkännas för tilldelning
            av elcertifikat. I det här förslaget föreslås att en stoppmekanism
            för det nya målet 2030 bör beslutas senast vid utgången av 2020.
          </note>
          <note>
            Innan dess ska Energimyndigheten på regeringens uppdrag analysera
            och ge förslag till hur en sådan mekanism ska utformas. För- och
            nackdelar med två möjliga utformningar bör särskilt analyseras,
            nämligen införandet av en volymrelaterad stoppmekanism jämfört
            med införandet av en tidsgräns.
          </note>
          <note>
            Fru talman! Propositionen innehåller också förslag som underlättar
            för en elektrifiering av fordonsflottan. Dessa förslag på förenklingar
            innebär att till exempel en fastighetsägare som levererar el till
            en laddstation inte längre blir kvotpliktig utan att kvotplikten
            i stället flyttas till ett tidigare försäljningsled – en viktig
            förenkling som förhoppningsvis kan bidra till att det blir mer
            attraktivt att köra elbil.
          </note>
          <note>
            Elcertifikatssystemet är gemensamt med Norge, och vi är överens
            med dem om hur systemet ska utvecklas. Denna överenskommelse finns
            också med i det avtal med Norge som vi också behandlar i denna
            debatt.
          </note>
          <note>
            Sammantaget innebär förslaget om förlängning och nytt mål om
            18 terawattimmar för elcertifikatsystemet och avtalet med Norge
            att elmarknadens aktörer nu får tydlig information om vad som
            kommer att gälla framöver.
          </note>
          <note>
            Fru talman! Jag är stolt över att Sverige fortsätter att bygga
            ut det förnybara, både för att jag gillar förnybart och för att
            jag gillar produktionsutveckling och innovationer. För Sverige
            som land är det oerhört viktigt att ligga i framkant i allt som
            rör grön teknik och grön omställning. Är det något som vi vet
            om framtiden så är det att behovet av och efterfrågan på grön
            teknik världen över kommer att öka. För att klara Sveriges konkurrenskraft,
            och därmed jobben och välfärden, måste vi som land fortsätta att
            investera i ny grön teknik.
          </note>
          <note>
            (Applåder)
          </note>
          <note>
            I detta anförande instämde Mattias Jonsson och Anna-Caren Sätherberg
            (båda S).
          </note>
          <note type="speaker">
            Anf. 148 MATTIAS BÄCKSTRÖM JOHANSSON (SD) replik:
          </note>
          <note>
            Fru talman! Åsa Westlund tog upp att detta är den största utbyggnaden.
            Hon talade bara om hur mycket elenergi som denna ambitionshöjning
            innebär. Det är väldigt länge sedan Sverige hade problem att försörja
            sig självt på energi. Nu är det sjätte året i rad som Sverige
            är nettoexportör av el. Det kommer att förstärkas ännu mer.
          </note>
          <note>
            Jag har tidigare ställt frågor just om de ekonomiska incitamenten.
            De är kanske sekundära för vissa, som menar att man kan hantera
            andras pengar på ett mindre ansvarsfullt sätt. Men om man ser
            på vårt lands behov handlar det inte om att kunna försörja oss
            energimässigt, utan den stora utmaningen är effektsituationen
            vintertid, när det är mörkt och kallt och vi har ett stor t effektbehov.
          </note>
          <note>
            Man kan fundera på vad denna förändring kommer att innebära effektmässigt
            för Sverige. På vilket sätt kommer elcertifikatssystemet att styra
            mot en bibehållen eller ökad leveranssäkerhet? Det skulle vara
            intressant att få svar på detta.
          </note>
          <note>
            Utöver detta kommer de anläggningar som ligger utanför elcertifikatssystemet
            att ha det mer besvärligt ekonomiskt. Där har vi anläggningar
            som uteslutande har en hög kapacitetsfaktor. De anläggningar som
            förs in i elcertifikatssystemet har en väldigt låg kapacitetsfaktor.
            Då är en fråga till Åsa Westlund: Hur tror man att den genomsnittliga
            kapacitetsfaktorn kommer att utvecklas under den här tiden?
          </note>
          <note type="speaker">
            Anf. 149 ÅSA WESTLUND (S) replik:
          </note>
          <note>
            Fru talman! Tack, Mattias Bäckström Johansson, för frågorna!
            Jag tror att jag talade mycket om leveranssäkerhet i mitt anförande
            och om hur utbyggnaden av förnybart bidrar till det genom att
            diversifiera vårt energisystem och också stå för en annan typ
            av elproduktion än vatten och kärnkraft. Det är inte alltid som
            kärnkraften finns tillgänglig, och det är inte alltid som vi har
            mycket vatten i vårmagasinen. Då behöver vi också annan kraft.
          </note>
          <note>
            De kärnkraftverk som vi har i dag kommer inte att finnas för
            evigt. Jag konstaterar att Sverigedemokraterna inte har några
            svar på hur den svenska energiförsörjningen ska tryggas på sikt.
            I stället sätter ni allt ert hopp till ny kärnkraft – att elen
            ska bli så dyr för konsumenterna att det kan byggas ny kärnkraft.
            Detta gör ni samtidigt som kärnkraftsägarna själva menar att nya
            reaktorer i Sverige är en icke-fråga som är överspelad av såväl
            teknologiutvecklingen som ekonomiska realiteter.
          </note>
          <note>
            Med dagens regler byggs det ju ingen ny kärnkraft, knappast ens
            om elcertifikatssystemet tas bort. Min fråga till dig, Mattias
            Bäckström Johansson, är därför: Vad är egentligen er lösning?
            Fäster ni allt ert hopp vid att de små forskningsinsatser som
            vi gör ska lösa problemet? Vad gör ni om den forskningen inte
            löser problemet?
          </note>
          <note type="speaker">
            Anf. 150 MATTIAS BÄCKSTRÖM JOHANSSON (SD) replik:
          </note>
          <note>
            Fru talman! Det var väl inte mycket till svar om hur man ser
            på att den genomsnittliga kapacitetsfaktorn sjunker. Kommer det
            att påverka leveranssäkerheten? Man sätter sitt hopp till anläggningar
            som har extremt låg kapacitetsfaktor, som man inte heller kan
            kontrollera. Det är skillnaden. Om man ska upprätthålla en hög
            leveranssäkerhet måste vi ha en bibehållen nivå på kapacitetsfaktorn,
            så att vi kan styra och veta att den kan ligga på den nivån. Styr
            vi enbart mot väderberoende kraftproduktion kommer vi inte att
            kunna kontrollera detta. Då får vi en försämrad leveranssäkerhet.
          </note>
          <note>
            Det finns ingen mekanism i förslaget som säkerställer att vi
            i framtiden kan ha en hög leveranssäkerhet. Tvärtom kommer vi
            här att attackera de anläggningar som har en hög kapacitetsfaktor
            och försätta oss i en beklaglig situation, där vi riskerar att
            få stora effektbrister och tvingas hantera knapphetssituationer
            genom att koppla bort delar av elnätet. Detta är inte den framtid
            som vi i Sverigedemokraterna vill se när det gäller hur vi ska
            hantera detta.
          </note>
          <note>
            Det byggs i dag inga anläggningar som inte får subventioner.
            Detta har man sett till på politisk väg genom att ha ett lågt
            marknadspris. Då tvingas man ha någon form av extra ersättning
            för att kunna bygga. Problemet nu är att det inte finns någon
            styrning i riktning mot vad man vill. Ska man få detta på rätt
            köl framöver måste man styra i riktning mot att ha en fortsatt
            hög leveranssäkerhet och lösa vårt lands bekymmer när det gäller
            kraftsystemet. Då handlar det om att kunna lösa situationen vintertid
            när det är kallt och vi har högt effektbehov. Det måste också
            finnas en koppling mellan pris och kostnad.
          </note>
          <note>
            Återigen ställer jag frågan: På vilket sätt tror man att elcertifikatssystemet
            kommer att kunna bidra till en bibehållen leveranssäkerhet eller
            en högre leveranssäkerhet? Man kan ju inte sätta sitt hopp till
            anläggningar som är väderberoende. Man kan ju inte se till att
            de producerar när behovet finns.
          </note>
          <note type="speaker">
            Anf. 151 ÅSA WESTLUND (S) replik:
          </note>
          <note>
            Fru talman! Tack, Mattias Bäckström Johansson, för en ytterligare
            fråga! Jag konstaterar att du inte svarade på min.
          </note>
          <note>
            Det är också uppenbart att Sverigedemokraterna inte ser några
            risker med kärnkraft. Inte ens nu, när säkerhetsläget i världen
            ser ut som det gör, ser ni några risker med kärnkraften.
          </note>
          <note>
            För mig är kärnkraften något som vi bör ersätta med bättre lösningar
            om vi har möjlighet, och nu har vi den möjligheten. Då ska vi
            utnyttja den.
          </note>
          <note>
            I Sverigedemokraternas värld finns kärnkraften alltid där. Den
            bara tickar och går. Den ställs aldrig inför nya utmaningar. Detta
            är ju inte riktigt den erfarenhet vi har. Ibland står reaktorerna
            stilla. Vi har också successivt upptäckt att det behövs nya säkerhetskrav.
            Det är också detta som har gjort att en del reaktorägare i Sverige
            har sagt att de inte är beredda att investera de pengarna.
          </note>
          <note>
            Sådant kan ju hända igen, Mattias Bäckström Johansson. Då står
            du där med din tillit till att kärnkraften ska lösa problemet.
          </note>
          <note>
            I vilket fall som helst kommer de reaktorer som vi har i dag
            inte att finnas för evigt. Det byggs ingen ny kärnkraft i världen
            i dag utan stora statliga stöd, och jag har inte sett Sverigedemokraterna
            satsa något i sin budget på att bygga ny kärnkraft i Sverige.
          </note>
          <note>
            (Applåder)
          </note>
          <note type="speaker">
            Anf. 152 LARS HJÄLMERED (M):
          </note>
          <note>
            Fru talman! För lite drygt ett år sedan var den stora energipolitiska
            frågan kärnkraftens framtid. Vi kunde då i medierna läsa oroande
            beskrivningar om att risken var att all kärnkraft i Sverige skulle
            stängas inom loppet av de kommande tre till fyra åren, alltså
            närmare 40 procent av den svenska elproduktionen. Det var en kombination
            av låga elpriser, höga kostnader och framför allt en hög beskattning.
            Framför sig hade man stora investeringsbehov. Det gjorde det utmanande
            för kärnkraften. Det väcktes också med rätta frågor: Kommer vi
            att kunna ha ett tryggt och välfungerande elsystem i Sverige i
            framtiden?
          </note>
          <note>
            Regeringen hade inte förmåga att riktigt hantera den här utmaningen
            själva och valde i stället att bjuda in till förhandlingar. Efter
            ett antal må ­ naders diskussion och förhandling enades vi om
            en viktig och klok energi ­ överenskommelse.
          </note>
          <note>
            Den innehåller ett antal olika delar. Låt mig peka på ett par.
            Vattenkraften ska stärkas genom att juridiken ändras och vattenkraftsbeskattningen
            sänks ganska radikalt. Kärnkraftsskatten ska tas bort. Reglerna
            för kärnavfall ska ändras, så att vi kan ha kärnkraft under överskådlig
            tid. Vi ska ta vara på möjligheten att bygga ut mer ny förnybar
            energi. Ett mål för energieffektivisering tas fram. Vi ska bygga
            ut elnät och ta vara på teknikmöjligheter.
          </note>
          <note>
            Med energiöverenskommelsen har fem partier löst ett antal viktiga
            och lite mer akuta utmaningar för Sverige och det svenska elsystemet,
            som handlar om kärnkraftens framtid, situationen för vattenkraft
            och kopplingen till dagens diskussion. Hur ska villkoren se ut
            för enskilda människor eller företagare som funderar på att investera
            i viktig ny förnybar energi i Sverige?
          </note>
          <note>
            Fru talman! Det är i ljuset av detta man ska se dagens debatt
            om elcertifikat och ett avtal mellan Sverige och Norge. Med de
            beslut vi kommer att ta i nästa vecka fullföljer vi en viktig
            och avgörande del av energiöverenskommelsen. Jag yrkar därför
            bifall till utskottets förslag i betänkandena NU20 och NU25.
          </note>
          <note>
            Med detta sagt vill jag också peka på några kommande utmaningar.
            Även om vi har löst ett par saker nu tror jag att vi har att fortsätta
            den energipolitiska diskussionen. Jag vill passa på att peka på
            åtminstone tre områden som jag tror är viktiga för oss framåt.
          </note>
          <note>
            Det första handlar om att få avsättning för el som produceras
            i Sverige. Med mer produktion och med en pågående effektivisering
            kommer det behovet att finnas. Det kan handla om en utökad industriell
            produktion i Sverige av saker som bilar eller batterier. Det kan
            handla om en tilltagande elektrifiering, till exempel av transportsektorn.
            Men det handlar naturligtvis också om en ökad överföringskapacitet
            för att kunna sälja el som produceras i Sverige till andra länder.
          </note>
          <note>
            Det andra är att jag tror att vi kommer att behöva resonera mer
            kring frågor om elkvalitet och försörjningstrygghet. Människor
            och företag ska kunna förvänta sig att vi har ett välfungerande
            system, att elen finns där och att systemet fungerar – och det
            med rätta. Energi kommer inte att vara något problem. Men vi ska
            vara ärliga och säga att det är en framtida diskussion vi har
            när det gäller effekt, frekvens och spänningshållning. Det är
            också kopplat till affärsmodeller och hur man tar betalt.
          </note>
          <note>
            Fru talman! Det tredje jag vill lyfta fram handlar om teknikutveckling.
            Vi kan se exempel i energibranschen. Men vi kan också blicka utanför
            detta och titta på fordon, mobiltelefoner eller annat. Då kan
            vi se just vad duktiga ingenjörer kan göra genom innovation och
            utveckling. Det är rimligt att anta att vi kommer att se mer av
            den typen av utveckling också i energibranschen framgent. Däremot
            kanske vi inte alltid ska räkna med det politiskt. Politiker kanske
            inte heller ska peka ut exakta lösningar. Men jag menar att vi
            har en avgörande roll att stå redo för det som kommer. Teknik
            och sådant som kan skaka om branscher och sammanhang och som rimligen
            kommer i energibranschen kommer sannolikt att få effekter på till
            exempel ett svenskt skattesystem och andra lagar och regler. Det
            blir en viktig uppgift och diskussion som vi har framför oss.
          </note>
          <note>
            Efter att vi enades om energiöverenskommelsen har vi ändrat villkoren
            för att Sverige ska kunna ha kärnkraft under en överskådlig tid.
            Vi beslutar nu om en kraftfull utbyggnad av ny förnybar energi.
            En stor sak vi har framför oss, skulle jag säga, under resten
            av året handlar om vattenkraften. Skattefrågan är i praktiken
            löst. Kvar är juridiken, regleringen. Moderaternas tydliga ingång
            i detta är att stärka vattenkraften. Det är det mest ansvarsfulla
            och det vi behöver i kombination med det andra för att just hushåll
            och företag ska få det trygga elförsörjningssystem som de ska
            kunna räkna med.
          </note>
          <note>
            (Applåder)
          </note>
          <note>
            I detta anförande instämde Hans Rothenberg (M).
          </note>
          <note type="speaker">
            Anf. 153 MATTIAS BÄCKSTRÖM JOHANSSON (SD) replik:
          </note>
          <note>
            Fru talman! Jag lyfte i mitt anförande just de bristande ekonomiska
            incitamenten kring den elexport som Sverige har haft under sex
            år i följd. Under senare år har det inneburit att vi säljer el
            till ungefär hälften av dess produktionskostnad. Denna förlustsnurra
            vill nu Moderaterna och övriga partier i energiöverenskommelsen
            utifrån rådande förutsättningar nästan fördubbla. De vill växla
            upp den och skala upp den ännu mer.
          </note>
          <note>
            Det hade varit lite intressant att höra hur Moderaterna och Lars
            Hjälmered tänker och resonerar kring Sveriges subventionerade
            elexport.
          </note>
          <note>
            Enbart de direkta kostnaderna för ambitionshöjningen beräknas
            till ungefär 60 miljarder kronor, som då alltså till stor del
            slumpas bort genom en subventionerad export. Till de 60 miljarder
            kronorna kommer också tillkommande investeringar i omfattande
            nätutbyggnader för att kunna få upp överföringskapaciteten, då
            kapacitetsfaktorn är väldigt låg i den kraft som man kommer att
            leverera in.
          </note>
          <note>
            Att vissa partier inte ser några problem med att hantera andras
            pengar undermåligt må kanske vara fullt förståeligt. Men det finns
            en fråga man kan ställa sig gällande de planekonomiska inslagen:
            Finns det någon bortre gräns för Moderaterna och Lars Hjälmered
            för vad man kan gå med på? Har man tangerat den nu, eller är man
            beredd att ta detta ytterligare ett steg längre?
          </note>
          <note type="speaker">
            Anf. 154 LARS HJÄLMERED (M) replik:
          </note>
          <note>
            Fru talman! Jag tycker att det är rimligt att använda Mattias
            Bäckström Johanssons och andra skattebetalares pengar till exempel
            till forskning och till demonstration av teknik. Det är rimligt
            i en hel del fall att använda dem till att få in ny teknik på
            marknaden.
          </note>
          <note>
            Fru talman! Jag vill komma tillbaka till det läge vi hade i Sverige
            för lite drygt ett år sedan, när det var en diskussion om detta:
            Kommer vi att ha kärnkraft kvar över huvud taget? Det var någonstans
            där som hela diskussionen mellan partierna började. Och vi landade
            i en samlad uppgörelse om detta. Det handlar – om jag ska vara
            ärlig – också om att man ger och tar. Politik – låt oss vara ärliga
            – handlar just om pragmatik och vision. Man ska stå stadigt i
            sitt parti och i sin egen uppfattning. Sedan gäller det att kunna
            kompromissa för att nå resultat. Ett exempel på detta är att vi
            tydligt gör förändringar vad gäller den svenska kärnkraften.
          </note>
          <note>
            Jag kan notera att den avveckling av kärnkraftsskatten som nu
            kommer är långt mycket snabbare än vad Sverigedemokraterna har
            föreslagit. Vi ser till att förändra förutsättningarna på riktigt.
            Min ambition är att vi gemensamt, dessa fem partier, ska kunna
            göra någonting bra för vattenkraften för att stegvis stärka den.
            Som en viktig del har vi att ta vara på ny förnybar energi. Då
            handlar det om att ge och ta. Jag står bakom detta, för jag tror
            att det långsiktigt är rätt för Sverige.
          </note>
          <note>
            Vi ser att aktörer i energibranschen med rätta väcker en del
            frågor: Hur ser framtida marknadsmodeller ut? Man kan ha synpunkter
            på detaljer i den här uppgörelsen. Men det visas också en erkänsla
            till mig och andra som har varit med i detta arbete. Det ger en
            politisk långsiktighet och stadga. Det tror jag är bra för Sverige.
          </note>
          <note type="speaker">
            Anf. 155 MATTIAS BÄCKSTRÖM JOHANSSON (SD) replik:
          </note>
          <note>
            Fru talman! Det rör väl inte riktigt det som kanske är intressant
            i sådana fall. Hur hållbart är det att skala upp en sådan här
            verksamhet?
          </note>
          <note>
            Sverigedemokraterna har absolut inget emot att vi exporterar
            el. Det ska ändå finnas ekonomiska incitament. Lars Hjälmered
            har lite varit inne på att det mest naturliga är att kraftigt
            kunna öka elanvändningen i Sverige, hitta avsättning för det och
            kanske exportera el i form av andra produkter än just som en råvara.
          </note>
          <note>
            Men utöver att det är dåliga ekonomiska incitament för subventionerna
            riskerar planerbar kraftproduktion att slås ut. Frågan är vad
            man har vunnit om man har lagt vissa kostnader som har funnits
            för vattenkraft och kärnkraft på elkonsumenterna. Sedan driver
            man upp subventionerna, som får betalas av elkonsumenterna. Och
            sedan kanske man slår ut de anläggningar som behövs. Då kommer
            man ju att få vara med och betala i alla dessa led utan att det
            blir någon högre leveranssäkerhet eller förbättrad driftssäkerhet.
            Det har tvärtom funnits enorma samhällskostnader för att se till
            att sammantaget försämra leveranssäkerheten i det svenska kraftsystemet.
          </note>
          <note>
            Det är denna styrning som saknas. Det ska inte vara något enskilt
            kraftslag eller energislag som är extra viktigt eller som man
            ska lyfta ut eller som man vill bygga av rent ideologiska principer
            eller på grund av dogmatiska ingångar. Det är en god leveranssäkerhet
            vi vill ha. Men det finns det ingen styrning mot här. Den saknas
            helt och hållet.
          </note>
          <note>
            Det blir intressant att se vad som kommer att hända under det
            närmaste decenniet, om det kommer att tryckas ut ytterligare anläggningar.
            Där tycker jag att en intressant fråga till Lars Hjälmered och
            Moderaterna är: Är man beredd att ompröva elcertifikatssystemet
            i dess helhet eller just ambitionsnivån om man till exempel kan
            se att detta leder till ytterligare nedläggningar som kommer att
            hota leveranssäkerheten i Sverige?
          </note>
          <note type="speaker">
            Anf. 156 LARS HJÄLMERED (M) replik:
          </note>
          <note>
            Fru talman! En ingången uppgörelse gäller. Den ska vi naturligtvis
            hedra och fullfölja. Låt oss blicka tillbaka åtta tio år i tiden!
            Då såg läget på svensk och europeisk el- och energimarknad helt
            annorlunda ut. Energibolagen skar närmast guld med täljkniv. Det
            har skett ett totalt omkast. Jag tror att det måste sjunka in
            hos oss beslutsfattare. Det kan komma kast och ändringar som vi
            måste ha beredskap för.
          </note>
          <note>
            Den uppgörelse som vi har gjort och som ligger till grund för
            dagens beslut handlar också om att titta på dagens situation.
            Det är utmaningar i kärnkraften. Det är strategiskt rätt att stärka
            vattenkraften och att bygga ut den förnybara energin. Då löser
            vi ett antal utmaningar och ger gemensamma besked om vad som kommer
            att gälla framåt.
          </note>
          <note>
            Betyder det att vi har löst alla utmaningar? Nej, jag tror faktiskt
            inte det. Jag var i mitt anförande inne på detta med teknik och
            sådant som kommer framöver och avsättningen av el. Jag tror att
            vi behöver ha en diskus ­ sion kring elnät och elnätsutbyggnad
            och framför allt en diskussion om näringspolitiska villkor. Om
            vi menar allvar med att industrin är viktig måste vi kanske ha
            mer diskussion. Hur kan vi få en ökad industriproduk ­ tion i
            Sverige? Det handlar om att kunna använda möjligheterna mer. Det
            gäller också diskussionen om elektrifiering av transportsektorn.
          </note>
          <note>
            Vår ingång i Moderaterna är att det är rätt att kunna använda
            olika typer av stöd och subventioner. Långsiktigt ska man klara
            sig på egna meriter. Vi tycker att man behöver olika produktionsslag,
            som vattenkraft, kärnkraft och olika typer av ny förnybar energi.
          </note>
          <note>
            Jag tycker ibland att det hos Mattias Bäckström Johansson andas
            att man gärna värnar kärnkraften men närmast har en fientlighet
            kring nya tekniska framsteg. Det är per definition dåligt med
            solenergi, vindkraft eller andra tekniska framsteg som sker på
            detta område. Jag värjer mig mot det. Med den teknikoptimism som
            jag har tycker jag att vi ska främja all typ av teknisk utveckling.
            Sedan har vi ett ansvar att se på skattesystem och annat. Hur
            kan vi få ett system att funka? Det är vår inriktning.
          </note>
          <note type="speaker">
            Anf. 157 LISE NORDIN (MP):
          </note>
          <note>
            Fru talman! Jag är väldigt glad att riksdagen nu står bakom att
            förlänga elcertifikatssystemet till 2030 och höja ambitionsnivån.
            Elcertifikatssystemet låter väldigt tekniskt, men det som det
            här handlar om är att vi nu säkerställer förutsättningarna för
            utbyggnaden av förnybar energi under lång tid framöver.
          </note>
          <note>
            Elcertifikatssystemet är ett teknikneutralt stöd som går till
            förnybar elproduktion såsom vindkraft, vattenkraft, bioenergi
            och solenergi. Man kan säga att det här systemet har varit ryggraden
            i utbyggnaden av förnybar el i Sverige sedan införandet 2003.
          </note>
          <note>
            Miljöpartiet har alltid varit positivt till elcertifikatssystemet,
            men vi har återkommande i riksdagen sedan införandet föreslagit
            högre ambitionsnivåer. Det är väldigt positivt att partierna nu
            har enats om en förlängning efter år 2020.
          </note>
          <note>
            Det här innebär ytterligare 18 te rawattimmar under perioden
            2020− 2030. För att ge en jämförelse så g er vindkraften i dag
            ungefär 16 terawattimmar totalt sett, så detta är alltså ytterligare
            en satsning på förnybar energi som kommer att leverera mer än
            den existerande vindkraftsproduk ­ tionen. Det här beslutet är
            därmed en viktig pusselbit i omställningen till 100 procent förnybar
            energi.
          </note>
          <note>
            Målet i elcertifikatssystemet är inte ett mål likt en vision
            utan ett finansieringsmål. Det mål som nu sätts om 18 terawattimmar
            ytterligare innebär att elcertifikatmarknaden säkerställer att
            så mycket kommer att byggas. Är det många som bygger blir det
            lägre ersättning, och är det få som bygger blir det en högre ersättning.
            Det är alltså ett marknadsbaserat system som styrs av utbud och
            efterfrågan på förnybar el.
          </note>
          <note>
            Sedan införandet av elcertifikatssystemet 2003 till det befintliga
            slutmålet 2020 har det i systemet byggts 30 terawattimmar. Slår
            man ut det per år blir det alltså en utbyggnadstakt på 1,2 terawattimmar.
            Att vi nu förlänger systemet med 18 terawattimmar på tio år innebär
            en utbyggnadstakt på 1,8 terawattimmar per år. Det innebär alltså
            att vi höjer utbyggnadstakten av förnybar elproduktion i Sverige,
            och det innebär också att det beslut vi nu diskuterar är den enskilt
            största satsningen på förnybar elproduktion i Sveriges historia.
          </note>
          <note>
            En viktig detalj som diskuterats är den så kallade kvotkurvan
            för den nya utbyggnaden, alltså takten. Ska den förnybara elproduktionen
            byggas tidigt , 2020 , eller i slutet , 2030?
          </note>
          <note>
            Energimyndigheten föreslog en så kallad baktung kurva som innebär
            att utbyggnaden skulle vänta till närmare 2030. Det skulle innebära
            att framför allt vindkraftsbranschen fick svåra förutsättningar:
            först stoppa utbyggnaden ett antal år och sedan bygga upp kompetensen
            igen.
          </note>
          <note>
            Detta skulle riskera den svenska kompetensen på området, och
            även uppfyllandet av målet om förnybar energi skulle riskeras.
            Dessutom behövs den förnybara elproduktionen i närtid. Hur snabbt
            vi bygger ut den förnybara energin avgör förstås takten i hur
            snabbt vi når målet om 100 procent förnybar energi.
          </note>
          <note>
            Miljöpartiet har varit tydliga med att vi inte vill senarelägga
            utbyggnaden av förnybart. Tvärtom måste vi ha utbyggnad av förnybart
            i närtid. Jag är därför glad att partierna i det här förslaget
            har enats om en så kallad linjär kvotkurva. Det innebär alltså
            en tidigareläggning av utbyggnaden jämfört med det förslag som
            vi diskuterade inledningsvis.
          </note>
          <note>
            De människor och företag som äger vindkraften har haft en tuff
            period ett tag på grund av låg lönsamhet på marknaden. De som
            gjort tidiga investeringar när tekniken var dyrare har hamnat
            i kläm i takt med teknikutvecklingen. Självklart är de tidiga
            investerarna viktiga i varje ny bransch för att utveckla tekniken.
            Priserna på elcertifikat har varit väldigt låga, och därför finns
            det ett stort elöverskott i systemet. Det är helt enkelt fler
            som byggt än vad man räknat med.
          </note>
          <note>
            I den proposition som nu debatteras hanteras den så kallade ingående
            reserven. En stor del av det befintliga överskottet tas bort,
            vilket ger en bättre lönsamhet för dem som gjort tidiga investeringar.
            Därmed säkrar vi goda förutsättningar för både existerande och
            kommande investeringar i förnybar elproduktion.
          </note>
          <note>
            Herr talman! Fyra av tio kärnkraftsreaktorer stänger nu ned för
            att de inte längre är lönsamma med nya säkerhetskrav. Den elproduktion
            som därmed fasas ut kompenseras med råge av det elöverskott som
            finns tack vare utbyggnaden av förnybar elproduktion.
          </note>
          <note>
            Exakt när de kvarvarande reaktorerna stänger ned vet vi i dag
            inte. För att säkerställa att Sverige fortsatt har ett robust
            elsystem behövs en buffert med förnybar elproduktion. Därför är
            det bra att vi nu ger förutsättningar för en kraftig utbyggnad
            så att vi har den kompetens och den buffert som behövs när kärnkraften
            faller ifrån.
          </note>
          <note>
            Som sagt är elcertifikatssystemet ett stöd till förnybar energi.
            Därför är det ologiskt att torv för elproduktion får del av detta
            stöd. Torv är inte förnybart. Tyvärr väljer Centerpartiet att
            värna förbränning av torv och har inte velat utesluta torven ur
            elcertifikatssystemet.
          </note>
          <note>
            Torv har en klimatpåverkan både vid utvinningen ur våtmarker
            och vid förbränning. Det finns en inkonsekvens i att energitorv
            ges stöd som förnybart i Sverige men i EU klassas som fossilt
            och därmed betalar för sina klimatutsläpp i EU:s utsläppshandelssystem.
          </note>
          <note>
            Jag kan konstatera att torven i dag är en liten del av elcertifikatssystemet
            och förhoppningsvis fortsatt minskande. Vad de fem partierna enats
            om i förslaget är att fortsatt bevaka frågan om torvens roll i
            elcertifikatssystemet.
          </note>
          <note>
            Det finns två partier som här föreslår att avveckla stödsystemet
            till förnybar energi – Liberalerna och Sverigedemokraterna. Det
            är till och med så att Liberalerna hoppade av energiförhandlingarna
            för att de inte accepterade en fortsatt satsning på förnybart.
            Det är olyckligt för Sverige.
          </note>
          <note>
            Förnybar energi som vindkraft är den billigaste elproduktionen
            som kan byggas i Sverige. Elpriserna är i dag så låga att det
            är svårt att få lönsamhet i någon ny elproduktion, men vindkraft
            med elcertifikat är den mest konkurrenskraftiga och billiga elproduktion
            som kan byggas i Sverige.
          </note>
          <note>
            Energimyndigheten har beräknat att elcertifikatssystemet är en
            vinstaffär för både företag och hushåll. Det lilla påslaget med
            elcertifikat kompenseras med råge av att ny elproduktion till
            låga elpriser levereras till elmarknaden.
          </note>
          <note>
            Det är oklart hur Liberalerna och Sverigedemokraterna vill säkerställa
            fortsatta investeringar i ny elproduktion. Vad är deras alternativ
            när de säger nej till det som är mest kostnadseffektivt?
          </note>
          <note>
            Det går inte att bromsa in i framtiden. Sverige har fantastiska
            möjligheter när det gäller förnybar energi, och med dagens debatt
            och beslut tar vi ett avgörande steg för att nå målet om 100 procent
            förnybart.
          </note>
          <note>
            (Applåder)
          </note>
          <note type="speaker">
            Anf. 158 RICKARD NORDIN (C):
          </note>
          <note>
            Herr talman! I går debatterade vi det nya klimatramverket, som
            vi också fattade beslut om i dagens votering, med nya klimatmål
            som säger att Sverige till 2045 ska ha ett klimatneutralt samhälle
            utan nettoutsläpp. Centerpartiet har dessutom ett delmål på vägen
            om 100 procent förnybar energi till 2040. För att nå detta behöver
            den fossila energin ersättas med förnybart, samtidigt som vi såklart
            ska använda vår energi mer effektivt än vad vi redan gör.
          </note>
          <note>
            Tack vare Centerpartiets arbete i regeringsställning under de
            två föregående mandatperioderna har Sverige högst andel förnybart
            i EU, en ökning med nästan 10 procentenheter under 2007–2014.
            Våra unika förutsättningar för att producera förnybar energi syns
            inte minst med den växande vindkraften som tillsammans med vattenkraft
            och biokraft utgör basen i ett robust och helt förnybart energisystem.
          </note>
          <note>
            För att göra skillnad i vårt närområde vill Centerpartiet förbättra
            överföringskapaciteten för el så att vi kan exportera till andra
            länder. Det hjälper till mer, för på det sättet kan vi också konkurrera
            ut fossil energi i andra länder samtidigt som vi tryggar energiförsörjningen
            här. Då gör vi klimatnytta och skapar en bättre säkerhet i Sverige.
          </note>
          <note>
            Flera andra länder är i behov av mer förnybar energi, både för
            att upp ­ fylla sina EU-mål och för att bli mindre beroende av
            rysk olja och gas. Med ökad överföringskapacitet har Sverige och
            även Norden därför po ­ tential att bli Europas gröna batteri.
          </note>
          <note>
            Nu har Centerpartiet tillsammans med moderater, kristdemokrater,
            socialdemokrater och miljöpartister enats om en bred och långsiktig
            energiöverenskommelse med bas i Alliansens överenskommelse från
            2009. Det ger en stabilitet i inriktningen på energipolitiken.
            Centerpartiet har länge varit drivande för att för att få till
            den där blocköverskridande överenskommelsen, och vi har varit
            med i samtliga överenskommelser i modern tid. Det skapar en ram
            och förutsättningar för att få till detta hela vägen fram till
            2040 och 2045.
          </note>
          <note>
            Överenskommelsen innehåller också ett antal framgångar för de
            frågor som Centerpartiet har drivit. Bland annat förlängs elcertifikatssystemet
            nu, precis det vi debatterar, med 18 terawattimmar förnybar el.
            Det är 60 procent mer än dagens mål. Elcertifikaten ger den förnybara
            elen stabila förutsättningar att växa utan att statsbudgeten belastas.
          </note>
          <note>
            Det är de certifikaten vi ska fatta beslut om i nästa vecka efter
            debatten. Det handlar helt enkelt om att de som producerar förnybar
            el ska få ett certifikat som sedan handlas på marknaden av dem
            som använder el. Systemet har sedan det infördes 2003 levererat
            kraftfullt. Det har levererat mycket produktion till låg kostnad
            för konsumenten.
          </note>
          <note>
            Jämför detta med andra stödsystem i Europa. Det tyska systemet
            framhålls ofta som ett föredöme. Energiewende framhålls som ett
            föredöme som andra länder borde titta på. Jämfört med det systemet
            är det svenska systemet effektivare ur både produktions- och kostnadssynpunkt.
          </note>
          <note>
            Vi ser nu att de uppsatta målen till 2020 kommer att uppfyllas.
            Det tredje benet, som Alliansen har pratat om i sin energiöverenskommelse,
            börjar ta form. Det är viktigt att ha flera olika ben att stå
            på när vi ska producera energi. Vi blir mindre sårbara nä r ett
            kraftslag får problem. Det kan handla om dammsäkerhet i vattenkraften,
            eller det kan handla om olika kärnkraftsolyckor i andra länder
            som får påverkan på våra säkerhetssystem. Det är osäkert att vara
            beroende av ett kraftslag. Då är det tredje benet otroligt viktigt.
            Vindkraften är viktig, och biokraften är viktig. Och solkraften
            kan ha stor potential framöver.
          </note>
          <note>
            För oss i Centerpartiet var det ett vallöfte att förlänga elcertifikatssystemet
            och bygga ut mer förnybar energi. Det vallöftet levererar vi nu
            på, och vi yrkar bifall till förslaget i betänkande NU20 och till
            förslaget om avtal med Norge.
          </note>
          <note>
            Systemet hade blivit annorlunda om Centerpartiet hade regerat.
            Vad som sägs i ett förhandlingsrum stannar vanligtvis i ett förhandlingsrum.
            Därför tänker jag inte kritisera Lise Nordin för de brister hon
            framförde i de förhandlingar vi hade och där jag hade velat göra
            saker annorlunda, inte minst när det gäller hur man hanterar tidigare
            investerare. Centerpartiet var drivande i förhandlingarna för
            att den ingående reserven skulle bli annor ­ lunda. Vad andra
            partier svarar på saker och ting stannar också i förhandlingsrummet
            – i den värld jag lever i.
          </note>
          <note>
            Om man vill göra annorlunda ska man ta sig en funderare på de
            lång ­ siktiga stabila spelreglerna. De bygger på förtroende mellan
            partier och mellan personer. Då kan man inte stå i kammaren i
            Sveriges riksdag och avslöja vad man har sagt i förhandlingsrummet.
            Det är för mig helt oaccep ­ tabelt.
          </note>
          <note>
            Herr talman! Jag tackar för debatten, och vi kommer strax tillbaka
            till nästa ärende.
          </note>
          <note>
            (Applåder)
          </note>
          <note type="speaker">
            Anf. 159 PENILLA GUNTHER (KD):
          </note>
          <note>
            Herr talman! Jag tänker inte hålla något långt anförande eftersom
            de flesta har nämnt vad saken handlar om.
          </note>
          <note>
            Jag vill bara kort påminna eventuella åhörare och tittare om
            att vi faktiskt behandlar två betänkanden. Debatten gäller inte
            bara elcertifikatssystemet i sig , utan den gäller också avtalet
            mellan Sverige och Norge om en gemensam elcertifikatsmarknad.
          </note>
          <note>
            Man kan tycka mycket om hur elcertifikatssystemet är konstruerat
            från början, vad man kan göra med det och så vidare. Men nu har
            vi det certifikatsystem vi har samt den överenskommelse vi har
            och som jag och Kristdemokraterna är i stort sett nöjda med.
          </note>
          <note>
            Vi vill ha ett förnybart samhälle. Därom ska ingen behöva tvivla.
            Frågan är bara hur vi kommer dit. Jag tycker personligen att det
            är otroligt bra att man har kommit till skott med att förhandla
            med Norge och att det finns en stoppmekanism i systemet satt till
            den 31 december 2020. Det är fråga om en gräns för nya anläggningar
            att få en tilldelning av elcertifikat och komma in i systemet.
          </note>
          <note>
            Jag tänker inte uppehålla mig mer än så vid ämnet, herr talman.
            Det mesta är sagt. Jag yrkar bifall till förslagen i betänkandena
            NU20 och NU25.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 20 juni.)
          </note>
          <note>
            § 16 Riksrevisionens rapport om förutsättningar för en säker
            kraftöverföring
          </note>
          <note>
            Näringsutskottets betänkande 2016/17:NU21
          </note>
          <note>
            Riksrevisionens rapport om förutsättningar för en säker kraftöverföring
            (skr. 2016/17:148)
          </note>
          <note>
            föredrogs.
          </note>
          <note type="speaker">
            Anf. 160 ÅSA WESTLUND (S):
          </note>
          <note>
            Herr talman! Ämnet för debatten är näringsutskottets betänkande
            Riksrevisionens rapport om förutsättningar för en säker kraftöverföring
            . Jag börjar med att yrka bifall till reservation 2. I övrigt
            yrkar jag bifall till förslaget i betänkandet.
          </note>
          <note>
            Riksrevisionen har granskat regeringens och affärsverket Svenska
            kraftnäts styrning mot en säker kraftöverföring till samhällsekonomiskt
            försvarbara kostnader. Det är en viktig granskning som i grunden
            handlar om att våra skattepengar ska förvaltas på ett effektivt
            och ändamålsenligt sätt. Vi ska kunna lita på att elen finns i
            kontakten när vi behöver den, och vi ska inte drabbas av onödiga
            strömavbrott med allt vad det innebär för enskilda och företag.
          </note>
          <note>
            Fokus i granskningen är den finansiella och verksamhetsmässiga
            styrningen av Svenska kraftnät och utbyggnaden av stamnätet mot
            bakgrund av omställningen mot mer förnybara energislag.
          </note>
          <note>
            Regeringen har i en skrivelse till riksdagen redovisat hur man
            ser på Riksrevisionens rapport och hur man avser att gå vidare
            med de frågor som den ger uttryck för. Regeringen instämmer i
            Riksrevisionens övergripande bedömning att det är viktigt att
            styrningen av Svenska kraftnät utvecklas och kommer därför löpande
            att utveckla styrningen. Regeringen har vidare initierat en översyn
            av Svenska kraftnäts ekonomiska mål, som är tänkt att vara färdig
            senast till budgetpropositionen för 2018.
          </note>
          <note>
            Den finansiella styrningen av Svenska kraftnät är starkt sammankopplad
            med elnätsregleringen och hur elnätsföretagens intäktsramar beräknas.
            Metoden för att beräkna intäktsramarna har de senaste åren genomgått
            förändringar och varit föremål för långdragna domstolsprocesser.
            Det har i sin tur bidragit till att regeringens översyn pågått
            under en längre tid.
          </note>
          <note>
            Regeringen har också angett att man avser att ge ett uppdrag
            till Energimarknadsinspektionen att närmare identifiera vilka
            typer av effekter som bör kvantifieras inom ramen för samhällsekonomisk
            lönsamhetsbedömning. Det är bra. Kostnaderna för nätutbyggnad
            bör bedömas i förhållande till kostnaderna för att vidta andra
            åtgärder, såsom förbättrad efterfrågeflexibilitet och energilager
            – inte minst med tanke på att det tar mycket lång tid att bygga
            nya ledningar.
          </note>
          <note>
            I frågan har också ett enhälligt utskott ställt sig bakom ett
            tillkännagivande till regeringen, som innebär att regeringen bör
            utreda behovet av att en fristående aktör utför samhällsekonomiska
            lönsamhetsbedömningar vid nätinvesteringar som ett komplement
            till de samhällsekonomiska lönsamhetsbedömningar som Svenska kraftnät
            i dag ansvarar för att utföra och återkomma till riksdagen därefter.
          </note>
          <note>
            Utskottet avstyrker också yrkanden från Moderaterna, Kristdemokraterna,
            Liberalerna och Centerpartiet om kortare handläggningstider och
            om att Svenska kraftnät måste utveckla sin dialog och sina samråd
            samt öka transparensen i samband med sina investeringar. Det är
            lätt att dela åsikterna. Regeringen har också utförligt redovisat
            hur man tänker fortsätta att följa upp och arbeta med frågorna.
            Därför tycker vi att det saknas skäl att bifalla yrkandena. De
            slår helt enkelt in redan öppna dörrar.
          </note>
          <note>
            Riksrevisionen tar i sin rapport tydlig ställning för leveranssäkerhetsmål
            för hela elnätet. Det är lite märkligt med tanke på att det långt
            ifrån råder enighet om att det skulle vara rätt väg att gå. Det
            är viktigt att leveranssäkerheten är hög, men det finns, som regeringen
            påpekar, risker med ett styrande leveranssäkerhetsmål eftersom
            det kan leda till överinvesteringar i elproduktion. Det kan innebära
            ökade kostnader för kunderna.
          </note>
          <note>
            Detta riskerar också att leda till en situation där Svenska kraftnäts
            uppdrag ändras och att den uppdelning mellan nätägare och producenter
            som i dag finns därmed sammanblandas. Jag noterar att även den
            förre generaldirektören Mikael Odenberg har reagerat på detta
            och har kritiserat Riksrevisionens rapport på den punkten.
          </note>
          <note>
            Det finns likväl skäl att noga följa effektbalansen på svensk
            elmarknad framöver. För att identifiera och synliggöra eventuella
            utmaningar med den långsiktiga energiförsörjningen kommer regeringen
            därför att komplettera det uppdrag som Svenska kraftnät har i
            dag att göra en bedömning av den årliga kraftbalansen med en bedömning
            av förutsättningarna att långsiktigt upprätthålla kraftbalansen.
            Därför saknas också skäl att bifalla yrkanden om att detta ska
            ske. Återigen handlar det om att slå in öppna dörrar. Regeringen
            säger dessutom att det är viktigt att bedömningen av leveranssäkerheten
            görs utifrån den relevanta marknaden, som i normalfallet är Norden,
            men att den relevanta marknaden förändras beroende på produktion,
            konsumtion och överföringsmöjligheter.
          </note>
          <note>
            Herr talman! Detta är alltså ett betänkande med få skillnader
            i sak och där inte minst Alliansen i sin motion sparkar in flera
            öppna dörrar. Det är inget ovanligt; vi har sett det förut. Det
            som är nytt är att Alliansen väljer att anpassa sina texter så
            att också Sverigedemokraternas yrkande blir delvis bifallet. Det
            är nytt. Och det är sorgligt, inte minst eftersom Centerpartiet
            och Liberalerna är med på detta tilltag. Det är svårt att förstå
            varför.
          </note>
          <note>
            För att få igenom ett förslag om tillkännagivande som i sak slår
            in helt öppna dörrar väljer man att anpassa sig till Sverigedemokraterna
            och därmed överge sina principer om att inte göra just detta.
          </note>
          <note>
            Vi socialdemokrater har lovat att aldrig börja anpassa vår politik
            gentemot Sverigedemokraterna. Den inställningen bygger på insikten
            om att Sverigedemokraterna inte är ett parti som andra. Det är
            ett rasistiskt parti med nazistiska rötter. Därför är det ett
            parti som vi inte vill bidra till att normalisera genom att ge
            dem möjlighet att framstå som inflytelserika.
          </note>
          <note>
            (Applåder)
          </note>
          <note type="speaker">
            Anf. 161 LARS HJÄLMERED (M):
          </note>
          <note>
            Herr talman! Hushåll och företag i Sverige ska kunna räkna med
            en trygg elförsörjning. Att säga det kan låta nästan banalt i
            sammanhanget. Men det är egentligen vad svensk energipolitik i
            sin kärna handlar om: en trygg elförsörjning.
          </note>
          <note>
            Historiskt har industrin kunnat lita på att elen har funnits
            där, att priserna har varit hyggliga och att vi har haft en minimal
            miljöpåverkan i vår elproduktion. Det har varit en fördel för
            Sverige, och det är viktigt att det även fortsatt är en fördel.
          </note>
          <note>
            För att kunna ha ett tryggt och fungerande system behöver Sverige
            rimliga villkor för elproduktion, överföring och användning av
            el samt en fungerande marknad och en beredskap att politiskt ta
            sig an tekniska landvinningar och framsteg som sker givet hur
            det kan påverka skattesystem och annat.
          </note>
          <note>
            En stor sak under de kommande åren tror jag kommer att handla
            om elnäten och utbyggnaden av dessa. Det handlar om de lokalnät
            och regionnät som vi som kunder möter, om diskussioner och prisnivåer
            och andra villkor och naturligtvis också om frågor om stamnätet
            som Svenska kraftnät har och använder sig av.
          </note>
          <note>
            Det gäller då både utbyggnaden i Sverige och mellan Sverige och
            grannländerna. Moderaternas åsikt är att vi behöver en ökad nätutbyggnad
            för att fylla de svenska behoven. Det handlar om att ta el från
            produktion i Norrland ned till konsumtion i södra Sverige liksom
            om att knyta ihop Sverige ytterligare med grannländerna. Vi har
            de facto en nordisk och en nordisk–baltisk marknad. Då är det
            rimligt att vi är nära knutna samman.
          </note>
          <note>
            Jag tycker att det i sammanhanget kan vara på sin plats att påpeka
            att för våra vänner i Baltikum är en elkabel inte bara en fråga
            om energiförsörjning och överföring utan de facto en fråga om
            leveranssäkerhet och ytterst egentligen säkerhetspolitik.
          </note>
          <note>
            Riksrevisionen har gjort en granskning av den statliga aktören
            Svenska kraftnät och kommit med flera rekommendationer. Vi kan
            konstatera att regeringen har tagit åt sig av en hel del av kritiken.
            Alliansen tar frågan på stort allvar och har valt att lägga fram
            ett antal förslag som vi tror skulle stärka Svenska kraftnät och
            elsystemet i Sverige.
          </note>
          <note>
            Herr talman! För det första vill vi kapa handläggningstiderna
            för nätinvesteringar. I dag kan det ta bortåt tio år från att
            man har en idé till att man kopplar på en ny elkabel. Det är inte
            rimligt. Det är inte rimligt inom detta och inte heller inom andra
            delar kring byggnation, miljötillstånd för industrier eller annan
            verksamhet.
          </note>
          <note>
            För det andra handlar det om de samhällsekonomiska analyser som
            Svenska kraftnät gör. Vi menar att de helt enkelt behöver bli
            bättre inför investeringsbeslut. Det säger Riksrevisionen, och
            det säger nu ett enigt näringsutskott. Jag utgår från att regeringen
            kommer att effektuera riks ­ dagens kommande beslut rätt omgående.
          </note>
          <note>
            För det tredje menar vi att Svenska kraftnät behöver göra återkomman
            ­ de effektanalyser. Just effektfrågan kommer att bli allt viktigare
            för Sverige. Energin kommer vi att klara, men effektfrågan kommer
            att bli allt viktigare. I dag tittar man momentant, det vill säga
            här och nu, på hur man klarar sig. Det är rimligt att också lyfta
            blicken för att se vad som händer på några års sikt och även ta
            in detta att vi är just en nordisk–baltisk gemensam marknad. Vad
            händer i Sverige, och vad händer i grannländerna? Såvitt jag vet
            har inte regeringen fattat något beslut. Man kan tänka den tanken,
            och då tycker jag att det är fullt rimligt att riksdagen är tydlig
            och säger, vilket en majoritet nu gör, att så bör ske. Jag utgår
            från att regeringen fullföljer detta.
          </note>
          <note>
            Herr talman! För det fjärde vill vi ge Svenska kraftnät ett uppdrag
            att utveckla sitt arbete när det gäller dialog och samråd. När
            man bygger ut denna typ av elnät bryter man olika samhällsintressen
            mot varandra. Det handlar å ena sidan om att få ett fungerande
            elsystem och elnät, det vill säga statens och det offentliga samhällets
            behov. Det bryts vanligen mot den enskilda äganderätten å andra
            sidan. Det handlar inte sällan om enskilda markägare och ett markintrång
            och expropriation. Det kan vara fullt rimligt att man gör det,
            men det måste ske på ett bättre sätt än vad som ofta sker i dag
            när det handlar om formerna för dialog och samråd. Vi tycker att
            detta uppdrag bör tydliggöras.
          </note>
          <note>
            Kortare handläggningstider, bättre samhällsekonomiska konsekvensanalyser,
            återkommande effektanalyser och bättre dialog och samråd är för
            oss viktiga byggstenar för att få ett fungerande elnät och en
            trygg elförsörjning.
          </note>
          <note>
            Avslutningsvis, herr talman, yrkar jag bifall endast till reservation
            nr 3 även om jag naturligtvis står bakom samtliga våra förslag
            i betänkandet.
          </note>
          <note>
            (Applåder)
          </note>
          <note>
            I detta anförande instämde Hans Rothenberg (M) och Said Abdu
            (L).
          </note>
          <note type="speaker">
            Anf. 162 LISE NORDIN (MP):
          </note>
          <note>
            Herr talman! Åsa Westlund från Socialdemokraterna har på ett
            föredömligt sätt gått igenom betänkandet och de förslag som föreligger,
            så det behöver jag inte göra igen.
          </note>
          <note>
            Låt mig dock göra en komplettering. Det är viktigt att kraftöverför
            ­ ingen byggs ut på ett samhällsekonomiskt sätt. Elnätet står
            förstås inför stora utmaningar när Sverige ställer om till ett
            helt förnybart elsystem. Men det är också så att det befintliga
            elnätet är gammalt och behöver rustas upp.
          </note>
          <note>
            I bedömningen av vad som är samhällsekonomiskt lönsamt är det
            också viktigt att se vilka möjligheter som ges med ny teknik,
            såsom batterilösningar och flexibilitet. Behov av att bygga nya
            elkablar kan ibland ersättas med flexiblare elanvändning eller
            energilagring. Detta kan vara mer samhällsekonomiskt klokt. Jag
            ser det som positivt att regeringen lyfter fram detta i sitt svar
            på Riksrevisionens rapport.
          </note>
          <note>
            När elnätet i Sverige byggdes ut var det el från ett antal stora
            kraftverk som skulle levereras till konsumenterna. I dag har vi
            en växande andel konsumenter som också producerar egen el och
            ibland levererar över ­ skottsel ut på nätet. Den decentraliserade
            och småskaliga elproduktionen växer. Detta är en utveckling som
            både kan göra elnätet stabilare och kan min ­ ska behovet av nya
            kablar.
          </note>
          <note>
            Jag välkomnar att Riksrevisionen har granskat arbetet med Svenska
            kraftnäts elutbyggnad och att vi därför ges anledning att diskutera
            politikens styrning för kraftöverföring.
          </note>
          <note>
            Jag yrkar bifall till utskottets förslag i betänkandet.
          </note>
          <note>
            (Applåder)
          </note>
          <note type="speaker">
            Anf. 163 RICKARD NORDIN (C):
          </note>
          <note>
            Herr talman! Jag vill börja med att yrka bifall till reservation
            3.
          </note>
          <note>
            Ett fungerande överföringssystem är helt avgörande för en god
            elförsörjning i Sverige. Inte minst framöver ser vi att detta
            blir allt viktigare. Det blir viktigare att transportera stora
            mängder el, framför allt från norr till söder men också mellan
            Sverige och andra länder. För precis som Lars Hjälmered sa är
            det ibland mer än bara el vi transporterar. När vi bygger en kabel
            till Litauen bygger vi en kabel som transporterar säkerhet, för
            det gör att de blir mindre beroende av rysk olja och gas.
          </note>
          <note>
            I Sverige handlar det också om att vissa av de förnybara energikällorna
            är variabla. Vädret påverkar helt enkelt hur mycket de levererar.
            Den stora fördelen vi har i Sverige och kronjuvelen i det svenska
            energisystemet är vattenkraften. Kombinerat med biokraft kan den
            täcka upp när det inte blåser, men då måste också elen transporteras
            från norr till söder när det inte blåser lika mycket eller när
            solen inte skiner lika starkt.
          </note>
          <note>
            Därför är det viktigt att ha bra förutsättningar och klara spelregler
            för hur samhället ska agera när kraftledningar byggs, för vi kommer
            att behöva bygga dem. Det gäller inte minst de allra största kraftledningarna
            som påverkar många människor och kräver både stora investeringar
            och landmassa som tas i anspråk. Då är det också viktigt att ta
            oron hos de människor som berörs på allvar.
          </note>
          <note>
            Riksrevisionens rapport visar att det finns brister i hur regeringens
            uppdrag till Svenska kraftnät är skrivet. Det kommer nog tyvärr
            inte som en nyhet för de människor som har varit med i processerna
            och sett hur det har gått till. Markägare som drabbas och andra
            som berörs tycker att det är en självklarhet att få veta hur Svenska
            kraftnät resonerar och att man ska få se de kalkyler som ligger
            till grund för investeringarna – eller att åtminstone någon annan
            ska få titta på dem och göra en bedömning. Det är någonting som
            ett enigt näringsutskott tack vare Alliansens motion nu går fram
            med. Många av de berörda har faktiskt till och med känt sig näst
            intill rättslösa när de har fått besked om dragningar av ledningsgator.
          </note>
          <note>
            För mig som centerpartist är det självklart att värna äganderätten
            och att den mark som måste tas i anspråk ska vara så liten som
            möjligt och värderas så högt som möjligt samtidigt som största
            möjliga hänsyn ska tas. Det är ock så viktigt att vara transparent
            och föra en god dialog. Tyvärr motsätter sig de rödgröna den typen
            av diskussioner när utskottet nu föreslår det och avslår den motion
            som Alliansen har i ärendet.
          </note>
          <note>
            Att en oberoende part – kanske Energimarknadsinspektionen, kanske
            någon annan – får möjlighet att granska beslutsunderlaget som
            Svenska kraftnät tar fram är bra. Det är också en grundbult i
            förtroendet för staten.
          </note>
          <note>
            Utskottet levererar nu två tillkännagivanden till regeringen
            från det här betänkandet. Till Åsa Westlund vill jag säga att
            inte en enda stavelse har ändrats för att påverka Sverigedemokraterna.
            Det tragiska beviset för ihåligheten i Åsa Westlunds resonemang
            är att om hon bara läser utskottets betänkande kan hon se att
            i punkt nr 2 röstar Socialdemokraterna själva för en motion som
            delvis bifaller Sverigedemokraterna. Det handlar inte om att man
            har ändrat någonting. Det handlar om teknikaliteter och beslutsordningar
            i riksdagen. Det är alltså ingenting som har ändrats.
          </note>
          <note>
            Jag förutsätter att regeringen nu behandlar de här två tillkännagivandena
            skyndsamt och skickar nya direktiv till Svenska kraftnät så att
            alla de investeringar som behövs och som kommer framöver kan få
            nya direktiv och nya möjligheter så att färre människor ska komma
            i kläm.
          </note>
          <note>
            (Applåder)
          </note>
          <note type="speaker">
            Anf. 164 BIRGER LAHTI (V):
          </note>
          <note>
            Herr talman! Med anledning av Riksrevisionens granskning av hur
            regeringen tillsammans med Affärsverket svenska kraftnät sköter
            sig för att tillgodose att vi har en säker kraftöverföring debatterar
            vi regeringens skrivelse om rapporten, näringsutskottets betänkande
            21.
          </note>
          <note>
            Riksrevisionen har granskat regeringens och Affärsverket svenska
            kraftnäts styrning mot en säker kraftöverföring till samhällsekonomiskt
            försvarbara kostnader mot bakgrund av energiomställningen. Riksrevisio
            ­ nen konstaterar att den svenska energimarknaden genomgår en
            omfattande strukturomvandling som ställer nya krav på elkraftssystemet.
            Riksrevisio ­ nen anser att de stora förändringar som pågår i
            utformningen av energipolitiken innebär en viss osäkerhet om Svenska
            kraftnäts framtida uppgifter i energiomställningen. Genom ett
            mer omfattande EU-samarbete inom energiområdet finns ett tryck
            på affärsverket att kraftigt bygga ut stamnätet. Jag kommer att
            återkomma senare till frågan om stamnätsutbyggnad, herr talman.
          </note>
          <note>
            Riksrevisionen lyfter fram att det samtidigt finns tidigare uttalanden
            från riksdagen om att utbyggnaden av överföringssystemet ska ställas
            i relation till vad som är samhällsekonomiskt försvarbart givet
            energiomställningen. Här har regeringen svarat med en skrivelse
            som utskottet enhälligt står bakom. Riksrevisionen konstaterar
            dock själv att man inte har granskat hur det svenska kraftnätssystemets
            tekniska funktion påverkas av en ökad andel förnybar energi.
          </note>
          <note>
            Här måste jag bara nämna att det är en väsentlig skillnad i funktion
            och påverkan när man bygger ut förnybar volatil elproduktion i
            norra Sverige där vi redan har överproduktion. Då, herr talman,
            kommer man till den enkla frågan: Finns det transmissionskapacitet
            till att föra över elproduk ­ tion eller effekt från norra Sverige
            till södra Sverige där vi skulle behöva den? Svaret blir nej.
            Man behöver inte vara någon raketforskare för att dra slutsatsen
            att vi borde bygga ut produktion i södra delen av vårt avlånga
            land för att göra de mest samhällsekonomiskt försvarbara investeringarna
            i både kraftöverföring och produktion.
          </note>
          <note>
            Nåväl, herr talman, för att inte förvilla någon som lyssnar på
            mitt anförande vill jag klargöra att jag givetvis vill bygga ut
            de förnybara elproduktionsslagen så mycket som möjligt. Men för
            att göra detta i samklang med vår transmissionskapacitet borde
            södra Sveriges möjlighet att bygga ut den havsbaserade vindkraften
            tas betydligt bättre till vara. Blekinge Offshore är ett tydligt
            exempel på ett sådant projekt som givetvis borde införlivas.
          </note>
          <note>
            Här passar det utmärkt att ge en känga till Svenska kraftnät
            som i dagsläget avvisar kabeln till Gotland. Det är helt obegripligt
            enligt mig och Vänsterpartiet.
          </note>
          <note>
            Tillbaka då till stamnätsutbyggnader, herr talman, som jag nämnde
            att jag skulle återkomma till. Nu när det pågår investeringar
            i förnybara el ­ energislag och stamnäten och övriga nät har blivit
            gamla behövs det ny ­ investeringar. Vad som är mer regel än undantag
            är det som kallas nimby: Gör ditten och datten, men inte på min
            bakgård. Ingen vill störas av någon elkabel, men el ska man ha.
          </note>
          <note>
            Jag förstår att det ska vara rättssäkert och att stora byggprojekt
            ska kunna överprövas och så vidare, men att tillstånden ska ta
            fem till tio år att få fram är väl lite att ta i.
          </note>
          <note>
            Därför, herr talman, har jag anslutit mig till en reservation
            som finns i beslutspunkten Handläggningstider för nätinvesteringar.
            Där tar man upp problematiken med dessa oändligt långa handläggningstider
            för nätinvesteringar. Jag yrkar därmed bifall till reservation
            1.
          </note>
          <note>
            Här vill jag påkalla lite uppmärksamhet från riksdagsledamöterna
            på mitt och Vänsterpartiets särskilda yttrande med anledning av
            mitt ställningstagande. Det påminner om vår likalydande motion
            som avslogs i den här kammaren även av motionärerna till reservationen
            som jag nu stöder.
          </note>
          <note type="speaker">
            Anf. 165 PENILLA GUNTHER (KD):
          </note>
          <note>
            Herr talman! En säker kraftöverföring är någonting som vi naturligtvis
            tycker är självklart att vi ska ha. Men elnäten sköter inte sig
            själva. De bygger inte sig själva och de underhåller inte sig
            själva. Svenska kraftnät har det yttersta ansvaret för att det
            här fungerar.
          </note>
          <note>
            Det är intressant att konstatera i det här sammanhanget, tycker
            jag, att det är så många elnätsföretag som det ändå är i detta
            lilla land. Det är ungefär 170 elnätsföretag av olika storlek.
            Stamnätet ägs dock av Svenska kraftnät.
          </note>
          <note>
            För att allt detta ska fungera tillsammans och överföringskapaciteten
            ska fungera byggs det ut, till exempel i och med Sydvästlänken
            som många är berörda av. Det är ett stort projekt. Då finns det
            också en självklarhet i att vi faktiskt också gör de samhällsekonomiska
            bedömningar som krävs för den typen av stora projekt.
          </note>
          <note>
            Det är ganska märkligt att Riksrevisionen inte tidigare har gjort
            den tillsynen eller översynen som man nu har gjort av ett affärsverk
            som Svenska kraftnät när det gäller att man faktiskt ska göra
            samhällsekonomiska lönsamhetsbedömningar vid större nätinvesteringar.
            Eller det står inte större, utan det står nätinvesteringar. Men
            de blir per automatik större eftersom det är Svenska kraftnät.
            I vilket annat sammanhang kräver vi inte att det ska finnas ett
            sådant ekonomiskt ansvar?
          </note>
          <note>
            Jag gläds åt att utskottet föreslår ett tillkännagivande, i linje
            med Riksrevisionens rapport, om att man bör utreda behovet av
            att en utomstående aktör tittar på detta.
          </note>
          <note>
            Det gäller inte minst med tanke på den demokratiska delen, till
            exempel att kunna ha synpunkter på utformningen av Sydvästlänken,
            som jag känner till lite bättre. Där har man flera gånger, i olika
            sammanhang, vid de så kallade samråden ifrågasatt om det är ekonomiskt
            lönsamt att gräva ned kablar i marken eller om man ska fortsätta
            ha dem i luften.
          </note>
          <note>
            Det finns ett behov av det här. Och jag tror att vi alla kommer
            att vara nyfikna på resultaten.
          </note>
          <note>
            För tids vinnande ska jag inte tala mer. Men jag ska, liksom
            min kollegor, yrka bifall till reservation nr 3.
          </note>
          <note>
            (Applåder)
          </note>
          <note type="speaker">
            Anf. 166 MATTIAS BÄCKSTRÖM JOHANSSON (SD):
          </note>
          <note>
            Herr talman! Riksrevisionen har granskat regeringens och Affärsverket
            svenska kraftnäts styrning mot en säker kraftöverföring. Fokus
            för granskningen har varit den finansiella och verksamhetsmässiga
            styrningen av Svenska kraftnät mot bakgrund av omställningen mot
            mer förnybara energislag i elnäten.
          </note>
          <note>
            Flera av slutsatserna ligger i linje med våra uppfattningar.
            I likhet med Riksrevisionen ser vi bland annat brister i finansieringsmodellen,
            vikten av att mer samhällsekonomiska analyser genomförs samt att
            en undermålig finansieringsmodell kan påverka den svenska kraftbalansen
            negativt och öka kostnaderna för svenska elnätskunder.
          </note>
          <note>
            I Europa pågår nu en kraftig utbyggnad av förnybar energi. Den
            byggs mer eller mindre uteslutande på politisk väg. Det bidrar
            till en starkt fluktuerande obalans i elnäten och medför ett enormt
            investeringsbehov i stärkt överföringskapacitet.
          </note>
          <note>
            Osäkerheten på den europeiska energimarknaden är stor angående
            det totala investeringsbehovet, vem som i slutänden får betala
            och vilka konsekvenser det får för den europeiska konkurrenskraften.
            Osäkerheten på energimarknaden gällande fluktuerande produktion
            och elpris påverkar även den svenska energimarknaden. Vi kan komma
            att mer eller mindre tvingas bygga ut den kontinentala överföringen
            av el för att kunna förse fler med exempelvis svensk reglerkraft.
          </note>
          <note>
            Jag vill poängtera att vi inte på något sätt är negativt inställda
            till en kontinental elöverföring eller handel med andra länder.
            Men en utbyggnad av överföringskapaciteten behöver analyseras.
            Det ska även finnas ett samhällsekonomiskt incitament för att
            bygga den.
          </note>
          <note>
            Herr talman! I skrivelsen om Riksrevisionens granskning skriver
            reger ­ ingen i stort sett rakt ut att man saknar underlag för
            att bedöma de sam ­ hällsekonomiska konsekvenserna kopplat till
            nya utlandsförbindelser. Man försöker i stället göra det lätt
            för sig genom att försvara eventuella överinvesteringar med att
            de i så fall skulle bidra till ett mer robust elsy ­ stem, trots
            att det kan leda till ett kostnadspåslag för svenska elkonsumen
            ­ ter och företag.
          </note>
          <note>
            Vi bör komma ihåg att Svenska kraftnäts årliga nätinvesteringar
            har ökat med närmare 1 000 procent under ett decennium. De har
            alltså tiofaldigats under den tidsperioden. Det är svårt att inte
            betrakta som anmärkningsvärt.
          </note>
          <note>
            Riksrevisionen kunde i sin granskning konstatera att affärsverket
            har ansvar för att göra samhällsekonomiska lönsamhetsbedömningar
            inför stamnätsinvesteringar. Men det görs endast i ett fåtal fall.
            Det finns inte heller någon oberoende tredje part som har till
            uppgift att granska analy ­ serna.
          </note>
          <note>
            Riksrevisionen landar även i uppfattningen att regeringen och
            Svenska kraftnät inte har styrt tydligt mot en säker kraftöverföring
            till samhällsekonomiskt försvarbara kostnader.
          </note>
          <note>
            Sverigedemokraterna har föreslagit att regeringen bör inrätta
            en fristående expertkommitté för elinfrastruktur som ska vara
            delaktig i att arbeta med hur de samhällsekonomiska analyserna
            ska genomföras och vilka ingångsvärden som ska användas. Vi anser
            att denna expertkommitté också ska granska de samhällsekonomiska
            kalkylerna löpande. Kommittén bör också granska hur regeringens
            energipolitiska mål påverkar såväl investeringsbehov i överföringskapacitet
            som elnätets funktion. Och dess arbete ska ske med stor transparens.
          </note>
          <note>
            Vi är glada över att vårt förslag i vår följdmotion vann gehör
            och att ett enigt utskott nu föreslår att riksdagen ska tillkännage
            för regeringen att den ska utreda behovet av att en fristående
            aktör, parallellt med Svenska kraftnät, genomför samhällsekonomiska
            lönsamhetsbedömningar vid nätinvesteringar.
          </note>
          <note>
            Man kan även fundera på huruvida beslutet att inte gå vidare
            med en stamnätsförbindelse till Gotland är en direkt följd av
            att mer noggrant genomförda samhällsekonomiska bedömningar är
            på ingång eller om det är helt oberoende av det.
          </note>
          <note>
            Denna investering gick från att vara bedömd som lönsam till att
            samhällskostnaderna vida översteg de olika nyttorna. Det borde
            inte vara särskilt svårt att förstå, inte ens för en lekman. Att
            investera för att bli av med ett överskott som skapats av subventioner
            och som säljs till ett pris som understiger produktionskostnaden
            kan knappast betraktas som god samhällsnytta.
          </note>
          <note>
            Detta steg kommer förhoppningsvis att kunna sätta stopp för de
            mest bisarra förslagen och tankarna från vissa i denna kammare
            framgent.
          </note>
          <note>
            Herr talman! Kraftbalansrapporter genomförs årligen. Man beskriver
            hur effektläget inför den kommande vintern ser ut. På samma sätt
            gör respektive stamnätsoperatör i andra länder. Sverige har historiskt
            sett haft en betryggande kraftbalans och står sig väl även för
            stunden. Men andra länder tvingas redan i dag importera elkraft
            under kritiska timmar och gör antagandet att import är möjligt
            när behovet finns.
          </note>
          <note>
            Länder runt om Sverige tenderar att utforma likartade energisystem.
            Väderberoende kraftslag utgör en alltmer växande andel av den
            alstrade elenergin. Det görs däremot inga dynamiska kraftbalansrapporter
            där man gör en samlad bedömning av huruvida exempelvis det mest
            kritiska timvärdet sammanfaller med vårt.
          </note>
          <note>
            Bekymret med de väderberoende kraftslagen är nämligen att det
            finns en relativt stor korrelation, även över större geografiska
            områden. Ser man enbart till vindkraftsproduktionen på den nordiska
            elmarknaden kan man se att bottenvärdena för tillgänglighet, när
            man går ned på ett fåtal procent ­ enheter, allt som oftast inträffar
            mer eller mindre samtidigt.
          </note>
          <note>
            Om då ett flertal olika länder har antagit, i de mer statiska
            kraftbalansrapporterna, att man ska kunna importera elenergi från
            varandra riskerar situationen att bli förödande. Vi föreslog därför
            att regeringen behöver ge Svenska kraftnät i uppdrag att genomföra
            dynamiska kraftbalansrapporter som tar hänsyn till alla länder
            som är relevanta för den svenska kraftbalansen.
          </note>
          <note>
            Det är glädjande att vi även här har fått gehör i utskottet för
            våra förslag och att utskottet föreslår att riksdagen tillkännager
            för regeringen att den ska ge Svenska kraftnät i uppdrag att göra
            långsiktiga analyser av effektsituationen där såväl Sveriges som
            de närmaste grannländernas situation beaktas.
          </note>
          <note>
            Herr talman! Jag vill yrka bifall till utskottets förslag i betänkandet
            i sin helhet. Jag vill även tacka Socialdemokraterna för att de
            här aktivt stöder Sverigedemokraternas förslag om samhällsekonomiska
            analyser.
          </note>
          <note type="speaker">
            Anf. 167 SAID ABDU (L):
          </note>
          <note>
            Herr talman! Sverige är ett avlångt land med stora avstånd och
            där elproduktion och elkonsumtion inte är samlade inom samma område.
            Största delen av elproduktionen sker i norra Sverige, och huvuddelen
            av elen konsumeras i södra Sverige.
          </note>
          <note>
            Vi debatterar i dag Riksrevisionens rapport om förutsättningar
            för en säker kraftöverföring. Riksrevisionen konstaterar att den
            svenska energimarknaden genomgår en omfattande strukturomvandling
            som ställer nya krav på elkraftssystemet, inte minst med anledning
            av energiomställningen och utformningen av energipolitiken i Sveriges
            riksdag.
          </note>
          <note>
            För att möta dessa utmaningar krävs en utbyggnad av elnäten.
            Det viktiga här är att den utbyggnaden sker under ordnade former
            och med god framförhållning. Hushåll och företag ska kunna räkna
            med trygg tillgång till el och annan energi.
          </note>
          <note>
            Jag yrkar därför bifall till reservation 3. Jag står givetvis
            bakom de övriga alliansreservationerna, men för tids vinnande
            yrkar jag bifall endast till den.
          </note>
          <note>
            Mina kollegor har redogjort för vår hållning i det här betänkandet.
            Jag tänker inte gå vidare in på det. Men jag kommer att kommentera
            lågvattenmärket som jag tycker att Åsa Westlund stod för.
          </note>
          <note>
            Att försöka k leta på oss Sverigedemokraterna för att vi tycker
            lika i en enskild sakfråga tycker jag är destruktivt. Och det
            är inte bra för ordningen här i riksdagen.
          </note>
          <note>
            Det är en tendens från Socialdemokraterna. De försöker ofta ha
            någon form av opportunistisk trumpifiering, vilket bidrar till
            polariseringen av debattklimatet. Jag har förv äntningar på Socialdemokraterna
            att de ska vara pragmatiska och vilja Sveriges bästa. Jag hoppas
            att det ska framföras här i kammaren framgent.
          </note>
          <note>
            (Applåder)
          </note>
          <note type="speaker">
            Anf. 168 ÅSA WESTLUND (S) replik:
          </note>
          <note>
            Herr talman! Ni, Moderaterna, Kristdemokraterna och Centerpart
            iet motionera de på den här skrivelsen om att återkommande analyser
            av effektläget på den svenska energimarknaden bör genomföras.
            Utöver detta hade Sverigedemokraterna i sin motion ett resonemang
            om att Sveriges elförsörjning är sammankopplad med andra länder
            och att en bedömning av kraftbalansen därför måste ta hänsyn till
            detta. Det är inget konstigt i sak. Regeringen skriver till exempel
            i sin skrivelse till riksdagen att det är viktigt att bedömning
            av leveranssäkerheten görs utifrån den relevanta marknaden, som
            i normalfallet är Norden.
          </note>
          <note>
            Likväl är det tydligt att er egen motion saknade skrivningar
            om andra länder. Men i er nya text fanns plötsligt dessa hänvisningar
            med. Därmed bifölls också Sverigedemokraternas motion. Sverigedemokraterna
            röstade då följaktligen på förslaget från er i Alliansen.
          </note>
          <note>
            Min fråga är helt enkelt: Varför valde ni i Liberalerna – som
            utanför den här kammaren är tydliga med att ni inte ska anpassa
            er politik till Sverigedemokraterna – att ändå göra ett tillägg
            i er egen text så att den också täckte in det som Sverigedemokraterna
            yrkade på och som passade Sverigedemokraterna bättre?
          </note>
          <note type="speaker">
            Anf. 169 SAID ABDU (L) replik:
          </note>
          <note>
            Herr talman! Jag finner inga konstigheter i att man tar till
            sig saker och kritik och lyssnar på bra argument. Det gör vi i
            Alliansen konstant och ofta.
          </note>
          <note>
            Det som jag försökte uttrycka i mitt anförande var att jag tycker
            att det är problematiskt att Socialdemokraterna i det andra yrkandet
            röstar med Sverigedemokraterna samtidigt som ni försöker kleta
            på oss någon form av stämpel och märklig retorik som jag inte
            uppskattar. Jag tror inte att den bidrar till en god samtalston.
          </note>
          <note>
            Den här polariseringen förekommer ofta, och den är väldigt opportunistisk.
            När man talar om företag säger man ofta att de är skurkar. Man
            talar om att vinster är stöld från folket. Man säger att företagen
            ska sälja barn på börsen. Den formen av retorik visar på just
            d e tendenser som jag talade om.
          </note>
          <note type="speaker">
            Anf. 170 ÅSA WESTLUND (S) replik:
          </note>
          <note>
            Herr talman! Nu tog ledamoten upp samma sak som Rickard Nordin
            också nämnde i sitt anförande. Vi har förhandlat med Alliansen
            om reservation 2. Alliansen råkar tycka samma sak som Sverigedemokraterna
            i denna sakfråga. Vi har aldrig haft som princip att då inte förhandla
            med Alliansen. Däremot har Liberalerna som princip att inte anpassa
            sin politik till Sverigedemokraterna. Den principen verkar vara
            helt frånvar an de nu när jag hör ledamotens svar på min fråga.
          </note>
          <note>
            Anledningen till att vi har den här principen är att vi inte
            vill bidra till att normalisera ett rasistiskt parti. Vi vill
            inte ge Sverigedemokraterna inflytande och inte göra dem glada
            över att få inflytande. Så varför valde ni att anpassa er text
            för att göra dem glada? Vad förväntar ni er för stöd tillbaka?
          </note>
          <note type="speaker">
            Anf. 171 SAID ABDU (L) replik:
          </note>
          <note>
            Herr talman! Jag tar bestämt avstånd från det som Åsa Westlund
            påstår om att vi skulle ha förhandlat med Sverigedemokraterna.
            Det är lögn.
          </note>
          <note>
            Det jag sa var att vi är öppna för att lyssna på goda argument.
            I mitt anförande tog jag upp varför Socialdemokraterna gång efter
            annan har en opportunistisk ton, och det gäller inte bara i det
            här fallet. I stället för att diskutera sakfrågan försöker man
            hela tiden hitta argument som inte är rationella och logiska.
            Man diskuterar, man kletar på och man stämplar. Jag tycker att
            det är en tendens som vi har sett på andra sidan Atlanten, och
            som jag hoppas inte ska få vind i seglen här i Sverige.
          </note>
          <note>
            Jag hoppas att vi ska kunna ha ett pragmatiskt samtal i Sveriges
            riksdag, och jag hoppas att det blir mindre av den retoriken när
            man beskyller inte bara liberaler och centerpartister för att
            förhandla med Sverigedemokraterna. Jag hoppas också att man slutar
            med den retorik som man har mot näringslivet, att man slutar att
            säga att företag säljer barn på börsen och att vinster är stöld
            från folket, för det är inte god ton, speciellt inte från landets
            främsta företrädare.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 20 juni.)
          </note>
          <note>
            § 17 Immaterialrätt
          </note>
          <note>
            Näringsutskottets betänkande 2016/17:NU23
          </note>
          <note>
            Immaterialrätt
          </note>
          <note>
            föredrogs.
          </note>
          <note type="speaker">
            Anf. 172 HANIF BALI (M):
          </note>
          <note>
            Herr talman! Jag vill för tids vinnande yrka bifall endast till
            reserva ­ tion 2.
          </note>
          <note>
            Jag ska inte vara så långrandig, men jag vill påpeka att en bra
            och god immaterialrätt är en viktig förutsättning för att värna
            Sveriges växande och välfärdsskapande företag.
          </note>
          <note>
            De olika delarna inom immaterialrätten har en stor betydelse
            för en mängd företag. Sett till andelen av bnp växer många av
            dessa företag. Innovationer inom upphovsrätt och inom den klassiska
            immaterialrätten såsom patent och så vidare blir alltmer viktiga.
          </note>
          <note>
            Det är viktigt att ha en balanserad upphovsrättslagstiftning
            och även annan immateriallagstiftning som skyddar företag från
            intrång och inte hämmar nya företagsinnovationer. Det finns exempel
            på när det kan slå åt båda hållen. Små företag kan bli helt överkörda
            av större företag enbart på grund av att immaterialrätten har
            slagit fel. På det sättet blir det inte en rule of law utan snarare
            en rule of lawyers. Då blir det den med mest pengar och resurser
            som kan anlita juridisk expertis som får övertag mot mindre bolag
            och kan köra över dem, även om rätten var på de mindre företagens
            sida.
          </note>
          <note>
            Företag kan också göra alltför stora förluster på grund av illegal
            piratkopiering. När man pratar piratkopiering nämner man oftast
            den upphovsrättsliga piratkopieringen. Men de stora förlusterna
            görs faktiskt på den fysiska piratkopieringen av olika produkter.
          </note>
          <note>
            Av de bolag som är registrerade på Stockholmsbörsen uppger mer
            än 90 procent att de har blivit utsatta för olika intrång i deras
            immaterialrätt.
          </note>
          <note>
            I länder som har en stark immaterialrätt och som ger goda skattemäs
            ­ siga förutsättningar och juridiskt skydd av immaterialrättsliga
            tillgångar finns det goda förutsättningar för tillväxt. Nederländerna
            är ett exempel där många länder har valt att placera mycket av
            sin forskning och sina immaterialrättsliga innovationer.
          </note>
          <note>
            Det vi vill lyfta fram i vår motion är att den nya tekniken bidrar
            till att upphovsrätten, som är en mycket gammal lagstiftning,
            utmanas. Här betonar vi vikten av att ha en stark immaterialrätt
            men också en teknikneutral sådan och motverka piratkopiering så
            mycket som det går. Vi vill också ha en strategi för hur man kan
            stärka immaterialrätten i Sverige.
          </note>
          <note>
            (Applåder)
          </note>
          <note type="speaker">
            Anf. 173 JOHAN NISSINEN (SD):
          </note>
          <note>
            Herr talman! Jag vill börja med att yrka bifall till reservation
            3.
          </note>
          <note>
            Vi ska i dag tala om immaterialrätt, vilket är en juridisk term
            för de lagar som reglerar skyddet av konstnärliga och litterära
            verk, tekniklösningar, industriell formgivning, design och varumärken.
          </note>
          <note>
            Många som följer dagens debatt är troligen insatta i vissa delar,
            men begreppet immaterialrätt är brett och sträcker sig från att
            skydda tekniskt avancerade industriella lösningar till att skydda
            till exempel Zara Larssons eller Shawn Mendes senaste låt.
          </note>
          <note>
            Immaterialrätt kan därför delas in i flera olika grupper såsom
            patentskydd, mönsterskydd, upphovsrätt och varum ärkesskydd. Det
            finns dessutom en mängd olika undergrupper såsom närstående rättigheter,
            industriellt rättsskydd, geografiska ursprungsbeteckningar och
            skydd för företagshemligheter.
          </note>
          <note>
            En rapport från Svenskt Näringsliv 2015 visar att många av Sveriges
            största företag har utsatts för immaterialrättsintrång och piratkopiering
            samt att problemet har eskalerat de senaste fem åren. Rapporten
            visar att alla intervjuade bolag hade utsatts för immaterialrättsintrång.
            73 procent uppgav att det har ökat de senaste fem åren, och 80
            procent uppgav att förfalskning och piratkopiering bedöms öka
            under den kommande femårs ­ perioden. En stor majoritet tyckte
            också att statens insatser för att motar ­ beta immaterialrättsintrång
            och piratkopiering är otillräckliga och att re ­ geringen behöver
            göra mer.
          </note>
          <note>
            En slutsats av studien är att immaterialrättsliga frågor behöver
            ägnas större politisk uppmärksamhet. Författarna pekar på att
            arbetet mot piratkopiering och annat immaterialrättsintrång behöver
            samordnas mer på EU-nivå och även mellan EU, USA och Japan. Kina
            angavs av alla företag som det största ursprungslandet för piratkopierade
            produkter.
          </note>
          <note>
            Immaterialrätt är ett väldigt brett och komplext område där de
            olika undergrupperna, branscherna och storleken på företagen påverkas
            olika beroende på globala avtal eller lokala överenskommelser
            samt var intrången sker och vem eller vilka som utför dem.
          </note>
          <note>
            Herr talman! Sedan internets tillkomst har antalet brott mot
            upphovsrätten eskalerat. När det gäller piratkopiering av film
            och musik är det i dag relativt enkelt att få tillgång till illegalt
            material via streamningstjänster och nedladdningssidor. En rapport
            från filmbranschen gjorde gällande att man enbart i filmbranschen
            går miste om över 800 miljoner kronor årligen i Sverige till följd
            av detta.
          </note>
          <note>
            Sverigedemokraterna ser allvarligt på piratkopiering. Vi anser
            dock inte att stora resurser ska prioriteras för att jaga enskilda
            fildelare, vilka oftast är ungdomar. Dagens resurser kan i stället
            användas på ett mer effektivt och rationellt sätt.
          </note>
          <note>
            Vi anser att fokus bör ligga på att stänga ned de illegala streamnings-
            och nedladdningssidorna, och genom internationella avtal kan vi
            verka för detta men även stoppa annan form av piratkopiering.
            Vi tror dock främst på att skapa incitament för att förbättra
            de lagliga tjänster som finns för streamning och på så sätt låta
            marknaden vara delaktig i att piratkopieringen upphör.
          </note>
          <note>
            I Sverige infördes 1999 en privatkopieringsersättning. Tanken
            med denna ersättning var att upphovsmännen skulle få ersättning
            trots att det via kassettband kopierades musik för privat bruk.
            Men teknikens utveck ­ ling har nu gjort att lagstiftningen inte
            är aktuell på området. I dag används inte längre kassettband för
            att kopiera eller lyssna på musik. De allra flesta väljer i stället
            tjänster som streamning för att lyssna och ta del av musik.
          </note>
          <note>
            Vid köp av vissa produkter får konsumenter i dag betala en engångsavgift
            som ska täcka den privata kopieringsersättningen. En situation
            kan uppstå då man får betala ersättning dels för den hårdvara
            som krävs för att spela upp exempelvis musik, dels för lagliga
            streamningstjänster där man genom avtal betalar för att ta del
            av det upphovsrättsskyddade materialet. Detta kan av konsumenten
            upplevas som mycket märkligt, eftersom man betalar två gånger.
          </note>
          <note>
            Lagstiftningen ligger efter på detta område, och det tydliggörs
            i och med att fallen vid domstolsprövning blir alltmer komplicerade.
          </note>
          <note>
            Branschen efterfrågar reformer för att underlätta sitt arbete
            och sin spridning av material samtidigt som man vill göra det
            svårare för de illegala sajterna att sprida samma material. Vi
            vill därför tillsätta en utredning som ska uppdatera och reformera
            lagstiftningen på området.
          </note>
          <note>
            I detta anförande instämde Mattias Bäckström Johansson (SD).
          </note>
          <note type="speaker">
            Anf. 174 PETER HELANDER (C):
          </note>
          <note>
            Herr talman! Vad är immaterialrätt och immaterialrättsligt skydd?
            När ­ ingsutskottet skriver i sitt ställningstagande att de immaterialrättsliga
            skydden är viktiga förutsättningar för att tillgängliggöra de
            kommersiella värdena av forskning och innovation. På vanlig svenska
            betyder det att de som kläcker nya idéer och som skapar jobb och
            företagande i Sverige ska få betalt för detta. Jag tror att de
            flesta människor tycker att man ska få betalt för arbete som läggs
            ned på att ta fram nya produkter och tjänster.
          </note>
          <note>
            För Sverige är det extra viktigt att immateriella tillgångar
            skyddas eftersom vårt välstånd i stort sett bygger på att vi har
            varit och är duktiga på innovationer. Många av våra storföretag
            med lång historia har sin grund i svenska uppfinningar som separatorn,
            ångturbinen, dynamiten, skiftnyckeln, Agafyren, trepunktsbältet,
            pacemakern, tetran, primusköket, sfäriska kullager, kylskåpet,
            blixtlåset, respiratorn och många fler.
          </note>
          <note>
            Hur ser det ut i dag? Är det viktigt att svenska företag har
            ett bra immaterialrättsligt skydd?
          </note>
          <note>
            Herr talman! I måndags presenterade Patent- och registreringsverket
            den internationella statistiken för 2016 vad gäller patentansökningar.
            Sverige ligger på andra plats med ungefär 370 internationella
            patentansökningar per 1 miljon invånare. Före oss ligger Schweiz,
            och på tredje plats ligger Japan.
          </note>
          <note>
            Patentansökningarna i dag har inte karaktären av exempelvis skiftnyckeln,
            blixtlåset eller Losec, utan det handlar ofta om små förbättringar
            som gör en sak lite snabbare eller lite mer energisnål.
          </note>
          <note>
            När EU-kommissionen gör sin årliga innovationsrankning brukar
            Sverige, Finland och Danmark placera sig bland topp fem. Men när
            den amerikanska affärstidningen Red Herring förra månaden presenterade
            sin årliga sammanställning av Europas mest innovativa företag
            stod det klart att Sverige slår sina grannländer med råge. Sverige
            har många unga teknikbolag på listan såsom fintechappen Dreams,
            betalningsplattformen Betalo och IOT-företaget Wittra.
          </note>
          <note>
            Sverige och Stockholm i tävlan med Silicon Valley har flest så
            kallade unicorns, enhörningar, det vill säga teknikföretag som
            värderas till 1 miljard dollar inom tio år från start. Ni känner
            säkert till namnen på flera av dessa: Spotify, Klarna och Mojang.
          </note>
          <note>
            Tror ni att både dessa nya företag och våra traditionella företag
            har behov av ett starkt skydd av sina produkter och tjänster för
            att skapa jobb i Sverige? Tror ni att de behöver tjäna pengar
            på sina tjänster och produkter för att ta fram morgondagens Losec
            eller Minecraft?
          </note>
          <note>
            Herr talman! Fungerar immaterialrätten i Sverige? I stort sett
            fungerar den väl, men om vi ska fortsätta att ligga i topp måste
            vi trimma ytterligare.
          </note>
          <note>
            Att Sverige inte deltar i arbetsgruppen om varumärkesförfalskning
            inom EU Policy Cycle, som är en satsning där EU:s medlemsländer
            gemensamt arbetar mot grov organiserad brottslighet, måste ses
            som ett olycksfall i ett annars bra arbete. Regeringskansliet
            säger att det beror på att Tullverket inte har förundersökningsbefogenheter
            på immaterialrättsområdet.
          </note>
          <note>
            US Chamber of Commerce tar regelbundet fram en rapport om hur
            stark immaterialrätten är i olika länder, och den senaste rapporten
            kom i februari. I den jämförs 45 länder, och Sverige kommer på
            femte plats. Listan toppas av USA, Storbritannien, Tyskland och
            Japan. Som Sveriges styrkor lyfter rapporten fram inrättandet
            förra året av specialdomstolarna Patent- och marknadsdomstolen
            och Patent- och marknadsöverdomstolen.
          </note>
          <note>
            Rapporten framhäver också att vi har en stark och väl utvecklad
            förståelse för immateriella rättigheter i Sverige och att våra
            myndigheter jobbar strukturerat och bra med e-tjänster. På minussidan
            finns domen i Patent- och marknadsöverdomstolen där Bredbandsbolaget
            förlorade mot flera film- och skivbolag samt den diskussion som
            pågår i Sverige om krav på neutrala förpackningar.
          </note>
          <note>
            Herr talman! Jag har försökt förklara hur beroende det innovativa
            Sverige är av immaterialrätt för att kunna skapa företagande och
            jobb. Respekteras då immaterialrätten i Sverige? Spelutvecklingsbranschen
            i Sverige, som har haft en tillväxt på 1 000 procent de senaste
            fem åren, uppger att Sverige ligger i botten när det gäller illegal
            digital nedladdning av tjänster. Vi är dubbelt så dåliga som våra
            grannländer. Ändå är det tack vare immateriella rättigheter som
            vi har kvar ägandet av Sveriges spelutvecklingsbolag i landet.
            Utan immaterialrätten hade våra svenska spelutvecklare jobbat
            åt internationella bolag.
          </note>
          <note>
            Jag vill också poängtera att det förstås inte bara handlar om
            digitala tjänster när det gäller immaterialrätt. Det handlar också
            till exempel om att företaget Morakniv hemma där jag bor inte
            ska mötas av Kinatillverkade kopior av sina produkter. Jag har
            också hört att en plastgolvstillverkare i Småland hittat en turkisk
            fabrik som gör exakt samma produkt, som också säljs i Sverige.
            Och inte nog med att de har kopierat hans golv – de har också
            kopierat hans hemsida. Den ser exakt likadan ut som hans egen.
          </note>
          <note>
            Hur kommer vi åt den internationella piratkopieringen och den
            illegala nedladdningen av tjänster i Sverige? Jag vet att regeringen
            vill sprida information, höja kunskapsnivån och öka förståelsen
            hos allmänheten om immaterialrättens innebörd och principer, som
            man skriver i detta betänkande. Statens medieråd har till exempel
            fått i uppdrag att stärka barn och unga som medvetna medieanvändare
            genom att informera om upphovsrättsliga rättigheter och skyldigheter.
            Jag hoppas att denna något mjuka och informerande inställning
            från regeringen får avsedd effekt, men jag är något tveksam.
          </note>
          <note>
            Herr talman! Vi är duktiga i Sverige på immateriella rättigheter,
            men vi behöver vässa oss ytterligare för att våra duktiga innovatörer
            ska kunna fortsätta att skapa jobb och bidra till en utvecklad
            välfärd i Sverige. Vi behöver därför ge Tullverket de verktyg
            det behöver för att kunna samarbeta med polisen och Åklagarmyndigheten
            men även för att kunna delta i arbetet inom EU för att motverka
            piratkopiering. Vi behöver skärpa straffen och kanske införa ett
            grovt upphovsrättsbrott i lagstiftningen. Reger ­ ingen säger
            att den arbetar med att ta fram en immaterialrättsstrategi, som
            ska komma inom kort. Jag hoppas att man tar till sig de synpunkter
            som kommer från upphovsmän.
          </note>
          <note>
            Kostnaderna för att skydda sina immateriella tillgångar måste
            också vara rimliga. Intrångsmål i domstol får inte ta för lång
            tid, för då riskerar en liten företagare att gå i konkurs medan
            ärendet prövas. Men det finns en stor förhoppning om att de nya
            specialdomstolarna ska innebära lite snabbare handläggning. Slutligen
            vill jag att regeringen ska fortsätta att arbeta för en internationell
            harmonisering av immateriella rättigheter, vilket skulle underlätta
            mycket för svenska innovatörer och svensk export.
          </note>
          <note>
            Jag yrkar bifall till reservation 2 i detta betänkande.
          </note>
          <note>
            (Applåder)
          </note>
          <note type="speaker">
            Anf. 175 SAID ABDU (L):
          </note>
          <note>
            Herr talman! Vad kostar det att inte värna det kunskapsdrivna
            företagets viktigaste resurs: de immateriella tillgångarna? Jag
            har som sagt min bakgrund som jobbskapande företagare och vet
            värdet av en idé. Det är dessa idéer som har byggt Sverige starkt.
            Dessa innovationer har kunnat utvecklas i Sverige för att vi har
            en lång tradition av äganderätt och rättssäkerhet. Den friheten
            är värd att försvara, och det kommer vi liberaler att fortsätta
            göra.
          </note>
          <note>
            Herr talman! Sverige tillhör världens mest innovativa länder.
            Varje år satsar svenska företag miljarder på forskning och utveckling.
            Immaterialrätten är viktig för landets växande och välfärdsskapande
            företag. Ett patent eller en varumärkesregistrering ger rättslig
            trygghet åt kreatören som investerat tid och skaparkraft i sin
            idé. En väl fungerande immaterialrätt är en nödvändig faktor för
            att stimulera forskning och för att uppmuntra till innovation,
            produktutveckling och kulturellt skapande.
          </note>
          <note>
            Upphovsrätten är en del av äganderätten och en förutsättning
            för en väl fungerande marknadsekonomi. Tack vare upphovsrätten
            kan de som ska ­ par kultur ta betalt och bestämma över sina egna
            verk. Upphovsrätten är därmed en viktig förutsättning för det
            kulturella skapandet. Tekniken ökar kulturens tillgänglighet.
            I takt med att ny teknik och nya sätt att ta del av kultur utvecklas
            måste därför också upphovsrätten moderniseras. Jämfört med tidigare
            erbjuder till exempel i dag flera distributörer av film och musik
            avgiftsbelagda tjänster som vi bedömer har tagits emot väl av
            konsumenterna. Det visar att det går att både värna upphovsrätten
            och modernisera den för att tillvarata lagliga möjligheter med
            fildelning och annan digital teknik.
          </note>
          <note>
            Herr talman! Framtidens jobb finns till stora delar inom den
            kreativa näringen, med mängder av drivna, skickliga och innovativa
            entreprenörer. Men då krävs det både bättre villkor för branschen
            och bättre möjligheter att skydda sitt material och sin kreativitet.
            Liberalerna kommer alltid att stå upp för upphovsrätten och möjligheten
            att tjäna pengar på sin egen kreativitet, oavsett om det gäller
            film, musik, litteratur eller andra former av skapande. En av
            de viktigaste uppgifterna för politiken är således de närmaste
            åren att göra förnuftiga politiska avvägningar i den nya digitala
            tidsåldern för att bejaka just denna näring. Vi tror således på
            en kombination av åtgärder via självreglering i näringslivet,
            informationsinsatser till allmänheten och lagstiftning som värnar
            och stärker upphovsrätten.
          </note>
          <note>
            Vi i näringsutskottet arbetar kontinuerligt med lagstiftningsarbetet
            inom det något komplexa området runt immaterialrätten. År 2016
            initierade utskottet en offentlig hearing om immaterialrätten,
            och senast i tisdags var utskottet inbjudet till diskussioner
            med regeringen om det strategiska arbetet för de immateriella
            tillgångarna. Därutöver har vi som utskott haft en hel del mer
            konkret lagstiftningsarbete på vårt bord kring upphovsrättstvister
            och förenkling av upphovsrättslagen.
          </note>
          <note>
            När det gäller de kulturella och kreativa näringarna är immateriella
            rättigheter särskilt viktiga. För att långsiktigt säkerställa
            den svenska it- och musikindustrins utveckling måste upphovsmännens
            rätt till ersättning värnas, oavsett hur deras verk distribueras.
            Teknikneutralitet ska i detta sammanhang vara en självklarhet.
            Utifrån lagens skrivelser anser vi inte att exempelvis smartphones
            eller surfplattor skulle vara ”särskilt ägnade” för privatkopiering.
            Dessa innebär tvärtom nya och bredare publiker samt utökade möjligheter
            för kulturskapare att tjäna pengar och ta betalt. För att upphovsrätten
            ska kunna upprätthållas måste den vara relevant och följa tidens
            utveckling. Därför yrkar jag bifall till vår reservation nr 2.
          </note>
          <note>
            (Applåder)
          </note>
          <note type="speaker">
            Anf. 176 PENILLA GUNTHER (KD):
          </note>
          <note>
            Herr talman! När vi hör ordet ”immaterialrätt” tänker vi oftast
            på kreativa näringar. Vi förstår förmodligen allihop vitsen av
            att man kan tjäna pengar på att vara författare, musiker, konstnär,
            illustratör och så vidare. Det här har väl egentligen alltid varit
            yrken som det varit svårt att tjäna pengar på. Till och med målarna
            på 1600-talet kopierades och blev irriterade på varandra när de
            upptäckte att de hade knyckt varandras motiv eller någonting annat.
            Det är intressant att konstatera att denna problematik alltid
            har funnits – men bara har blivit värre, eftersom detta nu förekommer
            så ofta på nätet.
          </note>
          <note>
            I förmiddags hade näringsutskottet en öppen hearing om handelspolitiken.
            Vi kan konstatera att handeln över nätet har ökat dramatiskt.
            Vi skojade här för ett tag sedan om utdelningen av postpaket.
            Det går snabbare att beställa ett paket från USA eller Kina och
            få det levererat hem än att skicka ett brev inom Sverige. Vi kanske
            ska lägga breven i paket framöver, så kommer de fram. Faktum är
            att e-handeln är fantastisk, om man bara får det man beställer.
          </note>
          <note>
            Vi kan dock konstatera att de här kopierade produkterna inte
            bara rör just de kreativa näringarna. Det handlar inte heller
            bara om märkesväskor. Om vi beställer en Michael Kors-väska är
            den förmodligen inte äkta om den är alltför billig. Det kan vi
            nog förstå. Vi kanske vill ha den ändå, men då får vi också förstå
            att om någon tittar närmare på sömmarna och logotypen kommer det
            att synas att de inte är likadana som på en äkta väska, som kostar
            minst 5 000–6 000 kronor.
          </note>
          <note>
            Det som är än värre, och som jag vill ta upp i debatten, är falsariet
            med läkemedel. Att läkemedel kan säljas olovligen är en sak. Det
            görs också när det stjäls i olika transporter. Men det gäller
            framför allt att man kan med att förfalska läkemedel som kan vara
            livsfarliga för människor och sälja de m inte minst via nätet.
          </note>
          <note>
            Piratkopiering av läkemedel är en jätteindustri. Man säger att
            Sverige mer eller mindre håller på att bli en stor marknad för
            piratkopiering över huvud taget för att vi har så låga straff
            här. Jag är inte för att höja straff i onödan. Det ska finnas
            goda skäl till det.
          </note>
          <note>
            I det här fallet tänker man inte bara på upphovsmännen eller
            företagen som äger rättigheterna till de olika produkterna. När
            det handlar om läkemedel är det också livsfarligt för människor
            att få fel dos eller äta fel saker.
          </note>
          <note>
            År 2011 beslagtogs 27 miljoner förpackningar inom EU med förfalskade
            läkemedel. Det säger någonting om att det förmodligen är betydligt
            fler miljoner under det här året som förhoppningsvis kommer att
            beslagtas men som är ute och cirkulerar och ska skickas till olika
            personer som har beställt dem.
          </note>
          <note>
            När det gäller immaterialrätten är det viktigt att konstatera
            att många företagare inte har tänket med sig alla gånger om vad
            som gäller för att söka rättigheter och patent för sina tjänster
            eller produkter. Därför är det fantastiskt bra att vi i den här
            debatten tar upp att det är en prioriterad fråga för oss att värna
            immateriella rättigheter om vi vill fortsätta att ha ett innovativt
            Sverige.
          </note>
          <note>
            Det är så lätt att tro att man talar om en produkt och att det
            inte gör någonting. Men hamnar informationen i felaktiga händer
            kan de n spridas, och man får inte det sökta patentet som man
            hade tänkt sig. Då har man förmodligen också lagt ut kanske 40
            000–50 000 kronor i onödan för att anlita en jurist för att sköta
            det.
          </note>
          <note>
            Det är viktigt att vi kommer åt information och kunskap om immateriella
            rättigheter för både nya och gamla företagare. För personer som
            vill ha klart för sig vad som gäller tycker jag att alla företagsrådgivare
            som har offentliga stöd ska ha en egen kunskap på området.
          </note>
          <note>
            Herr talman! Jag yrkar bifall till reservation 2. Jag ser fram
            emot att vi ska fortsätta att jobba med immaterialrättsliga frågor.
          </note>
          <note>
            (Applåder)
          </note>
          <note type="speaker">
            Anf. 177 PER-ARNE HÅKANSSON (S):
          </note>
          <note>
            Herr talman! Sverige är och ska fortsatt vara i världstopp när
            det gäller innovation, uppfinningar och skaparkraft. Det har vi
            talat om här i dag. Det är också en högt prioriterad fråga för
            den nuvarande regeringen att försvara och stärka denna position.
            Det handlar om jobb, utveckling, kunskap, människors hälsa och
            samhällets tillväxt. En rad åtgärder har vidtagits och är på gång
            inom området. Jag vill här yrka bifall till utskottets förslag
            i betänkandet och avslag på motionerna.
          </note>
          <note>
            Det är ett obestridligt faktum att de immateriella värdena är
            av stor betydelse för världsekonomin. När vi diskuterar frågan
            i dag kan vi relatera en del olika rapporter som vi hänvisar till.
            Det var ganska pricksäkert att en halvtimme innan den här debatten
            började presenterades i den tyska tidningen Die Welt, som jag
            läste, Världsorganisationen för immateriella rättigheters, Wipos,
            lista.
          </note>
          <note>
            Den visar att Sverige behåller sin starka position i de här frågorna.
            Man ser då till innovationskraften, uppfinningsrikedomen, antalet
            patent och sådant. Men man ser också humankapital, koppling mellan
            kunskap och samhälle och samarbete mellan samverkande myndigheter
            som viktiga aspekter.
          </note>
          <note>
            Schweiz är etta, som Peter Helander nämnde, men Sverige är stark
            tvåa. Med tanke på att Nederländerna nämndes här kan det vara
            intressant att veta att vi ligger före Nederländerna och har stärkt
            vår position ytterligare i år.
          </note>
          <note>
            Det är bra att en hel del av motionerna från den allmänna motionstiden
            uppmärksammar just dessa frågor. Av de inlägg som har varit kan
            jag konstatera att patent- och upphovsrätten ur många aspekter
            är avgörande verktyg för företagen och kreativa skapares möjligheter
            att utvecklas. Om detta finns det en samsyn, och det är mycket
            glädjande.
          </note>
          <note>
            Självklart är det viktigt att vi arbetar vidare på djupet med
            skärpning av lagar och påföljder men också när det gäller attityder,
            insikter och kunskapsspridning.
          </note>
          <note>
            Herr talman! Det har i en motion nämnts att vi behöver en immateriell
            strategi för att utveckla oss på detta område. Jag vill nog påstå
            att den nuvarande svenska regeringen är mer aktiv på detta område
            än vad många andra tidigare regeringar har varit.
          </note>
          <note>
            Det finns säkert olika förklaringar till det. Vi lever uppenbarligen
            i en brytningstid med digitalisering, mobilitet och det oerhörda
            tempo som vi upplever i utvecklingen just nu. Regeringen har tagit
            en rad initiativ på dessa områden, och en hel del är på gång.
          </note>
          <note>
            Vi kan börja med det som vi talat om. Piratkopiering och förfalskning
            bör betraktas som en del av den organiserade brottsligheten. Det
            ska inte kunna avfärdas som något slags obetydliga pojkstreck.
            Det är ett faktum, och det göder den svarta marknaden. Det finns
            brottsoffer som blir drabbade dels i form av de företag och upphovsmakare
            som mister sin försörjning, dels de konsumenter som medvetet eller
            omedvetet blir förda bakom ljuset av förfalskningar. Här finns
            en klar inriktning att vi ska gå ytterligare in i de frågorna.
          </note>
          <note>
            Det har också tagits initiativ av justitieministern i samråd
            med Näringsdepartementet och utskott att utreda möjligheterna
            att införa grovt upphovsrättsbrott. Utredningen ska redovisas
            i februari 2018.
          </note>
          <note>
            Det har också inrättats en specialdomstol som ska vara särskilt
            invigd i patent- och upphovsrättslagstiftning. Det har talats
            om detta i vad jag förstår kanske 40 år. Nu sker det. Det är välkommet
            och hade inte åstadkommits utan regeringens initiativ och engagemang
            i dessa frågor.
          </note>
          <note>
            I EU och gentemot EU-kommissionen har Sverige varit och är pådrivande
            för att åstadkomma ett starkt efterfrågat och gemensamt patentsystem.
            Vi ser nu att det är ytterst nära ett slutgiltigt antagande.
          </note>
          <note>
            Så sent som i tisdags samlades tre ministrar – justitie ‑ , närings-
            och kulturministern – för ett gemensamt event i Rosenbad för att
            lyfta fram det fortsatta arbetet just om den nationella immateriella
            strategin. Det är precis det som motionen efterlyser.
          </note>
          <note>
            Vi kan också konstatera att redan i mars 2016 beslutade regeringen
            att ge Patent- och registreringsverket och Vinnova i uppdrag att
            göra insatser för att utveckla kunskapen om och förståelsen för
            immateriella tillgångar hos offentliga aktörer, näringsliv och
            allmänhet. Det jobbet har PRV med generaldirektören i spetsen
            tagit på största allvar och är i full färd med att på olika sätt
            genomföra.
          </note>
          <note>
            Vinnova ska stärka utvecklingen av kunskap om sambandet mellan
            immateriella tillgångar, innovation och tillväxt. Tillväxtverket
            och Statens medieråd är involverade för att kunskap ska finnas
            och utbildning ske på alla plan redan i tidiga år.
          </note>
          <note>
            Vi har tidigare i riksdagen beslutat om den kollektiva förvaltningen
            av upphovsrätt, som tagits fram genom ett pådrivande arbete från
            svensk sida.
          </note>
          <note>
            Vi har också den nya varumärkesförordningen, som ska ge tullen
            möjlighet att ingripa mot misstänkta varumärkesförfalskningar,
            i fokus.
          </note>
          <note>
            Fortsatt framgångsrikt arbete på området behöver vi ha, och det
            innebär fortsatt samarbete mellan samhällets olika aktörer på
            det sätt som har skett och som vi är på gång med att genomföra.
          </note>
          <note>
            (Applåder)
          </note>
          <note>
            I detta anförande instämde Mattias Jonsson (S).
          </note>
          <note type="speaker">
            Anf. 178 JOHAN NISSINEN (SD) replik:
          </note>
          <note>
            Herr talman! Det är glädjande att höra att Socialdemokraterna
            tar frågan om immaterialrätt på allvar, för det är något vi behöver
            här i Sverige.
          </note>
          <note>
            Som jag förstod ditt anförande, Per-Arne Håkansson, och förstår
            det Morgan Johansson har sagt flera gånger vill ni ta rejäla och
            hårdare tag mot fildelare. Men det låter snarare som om ni vill
            ta lite för hårda tag och satsa stora resurser på att jaga ungdomar
            i stället för att lösa det stora problemet, som är nedladdningssidorna
            och streamningstjänsterna. Stänger man ned dem genom globala avtal
            finns det inget att ladda ned eller streama, och det tror vi är
            mer effektivt än att börja jaga dessa hundratusentals ungdomar.
          </note>
          <note>
            Har jag förstått Socialdemokraterna rätt?
          </note>
          <note type="speaker">
            Anf. 179 PER-ARNE HÅKANSSON (S) replik:
          </note>
          <note>
            Herr talman! Nissinen har uppenbarligen inte riktigt förstått
            andemeningen. Tanken är att vi ska ta ett helhetsgrepp om detta.
            Då kan vi inte släppa några områden och säga att det inte är så
            viktigt eller farligt. Vi kan inte bagatellisera den typen av
            frågor.
          </note>
          <note>
            Det handlar om att ta ett helhetsgrepp och se till att den här
            organiserade brottsligheten, som det många gånger handlar om,
            bekämpas och att vi då använder bra metoder för att kunna göra
            det.
          </note>
          <note>
            Det har genomförts en del försök med blockering och sådant i
            grannländer, och vi har följt utvecklingen där. Det kan vara en
            lösning, men gemensamma överenskommelser som det handlar om här
            tar tid att genomföra. Det vi kan göra själva inrikes, nationellt,
            ska vi självklart inte undvika att göra under den tiden. Därför
            är det viktigt att vi tydligt markerar att det här inte är en
            verksamhet som vi tillåter.
          </note>
          <note type="speaker">
            Anf. 180 JOHAN NISSINEN (SD) replik:
          </note>
          <note>
            Herr talman! Det jag är lite rädd för är att man, som det låter
            på Morgan Johansson, kommer att vara så hård att straffen inte
            kommer att stå i proportion till vad man har gjort.
          </note>
          <note>
            Det är klart att man ska skydda upphovsrätten. Stöld är stöld.
            Men det ska vara proportionerligt. Det får inte bli så oproportionerliga
            straff att det blir värre om du snor något än om du mördar någon.
            Det måste vara proportionerligt.
          </note>
          <note>
            Jag är rädd att Socialdemokraterna går för hårt fram och straffar
            en hel generation för att den inte har lärt sig rätt och fel.
          </note>
          <note type="speaker">
            Anf. 181 PER-ARNE HÅKANSSON (S) replik:
          </note>
          <note>
            Herr talman! Nu pågår ju en utredning för att vi ska kunna bedöma
            och fatta beslut om vad som är grovt upphovsrättsbrott.
          </note>
          <note>
            Det är klart att straff och påföljder ska stå i proportion till
            brottets art, men det är av stor vikt att vi bekämpar brottslighet
            på detta område.
          </note>
          <note>
            Vi kan på detta vis komma åt en stor del av den organiserade
            brottsligheten. Det trodde jag inte att Sverigedemokraterna ville
            stå vid sidan om och inte göra någonting åt, för det är ju ett
            stort samhällsproblem.
          </note>
          <note>
            (Applåder)
          </note>
          <note type="speaker">
            Anf. 182 JONAS ERIKSSON (MP):
          </note>
          <note>
            Herr talman! Skyddet av patent, varumärken, mönster, upphovsrätten
            till litterära och konstnärliga verk med mera, alltså immaterialrätten
            som vi har talat om i den här debatten, är en viktig förutsättning
            för svenskt näringsliv, forskning och innovation och kulturskapande.
            Det har betonats i flera av de inlägg i debatten som vi redan
            har hört. Det verkar vara en uppfattning som inte skiljer oss
            debattörer åt, och det är en uppfattning som delas av regeringen
            och regeringspartierna.
          </note>
          <note>
            Det här är något som syns inte bara i den här debatten utan också
            i verkligheten, vilket man ser om man går igenom de initiativ
            som reger ­ ingen har tagit sedan den kom till makten. Det har
            den föregående talaren Per-Arne Håkansson redogjort för. Det finns
            inga skäl för mig att upprepa de exempel som han nämnde.
          </note>
          <note>
            Utifrån att regeringens insatser väl möter motionärernas problembeskrivningar
            och mer därtill ser jag inga skäl till att tillstyrka några reservationer.
            Jag yrkar bifall till utskottets förslag.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 20 juni.)
          </note>
          <note>
            § 18 Statligt ägda bolag i omvandling
          </note>
          <note>
            Näringsutskottets betänkande 2016/17:NU24
          </note>
          <note>
            Statligt ägda bolag i omvandling (prop. 2016/17:181)
          </note>
          <note>
            föredrogs.
          </note>
          <note type="speaker">
            Anf. 183 ANN-CHARLOTTE HAMMAR JOHNSSON (M):
          </note>
          <note>
            Herr talman! Detta betänkande är ett svar på en begäran som kommit
            från regeringen om bemyndigande att avyttra bolag som finns i
            statens ägo. Regeringen ska begära tillåtelse av riksdagen för
            att detta ska vara möjligt och kan alltså inte agera på egen hand.
            Därför ska vi debattera denna begäran om att avyttra hela eller
            delar av bolag.
          </note>
          <note>
            Grundprincipen för statligt ägande av bolag anser Moderaterna
            och även Centern, Liberalerna och Kristdemokraterna ska vara att
            staten inte ska bedriva verksamhet på områden där det finns en
            marknad och därmed konkurrera med företag i olika branscher som
            arbetar med att leverera tjänster och produkter, förse människor
            med jobb och generera tillväxt för landet. Därför ställer vi oss
            bakom begäran att helt eller delvis avyttra följande bolag från
            statens ägo.
          </note>
          <note>
            Det handlar om Apoteksgruppen i Sverige Holding AB, som var en
            del i övergången efter att apoteken lämnade det statliga bolaget.
            I dag har det spelat ut sin roll, och därför ska det avyttras.
          </note>
          <note>
            Det handlar om Metria AB, ett helägt bolag som tillhandahåller
            tjänster och produkter inom områdena geografisk information, fastighetsinfor
            ­ mation, geografisk informationsteknik, plan ‑ och mättjänster
            och kon ­ sult ‑ och produktverksamhet. Bolaget har inget samhällsuppdrag
            och inga av de delar som gör det önskvärt att ha det kvar i statlig
            regi. Därför yrkar vi bifall till avyttring.
          </note>
          <note>
            Det handlar om Swedish National Roads, ett helägt bolag som sorterat
            under Vägverket, nu Trafikverket. Bolaget bedöms få bättre förutsättning
            ­ ar med en annan ägare, och då är det givet att också det ska
            lämna statens ägo.
          </note>
          <note>
            AB Göta kanalbolag vill regeringen få mandat att avstycka helt
            eller delvis för att avyttra de delar som inte behöver ägas av
            bolaget. Detta för att bevara Göta kanals värde som kulturhistoriskt
            byggnadsverk och turist attraktion. Det handlar om till exempel
            mark och byggnader som i framtiden kan kosta pengar för bolaget.
            Det blir en sidoverksamhet som tar resurser från huvuduppdraget.
            Därför yrkar vi bifall till detta.
          </note>
          <note>
            Swedesurvey AB sorterar under Lantmäteriet men har internationell
            verksamhet. Företaget beskrivs ha minskat sitt område och verka
            på ett nytt sätt. Det innebär att det inte behöver vara i statens
            ägo.
          </note>
          <note>
            Herr talman! Det är en grundläggande del av att vara bolagsägare
            att staten är aktiv och professionell i sitt ägarskap genom att
            hela tiden fundera på vad som sker i omvärlden och ständigt pröva
            skälen för fortsatt statligt ägande. I det ingår att se om nya
            överväganden gör att inriktningen av bolagen bör ändras. Detta
            är en ståndpunkt som vi tydligt vill understryka, då statens bolagsägande
            i många fall har sin grund i affärsdrivande verk. Mycket vatten
            har runnit under broarna och fortsätter göra så.
          </note>
          <note>
            Som exempel kan nämnas Telia och den tid då det var Televerket,
            då vi alla bara fick ha en sorts telefoner: svarta. Den tiden
            är svår att tänka sig i dag med vår tidsanda och vårt stora utbud
            av telefoner, som dessutom långt ifrån nödvändigtvis är för fast
            telefoni.
          </note>
          <note>
            Det finns tre skäl till att äga bolag – även om jag i grunden
            tycker att ägande och drivande av bolag ligger på en annan marknad,
            som är privat. Som vi ser det är skälen att det föreligger samhällsuppdrag
            som är svåra att klara på annat sätt, att det är strategiskt befogat
            eller att det är säkerhetspolitiskt befogat. Inget av dessa skäl
            föreligger för dessa bolag.
          </note>
          <note>
            Det som står i den följdmotion vi skrivit i detta ärende är att
            vi ser att det är angeläget med en process som gör att de 180
            småföretag som äger och driver apotek runt om i landet bereds
            goda möjligheter till medinflytande och att processen blir så
            transparent som möjligt när det gäller avvecklingen av Apoteksgruppen
            i Sverige Holding AB. Detta är också ett av våra yrkanden.
          </note>
          <note>
            Dessutom har vi ett yrkande om att regeringen så snart som möjligt
            ska agera för att sälja de statliga bolag som inte har just ett
            samhällsuppdrag eller ett strategiskt eller säkerhetspolitiskt
            uppdrag, förutom dem som vi i dag tar beslut om.
          </note>
          <note>
            Från Moderaterna, Centern, Liberalerna och Kristdemokraterna
            har vi också sagt att intäkter från försäljning av statliga bolag
            ska användas för att amortera av på statsskulden. Detta står i
            vår gemensamma kommittémotion 3739, och jag vill därför yrka bifall
            till reservationerna 2 och 3.
          </note>
          <note>
            (Applåder)
          </note>
          <note>
            I detta anförande instämde Hans Rothenberg (M).
          </note>
          <note type="speaker">
            Anf. 184 HELENA LINDAHL (C):
          </note>
          <note>
            Herr talman! Jag vill börja med att yrka bifall till reservation
            3, så har jag det gjort.
          </note>
          <note>
            Vi har ju diskuterat detta med statliga företag ganska många
            gånger tidigare, men för dem som eventuellt läser protokollet
            eller lyssnar på detta och inte ingår i näringsutskottet kan det
            vara bra att upprepa denna information. Det är nämligen en ganska
            imponerande samling bolag som staten äger, delvis eller helt:
            49 stycken, varav 2 är börsnoterade. De representerar tillsammans
            stora värden: 460 miljarder kronor. Det är enormt mycket pengar.
            De har 163 000 anställda, läste jag senast på regeringens hemsida.
            Det är fantastiskt!
          </note>
          <note>
            Men jag vill också säga att vi i Centerpartiet och övriga Alliansen
            är lite otåliga; vi har inte riktigt samma åsikt om statliga bolag.
            Vi tycker inte att det är statens uppgift att äga och driva bolag
            – det är inte det vi huvudsakligen ska ägna oss åt. Det finns
            nämligen en inbyggd problematik i att vi å ena sidan stiftar lagar
            på en marknad där vi sedan å andra sidan driver bolag. Det är
            lite problemartat, skulle jag vilja säga.
          </note>
          <note>
            Men eftersom vi är en stor bolagsägare och kommer att vara det
            under ganska lång tid är det ändå viktigt att vi driver bolagen
            på ett långsiktigt, professionellt och värdeskapande sätt.
          </note>
          <note>
            Herr talman! Ann-Charlotte Hammar Johnsson gick ju igenom dessa
            bolag, och jag kanske inte behöver göra det en gång till eftersom
            det finns en del som behöver snabba sig till sina tåg eller resa
            hem på andra sätt.
          </note>
          <note>
            Den proposition som läggs fram i dag är oppositionspartierna
            och regeringspartierna överens om i stort. Det handlar egentligen
            om avyttring av bolag som på ett eller annat sätt funkar bättre
            om de ägs av någon annan. Det kan också vara så att det redan
            finns många bolag på marknaden i fråga och det därför inte är
            nödvändigt att staten verkar där.
          </note>
          <note>
            Jag vill dock lägga till en sak; det handlar om Apoteksgruppen
            i Sverige. Detta bolag grundades 2010 när staten sålde 150 bolag
            till mindre företagare. Det tycker jag var väldigt bra, för annars
            blir det lätt stora apotekskedjor som tar över verksamheten. Man
            bildade sedan ett paraply för att hjälpa till med service till
            bolagen och med it samt med att samordna större inköp för att
            få ned priserna.
          </note>
          <note>
            I dag fungerar det bolaget som ett serviceorgan, och nu har företagen
            dessa bolag i sin hand. Därför är statens uppdrag färdigt, och
            man kommer nu att avyttra paraplyorganet. Det tycker jag är bra,
            men jag tycker att staten i denna särskilda situation borde låta
            dessa företagare få lite större insyn och visa lite mer transparens
            i försäljningsprocessen. Det är väl egentligen där vi skiljer
            oss åt.
          </note>
          <note>
            Jag tror att jag stannar där, för enkelhetens skull. Jag ser
            att det är många som är glada i regeringspartierna, och det är
            ju inte dåligt det!
          </note>
          <note>
            Jag vill nu när jag ändå är här passa på – även om vi kanske
            träffas en gång till – att önska er en supertrevlig sommar! Den
            är faktiskt på ingående, govänner, även i norra Sverige.
          </note>
          <note>
            (Applåder)
          </note>
          <note type="speaker">
            Anf. 185 BIRGER LAHTI (V):
          </note>
          <note>
            Herr talman! Statligt ägda bolag i omvandling är rubriken för
            betänkande NU24. Det är många som vet vad det handlar om: avyttring
            av några bolag som staten vill göra sig av med. Men när det gäller
            de statliga företagen vill jag inledningsvis understryka att ägarna
            av dessa bolag är alla svenska medborgare, inte regeringen.
          </note>
          <note>
            Staten bör därför, enligt min mening, använda sitt ägande för
            att tillgodose samhällsnyttiga ändamål. Ägandet ska användas aktivt
            för att bygga Sverige tryggare, mer jämlikt och ekologiskt hållbart,
            öka konkurrenskraften samt jämna ut orättvisa skillnader mellan
            stad och landsbygd.
          </note>
          <note>
            Det statliga ägandet bör följaktligen utvecklas, inte avvecklas.
            Ägardirektiven till flera av de statliga bolagen behöver skrivas
            om. Samhällsnyttan ska alltid stå i fokus för ägarstrategin, samtidigt
            som företagen bedrivs ekonomiskt effektivt. I de fall viktiga
            samhällsintressen står i konflikt med de statliga bolagens vinstkrav
            ska målsättningen i ägarstrategin ses över.
          </note>
          <note>
            Jag och Vänsterpartiet motsätter oss generellt utförsäljningar
            av statliga företag. Vi vill i stället bygga en framtida innovationsstruktur
            som behåller tillverkning, forskning och utveckling och huvudkontor
            i Sverige.
          </note>
          <note>
            Staten behöver därför vara en stark och aktiv ägare och genom
            ägardirektiv säkerställa att bolagen används för att stödja teknikutveckling,
            driva på miljö- och klimatarbete och skapa sysselsättning. Detta
            är avgörande inte minst inom vissa samhällsviktiga områden där
            statligt företagsägande är nödvändigt som en motvikt till spekulation,
            kapitalism och kortsiktig vinstjakt.
          </note>
          <note>
            Nu senast är det statliga Vattenfall som stått för rubrikerna
            i mitt hemlän, i Jokkmokk. Det gäller arbetstillfällen som går
            förlorade i små inlandskommuner, till förmån för multinationella
            företag som ska sköta till exempel fakturering. Här talar man
            om teknikgrenar där vi brukar stå högt i kunskap och teknikutveckling.
          </note>
          <note>
            Detta får i alla fall mig att undra och reagera. Är det nödvändigt
            för ett miljardföretag som har sitt säte här i Sverige och ägs
            av oss medborgare att göra denna omflyttning av arbetsuppgifter?
            Jag är tvungen att nämna detta när ni vill veta hur jag ser på
            statliga bolag, även om det inte handlar om en omvandling. Om
            Vattenfall skulle göra detta av teknik- eller säkerhetsskäl skulle
            jag ha lättare att smälta det, men som jag ser det är det endast
            lönekostnaden som är orsaken.
          </note>
          <note>
            Då blir frågan om vi som ett statligt bolag ska vara pådrivande
            i utvecklingen att verksamheter och arbetsuppgifter flyttas utomlands,
            bort från Sverige, för att tjäna lite mer.
          </note>
          <note>
            Herr talman! Det jag försöker säga är att det blir fel att efter
            det som statliga bolag håller på med kritisera multiföretag som
            flyttar sin verksamhet bort från oss. Vi är ju med och visar vägen
            för dem. Utarmning och kontroll- och utvecklingsdränering är vad
            denna styrning leder till.
          </note>
          <note>
            Nej, jag vill med bestämdhet hävda att vi ska se till samhällsnyttan
            när det gäller att se om vårt eget hus.
          </note>
          <note>
            Med detta sagt anser jag att regeringen kan börja med att inte
            avyttra det statliga ägandet i Metria på det sätt som föreslås
            i den aktuella propositionen. Metria AB är ett statligt helägt
            bolag som tillhandahåller tjänster och produkter inom områdena
            geografisk information, fastighetsinforma ­ tion och geografisk
            informationsteknik.
          </note>
          <note>
            Jag menar att bolaget fyller en viktig funktion i utvecklingen
            av det moderna Sverige. Infrastruktur, bostadsbyggande och energi
            är viktiga områden där staten via sitt bolagsägande kan och bör
            driva samhällsutvecklingen framåt. Metria bedriver i dag en väl
            fungerande verksamhet och tillåts genom det statliga ägandet att
            ha en syn på hållbarhetsfrågor som är viktig för att Sverige ska
            kunna bygga hållbara samhällen för framtiden. Mot denna bakgrund
            anser jag att bolaget inte bör säljas.
          </note>
          <note>
            Därmed, herr talman, yrkar jag bifall till reservation 1.
          </note>
          <note type="speaker">
            Anf. 186 SAID ABDU (L):
          </note>
          <note>
            Herr talman! Liberalerna är Sveriges liberala parti. Vårt partis
            inställning till företagsamhet är tydlig. Vi tror på människans
            inneboende potential, och vi tror att företagandet är en av de
            främsta formerna för individens självförverkligande. Företag ska
            kunna drivas av starka individer och verka på en tydlig marknad.
            Här har staten ett ansvar för att upprätthålla en tydlighet och
            samtidigt garantera kontrollmekanismerna för att ska marknaden
            fungera.
          </note>
          <note>
            Vi ser värdet i en stark offentlig sektor. Men i vårt perspektiv
            kan det inte vara statens uppgift att äga och driva företag. Vi
            anser att statens uppgift normalt bör vara att ange de ramar och
            regler som ska gälla för näringslivet och företagen, inte att
            själv äga och driva de bolagen. Vi ser till exempel det kommersiella
            flygbolaget SAS eller bemanningsföretaget Lernia AB. Företag ska
            ägas och drivas av människor som vågar ta risker och förverkliga
            sina drömmar.
          </note>
          <note>
            Staten ska finnas där som ett skyddsnät om entreprenörens drömmar
            inte skulle slå in. Samhället ska hjälpa upp den som har snubblat
            på sin resa. Staten ska inte lägga krokben för företag och inte
            använda sina omfattande resurser för att driva företag eller för
            att konkurrera med det privata näringslivet. Staten ska inte heller
            använda de statliga företagen som kassako när man har tömt ladorna
            för att bekosta en industrikansler eller diskussionsklubbar.
          </note>
          <note>
            Vi har samlats här för att diskutera förändringar i statens bolagsportfölj.
            När detta nu görs är det fullständigt centralt att förändringarna
            sker på ett transparent och tydligt sätt för att underlätta för
            de aktörer som vid sidan av det offentliga verkar på den öppna
            marknaden.
          </note>
          <note>
            Förändringen består av en försäljning eller avyttring av Apoteksgruppen,
            där vi har ett ansvar gentemot de dussintals näringsidkare som
            på ett eller annat sätt påverkas av affären. Här krävs ett medinflytande
            över försäljningsprocessen på det sätt som vi i Alliansen har
            fört fram i motion 3739.
          </note>
          <note>
            Jag vill passa på att yrka bifall till reservation 3, om principerna
            för statens ägande av företag, och tillkännage den, ihop med motionen
            i sin helhet, för regeringen.
          </note>
          <note>
            Från Liberalernas sida är vi delvis besvikna. Vi är besvikna
            i den meningen att vi gärna hade sett fler bolag på listan med
            bolag som är uppe för avyttring eller försäljning. Det är fortfarande
            obegripligt varför vi äger SAS, som flyger charterresenärer, bemanningsföretaget
            Lernia eller Telia Sonera. Sedan finns det en hel del andra bolag
            i den statliga portföljen som är starkt ifrågasatta. Den danska
            verksamheten i Postnord är ett av dessa bolag.
          </note>
          <note>
            Med detta sagt välkomnar Liberalerna givetvis regeringens förslag
            om att minska statens bolagsportfölj, även om det inte är tillräckligt.
            Vi är förmodligen mer nöjda än regeringens samarbetsparti Vänsterpartiet.
          </note>
          <note>
            Kanske vore det bättre att regeringen fick fortsätta tänka själv,
            som man har gjort i detta fall, i stället för att hela tiden behöva
            följa Vänsterpartiet med stoppultimatum, vinstbegränsningar och
            ändlösa utredningar – fram till dess det blir maktskifte nästa
            år, vill säga. Det är ett skifte som jag som liberal och gammal
            företagare hoppas kommer förr eller senare. Förhoppningsvis har
            vi i dag i finansutskottet tagit ett steg närmare.
          </note>
          <note type="speaker">
            Anf. 187 BIRGER LAHTI (V) replik:
          </note>
          <note>
            Herr talman! Du nämnde Vänsterpartiet, Said. Du har helt rätt
            i att vi inte har samma syn när det gäller bolagen. Jag håller
            med om att staten inte ska äga bolag där det inte finns en samhällsnytta.
          </note>
          <note>
            Du nämnde Postnord. Du är väl medveten om vilken regering det
            var som gjorde rockaden där man privatiserade posten och slog
            ihop den med den danska? Du är nog medveten om vilken regering
            det var.
          </note>
          <note>
            Jag vill fråga dig en sak. Du nämner att du gärna hade sett fler
            bolag på försäljningslistan. Vad tror du skulle ha hänt om till
            exempel LKAB hade varit ett privatägt gruvbolag i början av 80-talet,
            när det gick riktigt dåligt? Då var staten tvungen att lägga in
            ett par hundra miljoner i bolaget för att det skulle kunna överleva.
            Om det hade varit privatägt hade jag varit övertygad om att gruvhålen
            i Kiruna skulle ha varit vattenfyllda i dag, och de skulle aldrig
            ha öppnats mer. Man skulle ha kunnat stryka Malmberget, Gällivare
            och Kiruna från kartan. Det är inte många som skulle ha blivit
            kvar där.
          </note>
          <note>
            Tycker inte du, Said, att det finns fog för att staten äger vissa
            bolag? Man har gjort det duktigt och bra. Eller har du en annan
            bild när det gäller vem som ska äga dessa bolag som har naturresurser
            bakom sig?
          </note>
          <note type="speaker">
            Anf. 188 SAID ABDU (L) replik:
          </note>
          <note>
            Fru talman! Tack, Birger Lahti, för en bra fråga! Givetvis finns
            det undantag för det statliga ägandet. Från Liberalernas sida
            har vi uttryckt att det är en anomali när staten äger företag,
            men precis som du nämner finns det undantag som är befogade. LKAB
            är ett av dem. Både LKAB och Systembolaget nämns i vår motion
            som exempel på bolag som vi inte avser att avyttra, utan vi inser
            att det finns en samhällsnytta i att äga dem.
          </note>
          <note>
            Ett av de bolag vi diskuterar i dag är Apoteksgruppen. Jag skulle
            vilja fråga Birger Lahti vad man anser om detta. Det var ju en
            del av ett monopol tidigare. Riksrevisionen har kommit fram till
            att privatiseringen har gått väldigt bra.
          </note>
          <note>
            Jag skulle vilja höra: Om Vänsterpartiet kom till makten efter
            nästa val, hur skulle man då se på dessa frågor? Är det kanske
            några företag som man skulle vilja återförstatliga?
          </note>
          <note type="speaker">
            Anf. 189 BIRGER LAHTI (V) replik:
          </note>
          <note>
            Fru talman! Du vet väl också, Said, att apoteket var privatägt
            fram till 1971, tror jag. Det var privatägt. Sedan tog staten
            över. Vet du vad de som hade apotek sa då? De sa: Äntligen! Äntligen
            blev det statligt, så att alla fick samma service.
          </note>
          <note>
            Du säger att privatiseringen har varit lyckad. Ja, här i Stockholm
            har det blivit lyckat. Inom en radie av en kilometer hittar du
            fler apotek i dag. Men tror du att det har blivit fler apotek
            i glesbygd eller landsbygd? Hade det blivit samma sak om vi hade
            sagt att vi skulle privatisera alla apotek på en gång? Tror du
            att vi skulle ha fått några mediciner i till exempel min hemkommun
            då? Nej, det är ingen som gör vinst på de mediciner som skyfflas
            över till min kommun eller andra inlandskommuner där det är glest
            med folk.
          </note>
          <note>
            Man gör en sådan här halvmesyr för att man vet att man kan tjäna
            pengar när det blir ett apotek till. Men att privatisera alla
            apotek är ingen väg framåt. Då skulle alla glesbefolkade kommuner
            bli utan mediciner.
          </note>
          <note>
            Jag har inte svaret på vad jag skulle göra om jag fick regeringsmakten.
            Men en sak är jag övertygad om: Inte ens du skulle kunna komma
            med idén att privatisera alla apotek i Sverige och göra det på
            marknadsmässiga grunder. Jag tror inte det.
          </note>
          <note type="speaker">
            Anf. 190 SAID ABDU (L) replik:
          </note>
          <note>
            Fru talman! Birger Lahti! Jag förstår. Riksrevision har i sin
            rapport uttryckt just att det har varit en lyckad privatisering.
            Jag tycker att det har varit en väldigt bra modell, där staten
            successivt har minskat ägandet. Man har låtit mindre aktörer komma
            till tals och bli en del av apoteksverksamheten och ha egna apotek.
          </note>
          <note>
            Antalet apotek är givetvis något man kan diskutera. Men jag tror
            inte att man ska stirra sig blind på just antalet apotek. Jag
            tror på tekniken. Jag vet att det finns väldigt många bolag som
            hittar andra former för att distribuera. Varför har vi ett apotek?
            Det finns många anledningar till att Djurfarmacia går jättebra.
            Det finns många anledningar till att bolag som Apotea går väldigt
            bra. Då handlar det snarare om distribution.
          </note>
          <note>
            Jag skulle inte stirra mig blind på just apoteket som en fysisk
            plats. Dock håller jag med om att det är väldigt viktigt att alla
            nås av den nytta som apoteket tillhandahåller.
          </note>
          <note>
            Jag välkomnar regeringens förslag.
          </note>
          <note type="speaker">
            Anf. 191 PENILLA GUNTHER (KD):
          </note>
          <note>
            Fru talman! Det är 5 av 49 bolag som är berörda i detta betänkande.
            Ett av dem tänkte jag särskilt nämna några ord om, eftersom det
            berör min hemkommun. Göta älv och Göta kanalbolag är inte till
            salu. Men det är en försäljning av viss mark som är ägd av Göta
            kanalbolag. Det säger jag för att förtydliga det hela, ifall någon
            har varit orolig för att vi på något sätt ska göra oss av med
            ett av Sveriges finaste, tycker jag, industriella verk. Det är
            otroligt viktigt för besöksnäringen och med tanke på kulturhistoriska
            byggnadsverk att verkligen ta till vara det som Göta kanal har
            att erbjuda. I min kommun, Trollhättan, finns det även ett litet
            kanalmuseum som jag gärna gör reklam för. Det kan man besöka om
            man är i närheten.
          </note>
          <note>
            Av de andra fyra bolagen vill jag särskilt nämna Apoteksgruppen,
            som mina kollegor i Alliansen tidigare har talat om. När apoteksreformen
            skulle genomföras jobbade jag som företagsrådgivare. Jag fick
            i uppdrag att bland annat ta kontakt med Farmacevtförbundet och
            höra om det fanns befintlig personal i apoteken som kunde tänka
            sig att starta och själva driva kooperativa verksamheter, ekonomiska
            föreningar eller andra typer av företag som då skulle bli en del
            av Apoteksgruppen. Jag tror att det är viktigt att vi ser behovet
            även i dag av små företag som drivs lokalt av en eller flera personer
            som kan ta till vara det intresse som finns på just den orten.
            Det gäller i den här typen av verksamheter, liksom i många andra.
          </note>
          <note>
            Apotek är viktigt för oss alla. Vi har diskuterat detta med en
            fungerande postgång och så vidare. Och min kollega från Liberalerna
            nämnde Apotea och andra nätapotek som kan tillhandahålla produkter.
            Det handlar alltså mycket om distributionsmöjligheterna.
          </note>
          <note>
            Men när det gäller att omvandla statligt ägda bolag tycker jag
            att det som vi i Alliansen har tryckt på är viktigt. Det finns
            ingen poäng i att sälja statliga bolag som har ett viktigt samhällsuppdrag.
            Självklart är det någonting som den svenska staten kanske även
            fortsättningsvis behöver. Däremot kan man verkligen titta på den
            list a som sedan är kvar – det är 49 minus 5. Det är då 44 kvar.
            Kanske skulle några av dem kunna vara föremål för försäljning
            framöver.
          </note>
          <note>
            Det handlar inte om att vi på något sätt vill föra fram behovet
            av peng ­ ar. Ja, vi tycker att det är viktigt att intäkterna
            från den försäljning som ändå görs tas till vara genom att man
            amorterar på statsskulden – absolut. Men som kristdemokrat vill
            jag poängtera att det inte finns något självändamål i att sälja
            statligt ägda bolag om de har ett viktigt samhällsuppdrag. Jag
            kan också tycka att den säkerhetspolitiska aspekten har blivit
            ännu mer viktig. Det kan vara bra att se över infrastrukturellt
            viktiga bolag som är i statens ägo just för att de inte ska hamna
            i utländska ägares makt och händer, så att säga, som kanske inte
            gynnar svenska intressen.
          </note>
          <note>
            Jag yrkar bifall till den alliansreservation som finns under
            punkt 2.
          </note>
          <note>
            (Applåder)
          </note>
          <note type="speaker">
            Anf. 192 PER-ARNE HÅKANSSON (S):
          </note>
          <note>
            Fru talman! I det betänkande vi i dag behandlar om propositionen
            Statligt ägda bolag i omvandling står utveckling och konkurrenskraft
            i fokus. Det är det som ligger till grund för de förändringar
            som föreslås.
          </note>
          <note>
            Jag vill yrka bifall till utskottets förslag i betänkandet och
            således av ­ slag på motionerna. Men jag noterar att man i motionerna,
            med undantag av Vänsterpartiets, inte motsätter sig förändringarna
            som sådana utan har andra specifika utgångspunkter för sina ställningstaganden.
            Då handlar det om statligt ägande i stort. Jag vill därför, fru
            talman, betona att de statliga företagen är viktiga för Sverige
            ur många aspekter. Det räcker att lyfta fram en del tydliga fakta.
            Ett femtiotal bolag har en sammanlagd netto ­ omsättning kring
            350 miljarder kronor och över 150 000 anställda.
          </note>
          <note>
            I dagens betänkande föreslås olika åtgärder när det gäller en
            handfull av de statliga bolagen. Det handlar om Apoteksgruppen
            i Sverige Holding AB, Metria AB, Swedish National Road Consulting
            AB, AB Göta kanalbolag och Swedesurvey Aktiebolag.
          </note>
          <note>
            När det gäller Apoteksgruppen i Sverige Holding AB har regeringens
            analysarbete genomförts med hjälp av extern expertis. Utgångspunkten
            är att företaget bör ha bättre förutsättningar för långsiktigt
            värdeskapande i en annan ägarstruktur. Apoteksgruppen får anses
            som ett stabilt företag. Men det bör också påpekas att det är
            en rest av den avreglering som gjordes, som vi från Socialdemokraterna
            hårt kritiserade.
          </note>
          <note>
            Regeringens bedömning är att det statliga ägandet i Apoteksgruppen
            i Sverige Holding till skillnad från det viktiga ägandet i Apoteket
            AB inte är ett effektivt verktyg i syfte att förbättra apoteksmarknaden.
            Därför blir det naturligt att utifrån den situation som råder
            avyttra ägandet i holdingbolaget. Det hör också till saken att
            staten på detta vis äger två bolag i samma bransch, både Apoteksgruppen
            i Sverige Holding AB och Apoteket AB. Med detta förslag blir inriktningen
            för staten att äga och driva enbart Apoteket AB och göra det på
            ett kraftfullt och bra sätt.
          </note>
          <note>
            I motionen, som Moderaterna, Centern, Kristdemokraterna och Liberalerna
            har väckt, förordar man två tillkännagivanden. Det finns anledning
            att resonera en del kring den andra att-satsen. Här går motionärerna
            in på det statliga ägandet i stort och vill med sin motion öppna
            för försäljning eller avyttring av alla bolag som för tillfället
            saknar särskilda samhällsuppdrag. Det är en omfattande affär att
            genomföra, även om man säger att det ska ske stegvis. Det handlar
            i så fall om ett tjugotal välskötta och för nationen viktiga företag.
            Det handlar till exempel om Vattenfall, LKAB, SJ, Bilprovningen,
            Apoteket, som vi nämnde, SBAB och andra med en rad anställda och
            med viktiga uppgifter för nationen.
          </note>
          <note>
            Staten är som jag ser det en god ägare till dessa företag, och
            i likhet med utskottets majoritet ser jag inga skäl att gå vidare
            i den frågan.
          </note>
          <note>
            Vänsterpartiet har invändningar mot försäljningen av Metria och
            Swe ­ dish National Road Consulting. Om detta kan sägas att regeringen
            i sin proposition anger flera goda skäl till varför försäljningen
            bör ske. När det gäller Metria noterar utskottet också att bedömningen
            är att konkurrens ­ situationen på marknaden där bolaget agerar
            inte kommer att försämras vid förändrat statligt ägande och att
            bolaget till och med bedöms ha bättre utvecklingsmöjligheter utan
            staten som ägare.
          </note>
          <note>
            Jag noterar dock att det finns en stark majoritet i utskottet
            kring det förslag och den proposition som ligger. Med detta tackar
            jag för ordet.
          </note>
          <note type="speaker">
            Anf. 193 HELENA LINDAHL (C) replik:
          </note>
          <note>
            Fru talman! Jag kände att jag tappade konceptet lite grann under
            mitt huvudanförande, så då tänkte jag passa på att fråga min socialdemokratiske
            kollega om SBAB när jag ändå har honom här i talarstolen.
          </note>
          <note>
            Jag tycker att det är lite märkligt att vi äger en statlig bank
            som är så ointresserad av stora delar av landet. Man kan fråga
            sig varför staten i så fall ska äga SBAB. Behövs det en statlig
            bank när den ändå bara finns på fungerande marknader?
          </note>
          <note>
            Den frågan får Per-Arne Håkansson gärna svara på.
          </note>
          <note type="speaker">
            Anf. 194 PER-ARNE HÅKANSSON (S) replik:
          </note>
          <note>
            Fru talman! Jag tackar Helena Lindahl för frågan. När det gäller
            SBAB anser jag till skillnad från henne att SBAB har en viktig
            roll och att det är av stor vikt att staten har ägaransvaret för
            den typen av verksamhet.
          </note>
          <note>
            SBAB har ju funnits under lång tid, och jag noterar att man inte
            heller under den tid då Helena Lindahls parti satt i regeringsställning
            kom till skott med det som hon nu framför. Jag anser i och för
            sig att det hade varit olyckligt, för SBAB har en viktig funktion
            att fylla som statligt företag.
          </note>
          <note type="speaker">
            Anf. 195 HELENA LINDAHL (C) replik:
          </note>
          <note>
            Fru talman! Att SBAB numera bara finns söder om Uppsala är också
            ett aktivt beslut som togs för inte så länge sedan, och då ledde
            Socialdemokraterna Sverige. Det var för ett par år sedan, och
            Mikael Damberg hade då ingenting att invända.
          </note>
          <note>
            Det jag menar är att vi under en lång tid har sett en avveckling
            av service och arbetstillfällen på landsbygden. Här bär faktiskt
            staten ett stort ansvar liksom flera regeringar, kan jag i så
            fall säga.
          </note>
          <note>
            Jag tycker ändå att det är märkligt att den nuvarande regeringen,
            som samtidigt har en väldigt hög svansföring och säger att hela
            Sverige ska leva, inte använder sig av en del av de statliga bolagen
            för att komplettera svagare marknader. Staten har ju stora möjligheter
            att genom sina bolag bedriva en regionalpolitik som man genom
            svag ägarstyrning faktiskt missar.
          </note>
          <note>
            Som exempel nämnde jag just SBAB Bank, ett helägt statligt aktiebolag
            som konkurrerar med andra banker. Nu har man bara beslutat att
            man ska lämna företagskunderna norr om Dalälven åt sitt öde. SBAB
            vill med andra ord inte ha några företagskunder på landsbygden
            eller i småstäder; nu är det Stockholm, Göteborg och Malmö och
            större tillväxt- eller högskoleorter som gäller. Näringsminister
            Mikael Damberg har ingenting att invända. Det är precis vad han
            svarade medierna, och det kan man lätt leta upp på nätet.
          </note>
          <note>
            Då undrar jag: Är det här verkligen någonting som Per-Arne Håkansson
            ställer sig bakom?
          </note>
          <note type="speaker">
            Anf. 196 PER-ARNE HÅKANSSON (S) replik:
          </note>
          <note>
            Fru talman! SBAB är en bank som i huvudsak agerar för bostadslån
            men som också har en funktion som bank för hela Sverige, vill
            jag påstå.
          </note>
          <note>
            Vi lever i en tid där bankerna finns på nätet i en väldigt hög
            utsträckning, och de enskilda beslut som banken tar utifrån var
            man ska vara lokaliserad och hur man ska agera lägger vi inga
            synpunkter på utifrån de aspekterna. Det handlar om att banken
            ska jobba utifrån sin verksamhet och det som är bäst ur konkurrenssynvinkel.
          </note>
          <note>
            Att alla människor i Sverige har möjlighet att vara kunder i
            banken råder det inget tvivel om.
          </note>
          <note type="speaker">
            Anf. 197 JONAS ERIKSSON (MP):
          </note>
          <note>
            Fru talman! Tidigare anföranden har väl redogjort för vad vi
            debatterar i det här betänkandet. Regeringen söker mandat att
            helt eller delvis avyttra statens ägande i ett antal bolag samt
            att AB Göta kanalbolag medges pantsätta, utarrendera, avstycka
            eller avyttra mark. Regeringen söker också stöd för att avveckla
            Swedesurvey Aktiebolag.
          </note>
          <note>
            Med dessa beslut behöver även ett antal följdbeslut fattas. Jag
            behöver inte räkna upp dem; det är logiska följdbeslut. Jag kan
            konstatera att det finns en mycket stor samsyn i att det här är
            bolag som kan säljas.
          </note>
          <note>
            Av de tre motioner som lagts fram med anledning av regeringens
            proposition ser jag att de två från de borgerliga partierna i
            stort slår in öppna dörrar. Det statliga företagsägandet behöver
            kontinuerligt ses över och utvecklas. Det är någonting som nämns
            i motionen, och det är också någonting som det råder samsyn om
            och som båda regeringspartierna står bak ­ om. Det är viktigt
            att de utvecklas för att skapa värden för ägaren, i det här fallet
            staten, och i förlängningen svenska folket.
          </note>
          <note>
            Att däremot dra så långt som de borgerliga partierna gör i en
            av sina motioner att i ett enda slag fatta beslut om att så snart
            som möjligt, som det står i reservationen, sälja alla statliga
            bolag som i dag inte har ett samhällsuppdrag, det tycker jag inte
            är att sätta svenska folkets intresse i första rummet.
          </note>
          <note>
            Jag går tillbaka till ursprungsmotionen som är bättre skriven
            än re ­ servationen, om jag ska säga något gott om den ändå, men
            det är ju reserva ­ tionen som vi tar ställning till här.
          </note>
          <note>
            När det gäller motionen angående Apoteksgruppen är det för mig
            självklart att regeringen agerar som den gör i alla sammanhang
            när det gäller förändringar av bolagsägande, det vill säga man
            anpassar varje försäljning efter respektive bolags förutsättningar.
            Precis som de borgerliga partierna skriver i sin motion: ingenting
            nytt, ingenting konstigt.
          </note>
          <note>
            I den tredje motionen som har lagts fram vill Vänsterpartiet
            undanta två bolag från försäljning och avveckling, och jag kan
            bara respektfullt konstatera att vi gör olika bedömningar. Det
            är det politik handlar om.
          </note>
          <note>
            Fru talman! Jag vill härmed yrka bifall till utskottets förslag
            och önska talmannen med medhjälpare, riksdagskollegor och åhörare
            som kanske ser oss på tv eller hör oss i radio eller i efterhand
            via webben en glad sommar, för det här är i alla fall näringsutskottets
            sista debatt före sommaruppehållet.
          </note>
          <note type="speaker">
            Anf. 198 HELENA LINDAHL (C) replik:
          </note>
          <note>
            Fru talman! Jag hade egentligen inte tänkt begära replik, men
            jag kunde inte låta bli eftersom jag tycker att min kollega från
            Miljöpartiet behandlar sanningen på ett lite vårdslöst sätt och
            säger att Alliansen vill sälja alla bolag så snabbt som möjligt.
            Då tror jag att Jonas Eriksson har förvanskat sanningen lite grann.
          </note>
          <note>
            Rent principiellt tycker vi inte att staten ska äga bolag, eftersom
            vi är både domare och spelare på samma marknad. Det finns ett
            principiellt inbyggt problem där. Vi säger dock att vi kommer
            att vara bolagsägare under lång tid, och då måste vi förvalta
            ägandet på ett professionellt och aktivt sätt. Man kan inte bara
            sälja saker och ting så fort som möjligt, utan det sker när marknaden
            tillåter det. Det är klart att vi är måna om att man ska få en
            bra avkastning, för det är ändå till syvende och sist skattebetalarnas
            pengar.
          </note>
          <note>
            Vi tycker även att det finns vissa bolag som är viktiga att behålla
            och som av säkerhetspolitiska skäl är viktiga för Sverige eller
            viktiga för Sverige som nation. Sådana delar tycker jag också
            är viktiga att framföra i det här sammanhanget.
          </note>
          <note>
            Jag vill ställa en fråga till Jonas Eriksson. Tycker Jonas Eriksson
            att det är viktigt att vi styr de statliga bolagen på ett sådant
            sätt att det också gynnar regional utveckling?
          </note>
          <note type="speaker">
            Anf. 199 JONAS ERIKSSON (MP) replik:
          </note>
          <note>
            Fru talman! Ja.
          </note>
          <note type="speaker">
            Anf. 200 HELENA LINDAHL (C) replik:
          </note>
          <note>
            Fru talman! Bra!
          </note>
          <note>
            Eftersom Jonas Eriksson verkar hålla med mig funderar jag över
            varför regeringen inte agerar i fråga om SBAB. Norrlänningarna
            ska gå in på internet fick vi höra nyss medan kontoren ska finnas
            söder om Uppsala. Jag vet inte riktigt om jag tycker att det är
            så mycket regional utveckling.
          </note>
          <note>
            Sedan var det frågan om statliga Vattenfall. Jag får ont i magen
            när Vattenfall ”outsourcar” 31 arbetstillfällen från Jokkmokk
            till utlandet. Det är absolut inte regional styrning. Samtidigt
            säger regeringen att flera jobb som staten förfogar över ska flyttas
            ut från städerna och Stockholm till hela Sverige. Är det meningen
            att de jobben ska flyttas utomlands? Jag tror knappast att det
            var tanken bakom Landsbygdskommitténs arbete.
          </note>
          <note>
            Det är provocerande att staten anser att vattenkraftskommuner,
            till exempel Jokkmokk som innehar elva vattenkraftsanläggningar
            och bidrar med enormt stora värden till landet Sverige, inte ska
            få tillbaka ens en del av den vinst de producerar. Det är provocerande.
            I dagsläget är det Centerpartiet och Vänsterpartiet som stöder
            tanken att återföring av en del av vinsterna till de kommuner
            som faktiskt producerar de enorma vinsterna och energin åt landet
            Sverige.
          </note>
          <note type="speaker">
            Anf. 201 JONAS ERIKSSON (MP) replik:
          </note>
          <note>
            Fru talman! Det var många aspekter som lyftes fram här.
          </note>
          <note>
            Jag tror att om Centerpartiet skulle vända sig till regeringen
            och visa att man är intresserad av att diskutera ägardirektiv
            och samhällsuppdrag till flera av de bolag som finns i den statliga
            bolagsportföljen skulle dörren stå öppen. Däremot tror jag inte
            att Centerpartiets kollegor i Alliansen till fullo skulle vilja
            följa med in genom den dörren. Jag tycker att Helena Lindahl ska
            prova att knacka på och se vad som händer.
          </note>
          <note>
            Detta är något annat än vad som hände under Centerpartiets agerande
            i regeringen förra mandatperioden när det gäller Nuonaffären,
            Vattenfall samt sammanslagningen och omstruktureringen av Postnord.
            Jag tänker på hur mycket pengar och resurser som försvann från
            svenska folket under de omstruktureringarna och förvandlingarna.
          </note>
          <note>
            Den typen av förändringar hoppas jag att vi ska kunna undvika
            fram ­ över. I stället ska vi titta på hur vi kan använda den
            statliga bolagsport ­ följen till att bättre gynna hela landet
            i alla delar.
          </note>
          <note>
            (Applåder)
          </note>
          <note type="speaker">
            Anf. 202 SAID ABDU (L) replik:
          </note>
          <note>
            Fru talman! Även jag känner mig lite apostroferad, och jag tänkte
            ge en kort kommentar. Jag vet att min kollega Helena Lindahl har
            försökt reda ut missförstånden och förtydliga att vi ser på de
            statliga bolagen som en anomali – om de inte har ett samhällsuppdrag,
            givetvis. Vi anser att det är ett undantag att driva statliga
            bolag. Jag anser inte att man ska vara både domare och spelare
            på den öppna marknaden.
          </note>
          <note>
            Jag tänkte passa på att fråga ledamot Jonas Eriksson hur Miljöpartiet
            ser på de statliga bolagen. Hur ser man på att staten äger ett
            kommersiellt charterbolag som SAS? Hur ser man på att staten driver
            ett bemanningsföretag på den öppna marknaden? Varför ska vi som
            statlig aktör driva ett sådant bolag?
          </note>
          <note type="speaker">
            Anf. 203 JONAS ERIKSSON (MP) replik:
          </note>
          <note>
            Fru talman! Tack för frågan, och tack för ett försökt till förtydligande
            om vad Alliansen menar med sin motion. I mitt anförande, eller
            i mitt första replikskifte, nämnde jag att det är en viss skillnad
            i hur ni uttrycker er i motionen kontra hur ni uttrycker er i
            reservationen. Reservationen är mycket striktare i fråga om att
            alla bolag som inte har samhällsuppdrag ska avyttras ”så snart
            som möjligt”.
          </note>
          <note>
            Där kommer inte nyanseringen in. I Said Abdus tidigare replikskifte
            nämnde han plötsligt LKAB. LKAB nämns inte i motionen som ett
            företag som skulle ha några särskilda förutsättningar, trots att
            det finns på en konkurrensutsatt marknad där det finns andra privata
            aktörer.
          </note>
          <note>
            Vattenfall diskuterades under förra mandatperioden. Jag vet att
            några av Alliansens partier var inne på att Vattenfall borde säljas.
          </note>
          <note>
            Det skulle vara intressant om representanterna från allianspartierna
            kunde mer specifikt tala om vad man menar när man talar om alla
            statliga bolag som inte har ett tydligt utpekat samhällsintresse.
            Vilka anomalier – företag – vill ni plocka bort, så att vi vet
            vilka bolag vi egentligen pratar om? Nu ger ni lite dubbla signaler.
            Det är svårt att förstå vad ni menar.
          </note>
          <note>
            Vad gäller SAS har Miljöpartiet länge sagt att det ska säljas
            så fort det finns ett sätt för svenska folket att sälja det och
            få ut någon form av värde. Vi vill inte sätta in mer pengar i
            SAS. Det finns egentligen inget skäl för staten att äga bolaget,
            men statens ägarandel måste säljas på ett ansvarsfullt sätt.
          </note>
          <note type="speaker">
            Anf. 204 SAID ABDU (L) replik:
          </note>
          <note>
            Fru talman! I anförandet sa ledamoten att Miljöpartiet vill sälja
            alla bolag. Det var en av anledningarna till att vi kände oss
            apostroferade. Vi vill inte sälja alla bolag. Liberalerna har
            både i alliansformat och som eget parti specificerat vilka bolag
            vi skulle vilja se avyttras. Det gäller Telia Sonera, SAS, Lernia
            med flera.
          </note>
          <note>
            När det gäller Vattenfall har vi en tydlig överenskommelse om
            att i den mån det är möjligt avyttra den verksamhet som inte är
            förknippad med den nordiska verksamheten. Alliansen har varit
            tydlig.
          </note>
          <note>
            Jag vill hoppa över till en annan närliggande fråga. Den rör
            inte det statliga bolaget men näringslivet generellt. Frågan gäller
            regeringens retorik. Ledamot Jonas Eriksson hör till regeringen
            i någon form.
          </note>
          <note>
            Hur ser Jonas Eriksson på att man från högsta politiska ledningen,
            statsminister och finansminister, använder sig av en retorik som
            enligt mig segmenterar viljan att över huvud taget starta företag.
            Man säger att företag på något sätt är skattesmitare. Man säger
            vidare att barn säljs på börsen och att vinst är stöld från folket.
          </note>
          <note>
            Vad tror Jonas Eriksson konsekvenserna blir för det generella
            näringsklimatet? Gagnas näringsklimatet eller inte? Det var en
            allmän nyfiken fråga.
          </note>
          <note type="speaker">
            Anf. 205 JONAS ERIKSSON (MP) replik:
          </note>
          <note>
            Fru talman! Det är en mycket intressant fråga, men det är faktiskt
            en helt annan debatt. Jag är inte så säker på att fru talmannen
            vill att vi ska gå in på en generell näringslivspolitisk debatt
            här. Jag skulle älska den! Men i dag talar vi om statliga bolag
            i omvandling. Jag hoppas att vi får tillfälle att komma tillbaka
            till frågan, men på annan plats.
          </note>
          <note>
            Said Abdu pratade om Telia Sonera, Lernia och Vattenfall. Mitt
            parti och jag anser att det fortfarande finns möjligheter att
            använda dessa bolag. När det gäller Vattenfall är det tydligt.
            Det bolaget hanterar otroligt värdefull infrastruktur i Sverige
            som kan användas för många samhällsmål, till exempel att vara
            drivande i klimatomställningen.
          </note>
          <note>
            Det finns även samhällsuppdrag som man mycket väl kan tänkas
            lägga på Lernia som aktörer på den privata marknaden inte fullt
            klarar av i dag. Telia Sonera med sina dotterbolag hanterar också
            väsentlig infrastruktur.
          </note>
          <note>
            Det här är inte en fråga som jag har diskuterat med vårt regeringsparti.
            Jag vet inte hur diskussionerna i regeringen har gått i just den
            frågan.
          </note>
          <note>
            Men om det var Alliansens ambition att sälja Telia Sonera och
            Lernia hade ni åtta år på er. Jag minns inte att ni lade fram
            någon proposition om att få ett bemyndigande i den frågan. Det
            är helt okej. Det var kanske andra tider då.
          </note>
          <note>
            Vad gäller Vattenfall gjorde den borgerliga regeringen inte så
            att ägandet minskades utanför Norden utan man valde till och med
            att expandera i en affär som var så katastrofalt dålig för svenska
            folket.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 20 juni.)
          </note>
          <note>
            § 19 Bordläggning och beslut om förlängd motionstid
          </note>
          <note>
            Följande dokument anmäldes och bordlades:
          </note>
          <note>
            Skrivelse
          </note>
          <note>
            2016/17:189 Riksrevisionens rapport om internrevisionen vid de
            statliga myndigheterna
          </note>
          <note>
            Kammaren biföll talmannens förslag att motionstiden för ovanstående
            skrivelse skulle förlängas till och med onsdagen den 20 september
            .
          </note>
          <note>
            Motion
          </note>
          <note>
            med anledning av prop. 2016/17:195 Undantag från vissa bestämmelser
            i plan- och bygglagen vid tillströmning av asylsökande
          </note>
          <note>
            2016/17:3753 av Roger Hedlund och Mikael Eskilandersson (SD)
          </note>
          <note>
            § 20 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 14 juni
          </note>
          <note>
            2016/17:1581 Svenskt förhållningssätt till Muslimska brödraskapet
          </note>
          <note>
            av Markus Wiechel (SD)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2016/17:1582 Gripandet av Alexej Navalny
          </note>
          <note>
            av Karin Enström (M)
          </note>
          <note>
            till utrikesminister Margot Wallström (S)
          </note>
          <note>
            2016/17:1583 Insatser för personer med funktionsnedsättning
          </note>
          <note>
            av Jessika Roswall (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2016/17:1584 Nya kemikalieskatten
          </note>
          <note>
            av Gunilla Nordgren (M)
          </note>
          <note>
            till finansminister Magdalena Andersson (S)
          </note>
          <note>
            2016/17:1585 Juridisk trygghet vid surrogatmoderskap
          </note>
          <note>
            av Barbro Westerholm (L)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:1586 Trafikleders dragning över åkermark
          </note>
          <note>
            av Magnus Oscarsson (KD)
          </note>
          <note>
            till statsrådet Anna Johansson (S)
          </note>
          <note>
            2016/17:1587 Rättegång för Figen Yüksekdağ
          </note>
          <note>
            av Ulla Andersson (V)
          </note>
          <note>
            till utrikesminister Margot Wallström (S)
          </note>
          <note>
            2016/17:1588 Dubbelspårig järnväg Göteborg–Oslo
          </note>
          <note>
            av Gunilla Carlsson (S)
          </note>
          <note>
            till statsrådet Anna Johansson (S)
          </note>
          <note>
            2016/17:1589 Militär utbildning i Ryssland
          </note>
          <note>
            av Hans Wallmark (M)
          </note>
          <note>
            till utrikesminister Margot Wallström (S)
          </note>
          <note>
            2016/17:1590 Regeringens agerande angående Nord Stream 2
          </note>
          <note>
            av Hans Wallmark (M)
          </note>
          <note>
            till statsrådet Ibrahim Baylan (S)
          </note>
          <note>
            2016/17:1591 Tillgången till flyg på landsbygden
          </note>
          <note>
            av Mikael Dahlqvist (S)
          </note>
          <note>
            till statsrådet Sven-Erik Bucht (S)
          </note>
          <note>
            2016/17:1592 Kemikalieskatten
          </note>
          <note>
            av Sofia Arkelsten (M)
          </note>
          <note>
            till statsrådet Per Bolund (MP)
          </note>
          <note>
            § 21 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 14 juni
          </note>
          <note>
            2016/17:1470 Vattenläckor och vattenbrist
          </note>
          <note>
            av Lars Beckman (M)
          </note>
          <note>
            till statsrådet Ardalan Shekarabi (S)
          </note>
          <note>
            2016/17:1510 Ersättning vid sjukdom
          </note>
          <note>
            av Ann-Charlotte Hammar Johnsson (M)
          </note>
          <note>
            till socialförsäkringsminister Annika Strandhäll (S)
          </note>
          <note>
            2016/17:1509 Subventionerat bostadsbyggande
          </note>
          <note>
            av Ann-Charlotte Hammar Johnsson (M)
          </note>
          <note>
            till statsrådet Peter Eriksson (MP)
          </note>
          <note>
            2016/17:1508 Terrorfinansiering genom ekobrott
          </note>
          <note>
            av Maria Malmer Stenergard (M)
          </note>
          <note>
            till statsrådet Anders Ygeman (S)
          </note>
          <note>
            2016/17:1507 Ofredanden av unga kvinnor i skolmiljö
          </note>
          <note>
            av Markus Wiechel (SD)
          </note>
          <note>
            till statsrådet Anders Ygeman (S)
          </note>
          <note>
            2016/17:1511 Preskriptionstider för brott
          </note>
          <note>
            av Jamal El-Haj (S)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:1514 Ursprungsmärkning av olja
          </note>
          <note>
            av Erik Ottoson (M)
          </note>
          <note>
            till statsrådet Ann Linde (S)
          </note>
          <note>
            2016/17:1513 Migrationsverkets utredningsintervjuer
          </note>
          <note>
            av Johan Forssell (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:1539 Bosättningslagen
          </note>
          <note>
            av Johan Forssell (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:1512 Ny nationell flygskatt
          </note>
          <note>
            av Jesper Skalberg Karlsson (M)
          </note>
          <note>
            till finansminister Magdalena Andersson (S)
          </note>
          <note>
            2016/17:1543 Saklig information om svenskt snus
          </note>
          <note>
            av Jan R Andersson (M)
          </note>
          <note>
            till socialförsäkringsminister Annika Strandhäll (S)
          </note>
          <note>
            2016/17:1515 Återbetalningskrav av bistånd som finansierar terrorism
          </note>
          <note>
            av Boriana Åberg (M)
          </note>
          <note>
            till statsrådet Isabella Lövin (MP)
          </note>
          <note>
            2016/17:1516 Villkorande av bistånd till Palestina
          </note>
          <note>
            av Boriana Åberg (M)
          </note>
          <note>
            till statsrådet Isabella Lövin (MP)
          </note>
          <note>
            2016/17:1529 Sveriges agerande gentemot EU-domstolen avseende
            svenskt snus
          </note>
          <note>
            av Jan R Andersson (M)
          </note>
          <note>
            till statsrådet Ann Linde (S)
          </note>
          <note>
            2016/17:1531 Försöksverksamhet med gårdsförsäljning
          </note>
          <note>
            av Sten Bergheden (M)
          </note>
          <note>
            till socialförsäkringsminister Annika Strandhäll (S)
          </note>
          <note>
            2016/17:1533 Fortbildning för digital kompetens
          </note>
          <note>
            av Betty Malmberg (M)
          </note>
          <note>
            till utbildningsminister Gustav Fridolin (MP)
          </note>
          <note>
            2016/17:1532 Tillgänglighet på nattåg
          </note>
          <note>
            av Lars Beckman (M)
          </note>
          <note>
            till statsrådet Anna Johansson (S)
          </note>
          <note>
            2016/17:1538 Straffbeskattning på landsbygden
          </note>
          <note>
            av Lars Beckman (M)
          </note>
          <note>
            till finansminister Magdalena Andersson (S)
          </note>
          <note>
            2016/17:1537 Byggstart av infrastrukturprojekt
          </note>
          <note>
            av Lars Beckman (M)
          </note>
          <note>
            till statsrådet Anna Johansson (S)
          </note>
          <note>
            2016/17:1535 Utsatthet för enskild medborgare vid publicering
          </note>
          <note>
            av Lars Beckman (M)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2016/17:1536 Dåliga resultat för införandet av krav på personal
            ­ liggare
          </note>
          <note>
            av Lars Beckman (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2016/17:1527 Trygghet i socialt utsatta områden
          </note>
          <note>
            av Lars-Arne Staxäng (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:1526 De rikas skatteflykt
          </note>
          <note>
            av Jamal El-Haj (S)
          </note>
          <note>
            till finansminister Magdalena Andersson (S)
          </note>
          <note>
            2016/17:1506 Gotländsk elförbindelse
          </note>
          <note>
            av Jesper Skalberg Karlsson (M)
          </note>
          <note>
            till statsrådet Ibrahim Baylan (S)
          </note>
          <note>
            2016/17:1525 En ny elkabel mellan Gotland och fastlandet
          </note>
          <note>
            av Per Åsling (C)
          </note>
          <note>
            till statsrådet Ibrahim Baylan (S)
          </note>
          <note>
            2016/17:1522 Djurpolisens arbetsuppgifter
          </note>
          <note>
            av Sofia Arkelsten (M)
          </note>
          <note>
            till statsrådet Anders Ygeman (S)
          </note>
          <note>
            2016/17:1521 Fjärrundervisning
          </note>
          <note>
            av Lotta Finstorp (M)
          </note>
          <note>
            till utbildningsminister Gustav Fridolin (MP)
          </note>
          <note>
            2016/17:1518 Möjligheterna att skydda totalförsvarets intressen
          </note>
          <note>
            av Hans Wallmark (M)
          </note>
          <note>
            till försvarsminister Peter Hultqvist (S)
          </note>
          <note>
            2016/17:1540 Erfarenhetsutbyte i fråga om civilförsvar
          </note>
          <note>
            av Lotta Olsson (M)
          </note>
          <note>
            till statsrådet Anders Ygeman (S)
          </note>
          <note>
            2016/17:1517 Allas möjlighet att göra militärtjänst
          </note>
          <note>
            av Lotta Olsson (M)
          </note>
          <note>
            till försvarsminister Peter Hultqvist (S)
          </note>
          <note>
            2016/17:1542 Det svenska snuset
          </note>
          <note>
            av Sten Bergheden (M)
          </note>
          <note>
            till socialförsäkringsminister Annika Strandhäll (S)
          </note>
          <note>
            2016/17:1541 Utvisningar trots arbetskraftsbrist
          </note>
          <note>
            av Cecilia Widegren (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:1545 Arbetskraftbrist och regeringens agerande
          </note>
          <note>
            av Cecilia Widegren (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:1557 Energieffektiva byggnader
          </note>
          <note>
            av Rickard Nordin (C)
          </note>
          <note>
            till statsrådet Peter Eriksson (MP)
          </note>
          <note>
            2016/17:1556 Torsby flygplats
          </note>
          <note>
            av Edward Riedl (M)
          </note>
          <note>
            till statsrådet Anna Johansson (S)
          </note>
          <note>
            2016/17:1519 Byggstart för fyrspår mellan Uppsala och Stockholm
          </note>
          <note>
            av Gunnar Hedberg (M)
          </note>
          <note>
            till statsrådet Anna Johansson (S)
          </note>
          <note>
            2016/17:1554 Näringslivspolitiska konsekvenser vid utebliven
            satsning på fyrspår mellan Uppsala och Stockholm
          </note>
          <note>
            av Gustaf Lantz (S)
          </note>
          <note>
            till närings- och innovationsminister Mikael Damberg (S)
          </note>
          <note>
            2016/17:1552 Kemikalieskattens påverkan på entreprenörskap
          </note>
          <note>
            av Cecilie Tenfjord-Toftby (M)
          </note>
          <note>
            till finansminister Magdalena Andersson (S)
          </note>
          <note>
            2016/17:1549 Rymningar från skyddade boenden
          </note>
          <note>
            av Thomas Finnborg (M)
          </note>
          <note>
            till statsrådet Åsa Regnér (S)
          </note>
          <note>
            2016/17:1548 Förarbevis för vattenskoter
          </note>
          <note>
            av Thomas Finnborg (M)
          </note>
          <note>
            till statsrådet Anna Johansson (S)
          </note>
          <note>
            2016/17:1547 Hedersrelaterat våld och förtryck
          </note>
          <note>
            av Thomas Finnborg (M)
          </note>
          <note>
            till statsrådet Åsa Regnér (S)
          </note>
          <note>
            2016/17:1546 Väg 940 – ny Onsalaväg
          </note>
          <note>
            av Ola Johansson (C)
          </note>
          <note>
            till statsrådet Anna Johansson (S)
          </note>
          <note>
            2016/17:1551 Förebyggande åtgärder mot mässling
          </note>
          <note>
            av Saila Quicklund (M)
          </note>
          <note>
            till socialförsäkringsminister Annika Strandhäll (S)
          </note>
          <note>
            2016/17:1555 Tilläggsdirektiv till Parlamentariska public service-kommittén
          </note>
          <note>
            av Cecilia Magnusson (M)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            § 22 Kammaren åtskildes kl. 20.30.
          </note>
          <note>
            Sammanträdet leddes
          </note>
          <note>
            av tredje vice talmannen från dess början till ajourneringen
            kl. 13.48,
          </note>
          <note>
            av andre vice talmannen därefter till ajourneringen kl. 15.49,
          </note>
          <note>
            av tredje vice talmannen därefter till och med § 13,
          </note>
          <note>
            av andre vice talmannen därefter till och med § 14 anf. 127 (delvis),
          </note>
          <note>
            av tredje vice talmannen därefter till och med § 15 anf. 157
            (delvis),
          </note>
          <note>
            av andre vice talmannen därefter till och med § 18 anf. 187 (delvis)
            och
          </note>
          <note>
            av tredje vice talmannen därefter till dess slut.
          </note>
          <note>
            Vid protokollet
          </note>
          <note>
            JOHAN WELANDER
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Avsägelse
          </note>
          <note>
            § 2 Anmälan om kompletteringsval
          </note>
          <note>
            § 3 Anmälan om fördröjt svar på interpellation
          </note>
          <note>
            § 4 Anmälan om faktapromemoria
          </note>
          <note>
            § 5 Ärenden för hänvisning till utskott
          </note>
          <note>
            § 6 Explosiva varor – Tullverkets befogenheter vid inre gräns
          </note>
          <note>
            Skatteutskottets betänkande 2016/17:SkU33
          </note>
          <note>
            Anf. 1 OLLE FELTEN (SD)
          </note>
          <note>
            Anf. 2 PATRIK LUNDQVIST (S)
          </note>
          <note>
            (Beslut fattades under § 13.)
          </note>
          <note>
            § 7 Samverkan vid utskrivning från sluten hälso- och sjukvård
          </note>
          <note>
            Socialutskottets betänkande 2016/17:SoU18
          </note>
          <note>
            Anf. 3 CATHARINA BRÅKENHIELM (S)
          </note>
          <note>
            Anf. 4 JAN LINDHOLM (MP)
          </note>
          <note>
            Anf. 5 KARIN RÅGSJÖ (V)
          </note>
          <note>
            Anf. 6 TREDJE VICE TALMANNEN
          </note>
          <note>
            Anf. 7 EMMA HENRIKSSON (KD)
          </note>
          <note>
            Anf. 8 KARIN RÅGSJÖ (V) replik
          </note>
          <note>
            Anf. 9 EMMA HENRIKSSON (KD) replik
          </note>
          <note>
            Anf. 10 KARIN RÅGSJÖ (V) replik
          </note>
          <note>
            Anf. 11 EMMA HENRIKSSON (KD) replik
          </note>
          <note>
            Anf. 12 CECILIA WIDEGREN (M)
          </note>
          <note>
            Anf. 13 CATHARINA BRÅKENHIELM (S) replik
          </note>
          <note>
            Anf. 14 CECILIA WIDEGREN (M) replik
          </note>
          <note>
            Anf. 15 CATHARINA BRÅKENHIELM (S) replik
          </note>
          <note>
            Anf. 16 CECILIA WIDEGREN (M) replik
          </note>
          <note>
            Anf. 17 CHRISTINA ÖSTBERG (SD)
          </note>
          <note>
            Anf. 18 ANDERS W JONSSON (C)
          </note>
          <note>
            Anf. 19 KARIN RÅGSJÖ (V) replik
          </note>
          <note>
            Anf. 20 ANDERS W JONSSON (C) replik
          </note>
          <note>
            Anf. 21 KARIN RÅGSJÖ (V) replik
          </note>
          <note>
            Anf. 22 ANDERS W JONSSON (C) replik
          </note>
          <note>
            Anf. 23 CATHARINA BRÅKENHIELM (S) replik
          </note>
          <note>
            Anf. 24 ANDERS W JONSSON (C) replik
          </note>
          <note>
            Anf. 25 CATHARINA BRÅKENHIELM (S) replik
          </note>
          <note>
            Anf. 26 ANDERS W JONSSON (C) replik
          </note>
          <note>
            Anf. 27 BENGT ELIASSON (L)
          </note>
          <note>
            (Beslut fattades under § 13.)
          </note>
          <note>
            § 8 Det livslånga lärandet inom högre utbildning
          </note>
          <note>
            Utbildningsutskottets betänkande 2016/17:UbU9
          </note>
          <note>
            (Beslut fattades under § 13.)
          </note>
          <note>
            § 9 Sjöfartsfrågor
          </note>
          <note>
            Trafikutskottets betänkande 2016/17:TU18
          </note>
          <note>
            Anf. 28 BORIANA ÅBERG (M)
          </note>
          <note>
            Anf. 29 PER KLARBERG (SD)
          </note>
          <note>
            (forts. § 11)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 10 Frågestund
          </note>
          <note>
            Anf. 30 ANDRE VICE TALMANNEN
          </note>
          <note>
            Regeringens energipolitik och elpriserna i södra Sverige
          </note>
          <note>
            Anf. 31 CAMILLA MÅRTENSEN (L)
          </note>
          <note>
            Anf. 32 Statsrådet IBRAHIM BAYLAN (S)
          </note>
          <note>
            Anf. 33 CAMILLA MÅRTENSEN (L)
          </note>
          <note>
            Anf. 34 Statsrådet IBRAHIM BAYLAN (S)
          </note>
          <note>
            Hyresgästers situation efter renovering
          </note>
          <note>
            Anf. 35 GUSTAF LANTZ (S)
          </note>
          <note>
            Anf. 36 Statsrådet PETER ERIKSSON (MP)
          </note>
          <note>
            Anf. 37 GUSTAF LANTZ (S)
          </note>
          <note>
            Anf. 38 Statsrådet PETER ERIKSSON (MP)
          </note>
          <note>
            Företagsklimatet i Sverige
          </note>
          <note>
            Anf. 39 JOSEF FRANSSON (SD)
          </note>
          <note>
            Anf. 40 Statsrådet IBRAHIM BAYLAN (S)
          </note>
          <note>
            Anf. 41 JOSEF FRANSSON (SD)
          </note>
          <note>
            Anf. 42 Statsrådet IBRAHIM BAYLAN (S)
          </note>
          <note>
            Åtgärder mot bostadsbristen
          </note>
          <note>
            Anf. 43 EWA THALÉN FINNÉ (M)
          </note>
          <note>
            Anf. 44 Statsrådet PETER ERIKSSON (MP)
          </note>
          <note>
            Anf. 45 EWA THALÉN FINNÉ (M)
          </note>
          <note>
            Anf. 46 Statsrådet PETER ERIKSSON (MP)
          </note>
          <note>
            Nya instruktioner till Affärsverket svenska kraftnät
          </note>
          <note>
            Anf. 47 ANDERS ÅKESSON (C)
          </note>
          <note>
            Anf. 48 Statsrådet IBRAHIM BAYLAN (S)
          </note>
          <note>
            Anf. 49 ANDERS ÅKESSON (C)
          </note>
          <note>
            Anf. 50 Statsrådet IBRAHIM BAYLAN (S)
          </note>
          <note>
            Rullstolsburnas möjlighet att resa med nattåg till Norrland
          </note>
          <note>
            Anf. 51 LARS BECKMAN (M)
          </note>
          <note>
            Anf. 52 Statsrådet ANNA JOHANSSON (S)
          </note>
          <note>
            Anf. 53 LARS BECKMAN (M)
          </note>
          <note>
            Anf. 54 Statsrådet ANNA JOHANSSON (S)
          </note>
          <note>
            Regeringens syn på renoveringen av hyresrätter
          </note>
          <note>
            Anf. 55 NOOSHI DADGOSTAR (V)
          </note>
          <note>
            Anf. 56 Statsrådet PETER ERIKSSON (MP)
          </note>
          <note>
            Anf. 57 NOOSHI DADGOSTAR (V)
          </note>
          <note>
            Anf. 58 Statsrådet PETER ERIKSSON (MP)
          </note>
          <note>
            Satsning på landstingen och sjukvården
          </note>
          <note>
            Anf. 59 KRISTINA NILSSON (S)
          </note>
          <note>
            Anf. 60 Statsrådet IBRAHIM BAYLAN (S)
          </note>
          <note>
            Anf. 61 KRISTINA NILSSON (S)
          </note>
          <note>
            Anf. 62 Statsrådet IBRAHIM BAYLAN (S)
          </note>
          <note>
            Hyresnivåerna för nyproducerade bostäder
          </note>
          <note>
            Anf. 63 EMMA HULT (MP)
          </note>
          <note>
            Anf. 64 Statsrådet PETER ERIKSSON (MP)
          </note>
          <note>
            Anf. 65 EMMA HULT (MP)
          </note>
          <note>
            Anf. 66 Statsrådet PETER ERIKSSON (MP)
          </note>
          <note>
            Effekterna av bostadssubventionerna
          </note>
          <note>
            Anf. 67 ROBERT HANNAH (L)
          </note>
          <note>
            Anf. 68 Statsrådet PETER ERIKSSON (MP)
          </note>
          <note>
            Anf. 69 ROBERT HANNAH (L)
          </note>
          <note>
            Anf. 70 Statsrådet PETER ERIKSSON (MP)
          </note>
          <note>
            Orsakerna till det ökade antalet utsatta områden
          </note>
          <note>
            Anf. 71 ADAM MARTTINEN (SD)
          </note>
          <note>
            Anf. 72 Statsrådet IBRAHIM BAYLAN (S)
          </note>
          <note>
            Anf. 73 ADAM MARTTINEN (SD)
          </note>
          <note>
            Anf. 74 Statsrådet IBRAHIM BAYLAN (S)
          </note>
          <note>
            Reglerna för cabotagetrafiken i Sverige
          </note>
          <note>
            Anf. 75 PIA NILSSON (S)
          </note>
          <note>
            Anf. 76 Statsrådet ANNA JOHANSSON (S)
          </note>
          <note>
            Anf. 77 PIA NILSSON (S)
          </note>
          <note>
            Anf. 78 Statsrådet ANNA JOHANSSON (S)
          </note>
          <note>
            Informationscentrum för byggande av energieffektiva hus
          </note>
          <note>
            Anf. 79 OLA JOHANSSON (C)
          </note>
          <note>
            Anf. 80 Statsrådet PETER ERIKSSON (MP)
          </note>
          <note>
            Anf. 81 OLA JOHANSSON (C)
          </note>
          <note>
            Anf. 82 Statsrådet PETER ERIKSSON (MP)
          </note>
          <note>
            Regeringens företagspolitik
          </note>
          <note>
            Anf. 83 LARS HJÄLMERED (M)
          </note>
          <note>
            Anf. 84 Statsrådet IBRAHIM BAYLAN (S)
          </note>
          <note>
            Anf. 85 LARS HJÄLMERED (M)
          </note>
          <note>
            Anf. 86 Statsrådet IBRAHIM BAYLAN (S)
          </note>
          <note>
            Matchningsproblem i byggbranschen
          </note>
          <note>
            Anf. 87 FARADJ KOLIEV (S)
          </note>
          <note>
            Anf. 88 Statsrådet PETER ERIKSSON (MP)
          </note>
          <note>
            Anf. 89 FARADJ KOLIEV (S)
          </note>
          <note>
            Anf. 90 Statsrådet PETER ERIKSSON (MP)
          </note>
          <note>
            Åtgärder mot kvinnlig könsstympning
          </note>
          <note>
            Anf. 91 SARA-LENA BJÄLKÖ (SD)
          </note>
          <note>
            Anf. 92 Statsrådet IBRAHIM BAYLAN (S)
          </note>
          <note>
            Anf. 93 SARA-LENA BJÄLKÖ (SD)
          </note>
          <note>
            Anf. 94 Statsrådet IBRAHIM BAYLAN (S)
          </note>
          <note>
            Flygskatten
          </note>
          <note>
            Anf. 95 ERIK OTTOSON (M)
          </note>
          <note>
            Anf. 96 Statsrådet ANNA JOHANSSON (S)
          </note>
          <note>
            Anf. 97 ERIK OTTOSON (M)
          </note>
          <note>
            Anf. 98 Statsrådet ANNA JOHANSSON (S)
          </note>
          <note>
            Överskuldsättning och den nya lagen om skuldsanering
          </note>
          <note>
            Anf. 99 HILLEVI LARSSON (S)
          </note>
          <note>
            Anf. 100 Statsrådet PER BOLUND (MP)
          </note>
          <note>
            Anf. 101 HILLEVI LARSSON (S)
          </note>
          <note>
            Anf. 102 Statsrådet PER BOLUND (MP)
          </note>
          <note>
            Eluppvärmningen av bostäder
          </note>
          <note>
            Anf. 103 KARIN SVENSSON SMITH (MP)
          </note>
          <note>
            Anf. 104 Statsrådet IBRAHIM BAYLAN (S)
          </note>
          <note>
            Anf. 105 KARIN SVENSSON SMITH (MP)
          </note>
          <note>
            Anf. 106 Statsrådet IBRAHIM BAYLAN (S)
          </note>
          <note>
            Ökad leveranssäkerhet i postgången
          </note>
          <note>
            Anf. 107 NINA LUNDSTRÖM (L)
          </note>
          <note>
            Anf. 108 Statsrådet PETER ERIKSSON (MP)
          </note>
          <note>
            Anf. 109 NINA LUNDSTRÖM (L)
          </note>
          <note>
            Anf. 110 Statsrådet PETER ERIKSSON (MP)
          </note>
          <note>
            Spelmissbruk
          </note>
          <note>
            Anf. 111 ROLAND UTBULT (KD)
          </note>
          <note>
            Anf. 112 Statsrådet PER BOLUND (MP)
          </note>
          <note>
            Anf. 113 ROLAND UTBULT (KD)
          </note>
          <note>
            Anf. 114 Statsrådet PER BOLUND (MP)
          </note>
          <note>
            Anf. 115 ANDRE VICE TALMANNEN
          </note>
          <note>
            § 11 (forts. från § 9) Sjöfartsfrågor (forts. TU18)
          </note>
          <note>
            Anf. 116 ANDERS ÅKESSON (C)
          </note>
          <note>
            Anf. 117 LARS TYSKLIND (L)
          </note>
          <note>
            Anf. 118 ROBERT HALEF (KD)
          </note>
          <note>
            Anf. 119 KARIN SVENSSON SMITH (MP)
          </note>
          <note>
            (forts. § 14)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 12 Beslut om ärenden som slutdebatterats den 14 juni
          </note>
          <note>
            MJU24 Ett klimatpolitiskt ramverk för Sverige
          </note>
          <note>
            JuU15 Tillsammans mot brott – ett nationellt brottsförebyggande
            program
          </note>
          <note>
            JuU25 Riksrevisionens rapport om upprättandet av tillfälliga
            gränskontroller vid inre gräns
          </note>
          <note>
            SoU21 Driftsformer för universitetssjukhus
          </note>
          <note>
            FiU40 Ett starkare skydd mot orättvisa betalningsanmärkningar
          </note>
          <note>
            § 13 Beslut om ärenden som slutdebatterats vid dagens sammanträde
          </note>
          <note>
            SkU33 Explosiva varor – Tullverkets befogenheter vid inre gräns
          </note>
          <note>
            SoU18 Samverkan vid utskrivning från sluten hälso- och sjukvård
          </note>
          <note>
            UbU9 Det livslånga lärandet inom högre utbildning
          </note>
          <note>
            § 14 (forts. från § 11) Sjöfartsfrågor (forts. TU18)
          </note>
          <note>
            Anf. 120 ANDERS ÅKESSON (C) replik
          </note>
          <note>
            Anf. 121 KARIN SVENSSON SMITH (MP) replik
          </note>
          <note>
            Anf. 122 ANDERS ÅKESSON (C) replik
          </note>
          <note>
            Anf. 123 KARIN SVENSSON SMITH (MP) replik
          </note>
          <note>
            Anf. 124 BORIANA ÅBERG (M) replik
          </note>
          <note>
            Anf. 125 KARIN SVENSSON SMITH (MP) replik
          </note>
          <note>
            Anf. 126 BORIANA ÅBERG (M) replik
          </note>
          <note>
            Anf. 127 KARIN SVENSSON SMITH (MP) replik
          </note>
          <note>
            Anf. 128 LARS TYSKLIND (L) replik
          </note>
          <note>
            Anf. 129 KARIN SVENSSON SMITH (MP) replik
          </note>
          <note>
            Anf. 130 LARS TYSKLIND (L) replik
          </note>
          <note>
            Anf. 131 KARIN SVENSSON SMITH (MP) replik
          </note>
          <note>
            Anf. 132 ROBERT HALEF (KD) replik
          </note>
          <note>
            Anf. 133 KARIN SVENSSON SMITH (MP) replik
          </note>
          <note>
            Anf. 134 ROBERT HALEF (KD) replik
          </note>
          <note>
            Anf. 135 KARIN SVENSSON SMITH (MP) replik
          </note>
          <note>
            Anf. 136 SUZANNE SVENSSON (S)
          </note>
          <note>
            Anf. 137 EMMA WALLRUP (V)
          </note>
          <note>
            Anf. 138 LARS TYSKLIND (L) replik
          </note>
          <note>
            Anf. 139 EMMA WALLRUP (V) replik
          </note>
          <note>
            Anf. 140 ROBERT HALEF (KD) replik
          </note>
          <note>
            Anf. 141 EMMA WALLRUP (V) replik
          </note>
          <note>
            Anf. 142 ROBERT HALEF (KD) replik
          </note>
          <note>
            Anf. 143 EMMA WALLRUP (V) replik
          </note>
          <note>
            (Beslut skulle fattas den 20 juni.)
          </note>
          <note>
            § 15 Nytt mål för förnybar el och kontrollstation för elcertifikatssystemet
            2017 och Avtal om ändring av avtalet mellan Sverige och Norge
            om en gemensam elcertifikatsmarknad
          </note>
          <note>
            Näringsutskottets betänkande 2016/17:NU20
          </note>
          <note>
            Näringsutskottets betänkande 2016/17:NU25
          </note>
          <note>
            Anf. 144 MATTIAS BÄCKSTRÖM JOHANSSON (SD)
          </note>
          <note>
            Anf. 145 BIRGER LAHTI (V)
          </note>
          <note>
            Anf. 146 SAID ABDU (L)
          </note>
          <note>
            Anf. 147 ÅSA WESTLUND (S)
          </note>
          <note>
            Anf. 148 MATTIAS BÄCKSTRÖM JOHANSSON (SD) replik
          </note>
          <note>
            Anf. 149 ÅSA WESTLUND (S) replik
          </note>
          <note>
            Anf. 150 MATTIAS BÄCKSTRÖM JOHANSSON (SD) replik
          </note>
          <note>
            Anf. 151 ÅSA WESTLUND (S) replik
          </note>
          <note>
            Anf. 152 LARS HJÄLMERED (M)
          </note>
          <note>
            Anf. 153 MATTIAS BÄCKSTRÖM JOHANSSON (SD) replik
          </note>
          <note>
            Anf. 154 LARS HJÄLMERED (M) replik
          </note>
          <note>
            Anf. 155 MATTIAS BÄCKSTRÖM JOHANSSON (SD) replik
          </note>
          <note>
            Anf. 156 LARS HJÄLMERED (M) replik
          </note>
          <note>
            Anf. 157 LISE NORDIN (MP)
          </note>
          <note>
            Anf. 158 RICKARD NORDIN (C)
          </note>
          <note>
            Anf. 159 PENILLA GUNTHER (KD)
          </note>
          <note>
            (Beslut skulle fattas den 20 juni.)
          </note>
          <note>
            § 16 Riksrevisionens rapport om förutsättningar för en säker
            kraftöverföring
          </note>
          <note>
            Näringsutskottets betänkande 2016/17:NU21
          </note>
          <note>
            Anf. 160 ÅSA WESTLUND (S)
          </note>
          <note>
            Anf. 161 LARS HJÄLMERED (M)
          </note>
          <note>
            Anf. 162 LISE NORDIN (MP)
          </note>
          <note>
            Anf. 163 RICKARD NORDIN (C)
          </note>
          <note>
            Anf. 164 BIRGER LAHTI (V)
          </note>
          <note>
            Anf. 165 PENILLA GUNTHER (KD)
          </note>
          <note>
            Anf. 166 MATTIAS BÄCKSTRÖM JOHANSSON (SD)
          </note>
          <note>
            Anf. 167 SAID ABDU (L)
          </note>
          <note>
            Anf. 168 ÅSA WESTLUND (S) replik
          </note>
          <note>
            Anf. 169 SAID ABDU (L) replik
          </note>
          <note>
            Anf. 170 ÅSA WESTLUND (S) replik
          </note>
          <note>
            Anf. 171 SAID ABDU (L) replik
          </note>
          <note>
            (Beslut skulle fattas den 20 juni.)
          </note>
          <note>
            § 17 Immaterialrätt
          </note>
          <note>
            Näringsutskottets betänkande 2016/17:NU23
          </note>
          <note>
            Anf. 172 HANIF BALI (M)
          </note>
          <note>
            Anf. 173 JOHAN NISSINEN (SD)
          </note>
          <note>
            Anf. 174 PETER HELANDER (C)
          </note>
          <note>
            Anf. 175 SAID ABDU (L)
          </note>
          <note>
            Anf. 176 PENILLA GUNTHER (KD)
          </note>
          <note>
            Anf. 177 PER-ARNE HÅKANSSON (S)
          </note>
          <note>
            Anf. 178 JOHAN NISSINEN (SD) replik
          </note>
          <note>
            Anf. 179 PER-ARNE HÅKANSSON (S) replik
          </note>
          <note>
            Anf. 180 JOHAN NISSINEN (SD) replik
          </note>
          <note>
            Anf. 181 PER-ARNE HÅKANSSON (S) replik
          </note>
          <note>
            Anf. 182 JONAS ERIKSSON (MP)
          </note>
          <note>
            (Beslut skulle fattas den 20 juni.)
          </note>
          <note>
            § 18 Statligt ägda bolag i omvandling
          </note>
          <note>
            Näringsutskottets betänkande 2016/17:NU24
          </note>
          <note>
            Anf. 183 ANN-CHARLOTTE HAMMAR JOHNSSON (M)
          </note>
          <note>
            Anf. 184 HELENA LINDAHL (C)
          </note>
          <note>
            Anf. 185 BIRGER LAHTI (V)
          </note>
          <note>
            Anf. 186 SAID ABDU (L)
          </note>
          <note>
            Anf. 187 BIRGER LAHTI (V) replik
          </note>
          <note>
            Anf. 188 SAID ABDU (L) replik
          </note>
          <note>
            Anf. 189 BIRGER LAHTI (V) replik
          </note>
          <note>
            Anf. 190 SAID ABDU (L) replik
          </note>
          <note>
            Anf. 191 PENILLA GUNTHER (KD)
          </note>
          <note>
            Anf. 192 PER-ARNE HÅKANSSON (S)
          </note>
          <note>
            Anf. 193 HELENA LINDAHL (C) replik
          </note>
          <note>
            Anf. 194 PER-ARNE HÅKANSSON (S) replik
          </note>
          <note>
            Anf. 195 HELENA LINDAHL (C) replik
          </note>
          <note>
            Anf. 196 PER-ARNE HÅKANSSON (S) replik
          </note>
          <note>
            Anf. 197 JONAS ERIKSSON (MP)
          </note>
          <note>
            Anf. 198 HELENA LINDAHL (C) replik
          </note>
          <note>
            Anf. 199 JONAS ERIKSSON (MP) replik
          </note>
          <note>
            Anf. 200 HELENA LINDAHL (C) replik
          </note>
          <note>
            Anf. 201 JONAS ERIKSSON (MP) replik
          </note>
          <note>
            Anf. 202 SAID ABDU (L) replik
          </note>
          <note>
            Anf. 203 JONAS ERIKSSON (MP) replik
          </note>
          <note>
            Anf. 204 SAID ABDU (L) replik
          </note>
          <note>
            Anf. 205 JONAS ERIKSSON (MP) replik
          </note>
          <note>
            (Beslut skulle fattas den 20 juni.)
          </note>
          <note>
            § 19 Bordläggning och beslut om förlängd motionstid
          </note>
          <note>
            § 20 Anmälan om frågor för skriftliga svar
          </note>
          <note>
            § 21 Anmälan om skriftliga svar på frågor
          </note>
          <note>
            § 22 Kammaren åtskildes kl. 20.30.
          </note>
          <note>
            Tryck: Elanders, Vällingby 2017
          </note>
        </div>
      </body>
    </text>
  </TEI>
</teiCorpus>
