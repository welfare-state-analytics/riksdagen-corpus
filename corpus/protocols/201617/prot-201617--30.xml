<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201617</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201617</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201617--30</head>
          <docDate when="2016-11-17">2016-11-17</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 27 oktober justerades.
          </note>
          <note>
            § 2 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2016/17:102
          </note>
          <note>
            Till riksdagen
          </note>
          <note>
            Interpellation 2016/17:102 Praktikplatser för asylsökande
          </note>
          <note>
            av Désirée Pethrus (KD)
          </note>
          <note>
            Interpellationen kommer att besvaras den 16 december.
          </note>
          <note>
            Skälet till dröjsmålet är inbokade resor och engagemang som inte
            kan ändras.
          </note>
          <note>
            Stockholm den 15 november 2016
          </note>
          <note>
            Arbetsmarknadsdepartementet
          </note>
          <note>
            Ylva Johansson (S)
          </note>
          <note>
            Enligt uppdrag
          </note>
          <note>
            Susanne Södersten
          </note>
          <note>
            Expeditionschef
          </note>
          <note>
            Interpellation 2016/17:10 8
          </note>
          <note>
            Till riksdagen
          </note>
          <note>
            Interpellation 2016/17:108 Fördröjning av bredband på landsbygden
          </note>
          <note>
            av Anders Åkesson (C)
          </note>
          <note>
            Interpellationen kommer att besvaras fredagen den 16 december
            2016.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Stockholm den 16 november 2016
          </note>
          <note>
            Näringsdepartementet
          </note>
          <note>
            Peter Eriksson (MP)
          </note>
          <note>
            Enligt uppdrag
          </note>
          <note>
            Annica Sandberg
          </note>
          <note>
            Departementsråd
          </note>
          <note>
            § 3 Ärende för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            EU-dokument
          </note>
          <note>
            KOM(2016) 709 till finansutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 10 januari 2017.
          </note>
          <note>
            § 4 Svar på interpellation 2016/17:90 om tillämpning av utvidgat
            strandskydd
          </note>
          <note type="speaker">
            Anf. 1 Miljöminister KAROLINA SKOG (MP):
          </note>
          <note>
            Herr talman! Roland Gustbée har frågat mig om jag instämmer i
            att det kan finnas ett överutnyttjande av möjligheten att besluta
            om utvidgat strandskyddsområde. Han har även frågat mig vilka
            åtgärder jag i så fall avser att vidta för att komma till rätta
            med problemet.
          </note>
          <note>
            Jag deltog för bara några veckor sedan i en interpellationsdebatt
            om det utvidgade strandskyddet med Roland Gustbées partikollegor
            Lars-Arne Staxäng och Lotta Finstorp. Frågan har den senaste tiden
            även varit aktuell i ett antal skriftliga frågor, bland annat
            en från Lotta Finstorp.
          </note>
          <note>
            Som jag anfört i mina tidigare svar innebar 2009 års reform av
            strandskyddsreglerna bland annat att kravet för att en länsstyrelse
            ska få utvidga ett strandskyddsområde skärptes. Utvidgning får
            sedan dess endast ske om det behövs för att säkerställa något
            av strandskyddets syften.
          </note>
          <note>
            I samband med reformen gav den dåvarande regeringen länsstyrelserna
            i uppdrag att se över och fatta nya beslut om utvidgade strandskyddsområden.
            Ett syfte med översynen var att bättre anpassa länens utvidgade
            strandskyddsområden till strandskyddets syfte att långsiktigt
            skydda både strandområdenas naturvärden och deras friluftsvärden.
            Bakgrunden var bland annat att flera äldre beslut om utvidgat
            strandskydd hade fattats innan syftet att skydda naturmiljön infördes
            i strandskyddsreglerna.
          </note>
          <note>
            Enligt Naturvårdsverkets analys av resultatet av länsstyrelsernas
            översyn innebar översynen att den totala arealen utvidgat strandskydd
            minskade för landet som helhet. Detsamma gällde de enskilda arealerna
            i de allra flesta län. Kronobergs län hade enligt analysen precis
            samma areal före och efter översynen, och enbart i några få län
            kunde man se att arealen utvidgat strandskydd hade ökat.
          </note>
          <note>
            Vad kan vi då läsa ut av det jag just har beskrivit? Jo, vi kan
            börja med att konstatera att både de bestämmelser om utvidgat
            strandskydd som vi har i dag och länsstyrelsernas översyn genomfördes
            på initiativ av den tid ­ igare borgerliga regeringen. Vi kan
            även konstatera att översynen ledde till att det utvidgade strandskyddet
            minskade, både i landet som helhet och i mer ­ parten av de enskilda
            länen. För Roland Gustbées hemlän Kronobergs län innebar länsstyrelsens
            översyn ingen förändring av det utvidgade strandskyddet i länet,
            vilket enligt länsstyrelsen har haft samma omfatt ­ ning sedan
            1970-talet.
          </note>
          <note>
            Jag blir mot denna bakgrund ganska förvånad över Roland Gustbées
            frågor i interpellationen. Mitt första inlägg i denna interpellationsdebatt
            får därför avslutas med samma besked som jag har gett i tidigare
            svar: Reger ­ ingen har för närvarande inte för avsikt att se
            över länsstyrelsernas möjlig ­ heter att besluta om utvidgade
            strandskyddsområden. Däremot avser re ­ geringen att se över reglerna
            om områden för landsbygdsutveckling i strandnära lägen, de så
            kallade LIS-reglerna. Vi vill se en levande lands ­ bygd som kan
            utvecklas samtidigt som ett attraktivt landskap kan bevaras och
            värdefulla naturmiljöer skyddas, och vi bedömer att det finns
            potential att utveckla LIS-instrumentet i det syftet. Syftet med
            översynen är att ytter ­ lig ­ are främja landsbygdsutveckling
            i områden med god tillgång till stränd ­ er utan att de värden
            som strandskyddet långsiktigt syftar till att skydda risk ­ erar
            att skadas.
          </note>
          <note type="speaker">
            Anf. 2 ROLAND GUSTBÉE (M):
          </note>
          <note>
            Herr talman! Jag vill börja med att tacka miljöministern för
            svaret.
          </note>
          <note>
            Som statsrådet mycket riktigt påpekar innebär 2009 års reform
            av strandskyddet att kraven för att en länsstyrelse ska få utvidga
            ett strandskyddsområde skärptes. Därför är det mycket märkligt
            att arealen inte minskat i till exempel mitt hemlän Kronoberg.
            Faktum är att man sjö för sjö för sammanlagt 24 sjöar har fattat
            beslut om exakt samma gränser som man beslutade om med stöd av
            den gamla lagstiftningen. Med en reviderad lagstiftning hade man
            förväntat sig någon förändring. Själva syftet med reformen var
            ju bland annat att underlätta för byggande i strandnära lägen.
            Det ska naturligtvis inte ske okontrollerat utan med hänsyn såväl
            till behov av naturskydd som till allmänhetens behov av ett aktivt
            friluftsliv.
          </note>
          <note>
            Sverige har 424 000 kilometer strand, enligt Statistiska centralbyrån.
            I de mer glesbebyggda delarna av landet handlar det om flera kilometer
            per invånare. Att den skyddade arealen i landet totalt sett har
            minskat är väntat, men många kommunpolitiker vittnar om att i
            deras kommun har det minsann inte blivit någon lättnad. Statsrådet
            själv beskriver ju att den totala arealen i några län till och
            med har ökat.
          </note>
          <note>
            Det är bra att regeringen har för avsikt att se över reglerna
            om områden för landsbygdsutveckling i strandnära lägen, men det
            är inte riktigt det inter ­ pellationen handlar om. Interpellationen
            handlar om hur länsstyrelserna fattar beslut med stöd av den nya
            lagstiftningen.
          </note>
          <note>
            När länsstyrelser runt om i landet fattar förnyade beslut som
            leder till oförändrade eller till och med utökade arealer har
            man helt tydligt inte valt att följa lagstiftarens intentioner.
            Därför måste lagstiftningen ses över så att det blir bättre samstämmighet
            mellan tillämpningen och intentionerna.
          </note>
          <note>
            Riksdagen har tillkännagivit för regeringen att strandskyddet
            behöver ses över så att förutsättningarna för byggande, boende
            och näringsverksamhet blir bättre. Min fråga är därför: När får
            vi se ett förslag från reger ­ ingen avseende strandskyddet?
          </note>
          <note type="speaker">
            Anf. 3 Miljöminister KAROLINA SKOG (MP):
          </note>
          <note>
            Herr talman! För att reda lite ordning i detta: Det fanns tidigare
            riktigt gamla beslut om strandskydd som hade fattats enligt den
            förrförra lagstiftningen, som var smalare. Sedan utvidgades lagstiftningen
            till att inkludera fler värden.
          </note>
          <note>
            När lagstiftningen gjordes om igen beställdes en översyn av alla
            beslut. Då måste man rimligen ha förstått att det fanns ett antal
            beslut som var fattade enligt en gammal lagstiftning som var betydligt
            smalare. När översynen gjordes var det självklart att det skulle
            innebära vissa utvidgningar eftersom omprövningen görs enligt
            gällande lag, som i förhållande till vissa av besluten är mer
            omfattande. Det kan inte ha varit en överraskning för den regering
            som beställde översynen. Det är en mycket väntad effekt.
          </note>
          <note>
            Sedan har, precis som intentionen var, den areal av marken i
            landet som helhet som är skyddad med 300 meters strandskydd minskat.
            Men att det skulle bli olika effekter i olika delar av landet
            måste ha varit väntat. Annars måste jag undra vad den förra regeringen
            tänkte när den gjorde beställningen.
          </note>
          <note>
            Det är också tydligt att den omfattande förändring som gjorts
            av strand ­ skydd ­ et har lett till stora och omfattande juridiska
            prövningar. Det har bland annat inneburit ett hundratal överklagandeärenden,
            som ligger på regeringens bord. Vi måste ha respekt, tycker jag,
            för den typen av jurid ­ iska processer och låta dem ha sin gång.
            Man tar en fråga i taget och an ­ griper där det är viktigast.
          </note>
          <note>
            Jag uppfattar att det finns en bred uppfattning att LIS-reformen
            inte har uppfyllt sitt syfte. Jag tycker att det är en god ordning
            att vi börjar med att se över den delen och gör det i syfte att
            nå ökat bostadsbyggande och god landsbygdsutveckling – med respekt
            för de naturvärden som ska skyddas. Jag vill verkligen framhålla
            att det är en god ordning att vi börjar i den delen och inte ser
            över 300-metersregeln innan den rättsliga prövningen av omprövningsbesluten
            är färdig. Det vore en förhastad styrning.
          </note>
          <note type="speaker">
            Anf. 4 ROLAND GUSTBÉE (M):
          </note>
          <note>
            Herr talman! Under alliansregeringens tid genomfördes inte mindre
            än tre ändringar av strandskyddet. Det är riktigt att det tillkom
            kriterier som kunde motivera ett utökat strandskydd, samtidigt
            som kraven skärptes. Detta är en förklaring till att det har ökat
            på vissa ställen och minskat på andra.
          </note>
          <note>
            Därför blir det väldigt märkligt när Länsstyrelsen i Kronobergs
            län fattar beslut om exakt samma: inte en ny sjö, inte en ny sträcka
            och inte heller några där man har minskat på strandskyddet. Det
            tycker jag är väldigt märkligt. Man kunde ha förväntat sig både
            nya områden och områden där det dras in.
          </note>
          <note>
            Jag tror helt enkelt att man – vad det nu beror på, bemanning
            eller något annat – inte har orkat lägga ned den tid som behövs
            för att göra detta enligt lagstiftarens intentioner.
          </note>
          <note>
            Det beslutas slentrianmässigt om 200 eller 300 meter utmed hela
            sjöars strandlinjer. Det är ganska uppenbart. Naturen har som
            bekant inga raka linjer, och det är inte heller så att skyddsvärd
            natur eller friluftslivets in ­ tressen sträcker sig precis 200
            eller 300 meter runt en sjö. Det borde finnas variationer utmed
            den sträckningen.
          </note>
          <note>
            Behovet av utveckling, bostäder och verksamhet är också viktigt.
            Utan utveckling blir det avveckling och avfolkning. Om landsbygden
            avfolkas finns det ju ingen som vill utnyttja de skyddade områdena
            för friluftsliv.
          </note>
          <note>
            Statsrådet säger att regeringen har för avsikt att se över de
            så kallade LIS-områdena. Jag undrar än en gång: När får vi se
            något resultat av den översynen? Jag undrar också om statsrådet
            är beredd att ta något annat initiativ för att få en mer utvecklingsvänlig
            tillämpning av lagstiftningen i dess nuvarande skick.
          </note>
          <note type="speaker">
            Anf. 5 Miljöminister KAROLINA SKOG (MP):
          </note>
          <note>
            Herr talman! Ledamoten ägnar tid i riksdagens kammare åt att
            recensera statliga myndigheters myndighetsutövning. Jag kommer
            inte att instämma i den kören. Vi har en mycket omfattande ordning
            för att pröva besluten. Just nu pågår ett hundratal ärenden om
            överklagande av enskilda beslut. Det arbetas väldigt hårt, och
            det ska ske i laga ordning.
          </note>
          <note>
            Inom Regeringskansliet arbetar vi också som bäst med innehållet
            i uppdraget kring LIS-reglerna. Det är ju viktigt att vi verkligen
            lär av det som inte har fungerat i tidigare uppdrag och landar
            rätt denna gång så att vi når de syften vi är överens om: en levande
            landsbygd, möjlighet att bygga bostäder över hela landet, säkrad
            tillgång till relevanta områden för friluftsliv och säkrade naturmiljöer.
            Det är en svår fråga, och därför är det viktigt att landa rätt
            och inte upprepa tidigare misstag.
          </note>
          <note>
            Strandskyddet var – det tycker jag också är värt att notera –
            en av de frågor som diskuterades inom ramen för de blocköverskridande
            bostadspolitiska samtalen. Moderaterna och övriga allianspartier
            valde att lämna samtalen och lämnade därmed också möjligheten
            till en bred överenskommelse om bland annat strandskyddet. Jag
            beklagar verkligen detta.
          </note>
          <note>
            Men från regeringens sida har vi ändå valt att gå fram och lova
            en översyn av LIS-reglerna, som inte fungerar till fullo; det
            ger vi prioritet.
          </note>
          <note type="speaker">
            Anf. 6 ROLAND GUSTBÉE (M):
          </note>
          <note>
            Herr talman! Landsbygden måste få möjlighet att utvecklas för
            att hela Sverige ska leva. Ett sätt att möjliggöra för landsbygden
            att växa av egen kraft är att öka möjligheten att bygga i strandnära
            lägen. Fler bostäder och fler jobb behövs i hela landet. Vi är
            på rätt väg sett till den totala utvidgade strandskyddsarealen,
            men det går för långsamt. Den positiva utvecklingen saknas dessutom
            helt på sina håll i landet.
          </note>
          <note>
            Med 424 000 kilometer strand och en befolkning på strax under
            10 miljoner invånare måste stränderna ses inte bara som en resurs
            för friluftsliv utan också för ett attraktivt boende och för verksamheter
            som kan dra nytta av ett strandnära läge.
          </note>
          <note>
            Sverige har Europas högsta urbaniseringstakt. Det har mycket
            positivt med sig, men en levande landsbygd behövs för råvaruproduktion
            och biologisk mångfald och för alla de människor som föredrar
            timmar i skogen framför timmar på krogen. Vi måste också dra fördel
            av landsbygdens konkurrensfördelar och attraktivitet genom att
            tillgängliggöra och utveckla de bästa lägena, som ofta är strandnära.
          </note>
          <note type="speaker">
            Anf. 7 Miljöminister KAROLINA SKOG (MP):
          </note>
          <note>
            Herr talman! Jag vill passa på att gå tillbaka och kolla varför
            vi har ett strandskydd. Det har sin bakgrund i 1950-talets bestämmelser
            om möjlighet att förbjuda bebyggelse i strandområden. På 90-talet
            tillkom syftet att skydda den biologiska mångfalden.
          </note>
          <note>
            För min del skänker jag ofta, när jag reser i andra länder, en
            tacksam tanke till strandskyddet, när man kan bevittna hur människor
            exkluderas från värdefulla strandområden och hur naturvärden exploateras
            på ett kortsiktigt sätt. Samtidigt har vi, precis som ledamoten
            konstaterar, generöst med stränder i detta land, och det ska vi
            skatta oss lyckliga för.
          </note>
          <note>
            Att landsbygden kan fortsätta utvecklas och att det innebär nya
            bostäder på landsbygden är vi brett politiskt överens om. Vi är
            också brett politiskt överens om att LIS-reformen inte har nått
            sitt syfte och närmast kan kallas ett misslyckande. Jag beklagar
            att vi inte kunnat gå fram brett med ett gemensamt uppdrag att
            se över detta, men regeringen prioriterar att göra en översyn
            för att verka för god utveckling i hela landet – med nya bostäder
            och skydd för både friluftslivet och naturvärden.
          </note>
          <note>
            Överläggningen var härmed avslutad.
          </note>
          <note>
            § 5 Svar på interpellation 2016/17:104 om regeringens ställningstagande
            till det svenska skogsbruket
          </note>
          <note type="speaker">
            Anf. 8 Miljöminister KAROLINA SKOG (MP):
          </note>
          <note>
            Herr talman! Eskil Erlandsson har frågat mig på vilka sätt regeringen
            avser att genomföra sin ambition att stärka allmänhetens delaktighet
            i naturvårdsarbetet, bland annat genom tillgång till miljöinformation,
            deltagande i beslutsprocesser och tillgång till rättslig prövning
            så som det uttrycks i budgetpropositionen under utgiftsområde
            17.
          </note>
          <note>
            Eskil Erlandsson har vidare frågat mig vilka konsekvenser dessa
            åtgärder kommer att få för enskilda skogsägare, företag och skogsnäringen
            i stort. Arbetet inom regeringen är så fördelat att det är jag
            som ska svara på interpellationen.
          </note>
          <note>
            Låt mig inleda med att regeringen anser att det är viktigt att
            säkra allmänhetens tillgång till miljöinformation, rättslig prövning
            och medverkan i beslutsprocesser. Sverige är sedan 2005 part i
            konventionen om tillgång till information, allmänhetens deltagande
            i beslutsprocesser och tillgång till rättslig prövning i miljöfrågor,
            den så kallade Århuskonventionen. Konventionen är också en del
            av EU:s rättsordning.
          </note>
          <note>
            Som part i konventionen ska Sverige garantera att allmänheten
            har rätt att ta del av miljöinformation och att, under de förutsättningar
            som anges i konventionen, delta i beslutsprocesser om miljön.
            Konventionen innehåller även bestämmelser som ger den berörda
            allmänheten tillgång till rättslig prövning i miljöfrågor.
          </note>
          <note>
            Sverige är skyldigt att se till att handlingar och underlåtelser
            av personer och myndigheter som strider mot miljölagstiftningen
            kan prövas av domstol eller i administrativ ordning. Med berörd
            allmänhet avses bland annat organisationer i det civila samhället
            som främjar miljöskydd.
          </note>
          <note>
            Regeringen och departementen arbetar kon tinuerligt med att stärka
            all ­ män hetens tillgång till miljöinformation, tillgång till
            rättslig prövning och medverkan i beslutsprocesser. På så sätt
            ökar allmänhetens medvetenhet om miljöfrågor. Syftet måste alltid
            vara att få fram ett så bra beslutsunder ­ lag som möjligt.
          </note>
          <note>
            Som ett led i arbetet med att förbättra tillgången till miljöinformation
            gav regeringen i mars 2016 Naturvårdsverket i uppdrag att vara
            utveck ­ lingsmyndighet för smartare miljöinformation. Syftet
            är att miljöinforma ­ tion ska användas i större utsträckning,
            bland annat för att möta klimat ­ utmaningen och för att nå klimatmålen.
            Naturvårdsverket inriktar upp ­ draget på att stödja den omställning
            mot hållbarhet som redan pågår i sam ­ hället genom att ge organisationer
            och individer större möjligheter att delta och påverka. Miljöinformation
            ska skapa engagemang och bidra till hand ­ ling genom att vara
            lätt att hitta, förstå och vidareutnyttja.
          </note>
          <note>
            Friluftsliv är ett allmänt intresse och en hörnsten i naturvårdspolitiken.
            Regeringen anser att Århuskonventionen är en viktig grund för
            att stärka arbetet med friluftspolitiken.
          </note>
          <note>
            Det stämmer att regeringen vill stärka allmänhetens delaktighet
            bland annat vad gäller tillgång till rättslig prövning, men naturligtvis
            måste varje åtgärd föregås av en noggrann avvägning mellan olika
            intressen och utifrån sina respektive förutsättningar. Det är
            därför som frågan ingår i den rättsliga översyn av skogsvårdslagen
            som nu genomförs. Det finns exempel på frågor som bereds nu eller
            som redan har beretts av regeringen som rör allmänhetens tillgång
            till rättslig prövning, bland annat miljöorganisa ­ tioners klagorätt
            i miljöbalken och rättsliga processer i relation till jakt efter
            vilda fåglar och stora rovdjur.
          </note>
          <note>
            I den rättsliga översynen av skogsvårdslagstiftningen ingår bland
            annat att utredaren ska se över vilka krav som följer av Århuskonventionen
            när det gäller just allmänhetens tillgång till rättslig prövning
            av Skogsstyrelsens beslut och ställningstaganden att inte fatta
            beslut med anledning av underrättelser o m avverkning med mera
            enligt 14 § skogsvårdslagen. Om utredaren bedömer att allmänheten
            har en sådan rätt till överprövning ska utredaren föreslå lämpliga
            författningsändringar. Utredaren ska även se över om det finns
            behov av att tydliggöra bestämmelserna om överklagan ­ de i skogsvårdslagen
            mot bakgrund av ett avgörande i Högsta förvaltningsdomstolen och
            lämna de förslag som bedöms vara lämpliga.
          </note>
          <note>
            Regeringen avvaktar naturligtvis utredningens slutsatser.
          </note>
          <note type="speaker">
            Anf. 9 ESKIL ERLANDSSON (C):
          </note>
          <note>
            Herr talman! Jag vill inleda med att tacka för svaret på min,
            som jag tycker, viktiga och väsentliga interpellation.
          </note>
          <note>
            Låt mig, herr talman, konstatera att regeringen vill stärka allmänhetens
            delaktighet i naturvårdsarbetet bland annat genom tillgång till
            miljöinformation, deltagande i beslutsprocesser och tillgång till
            rättslig prövning. Ja, det är vad regeringen skriver i en del
            av höstbudgeten – det är i delen om kulturpolitik, vilket jag,
            herr talman, ber att få notera.
          </note>
          <note>
            Jag tycker, herr talman, att skrivningen är uppseendeväckande,
            inte minst med tanke på att regeringen i våras tillsatte en utredning
            där man – nu citerar jag – skulle identifiera behov och analysera
            om allmänheten ska ha rätt till överprövning av till exempel Skogsstyrelsens
            beslut.
          </note>
          <note>
            Men i höstbudgeten inväntar man inte utredningens slutsatser,
            utan man slår alltså fast att man vill ge allmänheten de här befogenheterna.
            För det första, som jag ser det, föregriper regeringen sin egen
            utredning. För det andra – och det är inte minst viktigt – föregriper
            man det arbete som branschen har varit involverad i, bland annat
            i de referensgrupper som finns när det gäller att ta fram ett
            nationellt skogsprogram.
          </note>
          <note>
            Men det allra allvarligaste är kanske inte att regeringen har
            en oförmåga att bereda frågorna rätt, utan det är faktiskt konsekvensen
            av det förslag som man vill genomföra, om det skulle bli verklighet.
            Som jag ser det följer det med äganderätten en rådighet, en förfoganderätt.
            Ett sådant här ingrepp i äganderätten kommer att ställa till otroligt
            stora problem, inte bara för alla skogsägare i vårt land. Det
            handlar faktiskt om jätteproblem i alla de rättsprocesser som
            kommer att bli. Det är att betänka att det är i storleksordningen
            60 000 avverkningsanmälningar varje år i vårt land. Till detta
            kommer en minst lika stor mängd övriga åtgärder i vårt skogsbruk.
          </note>
          <note>
            Om allt detta ska kunna prövas rättsligt av vem som helst – man
            använder ju ordet allmänhet – kommer påfrestningen på vårt rättsväsen
            att bli på gränsen till obegränsad. Vilka följder detta kommer
            att få ekonomiskt är helt omöjligt att överblicka i det skede
            som vi är i just nu.
          </note>
          <note>
            Herr talman! Avslutningsvis vill jag i detta anförande säga att
            jag dessutom tycker att det som man föreslår är kontraproduktivt
            ur miljö- och klimatsynpunkt. Det svenska skogsbruket är oerhört
            viktigt för att vi ska få den gröna omställning som jag förutsätter
            att jag och nuvarande regering är överens om att vi ska gå mot.
            Biobaserade produkter och bränslen behövs ju för att vi ska klara
            den klimatomställning som vi måste göra för att kunna fortleva
            på den här planeten.
          </note>
          <note>
            Slutligen kommer jag till min fråga: Kommer man verkligen att
            genom ­ föra det man aviserar i höstbudgeten från regeringens
            sida, och tar man ingen hänsyn till andra konventioner och vår
            egen regeringsform som vi har i vårt land och har att leva efter?
          </note>
          <note type="speaker">
            Anf. 10 Miljöminister KAROLINA SKOG (MP):
          </note>
          <note>
            Herr talman! Som jag redogjorde i mitt första anförande arbetar
            regeringen brett med det som har identifierats i Århuskonventionen
            om allmänhetens tillgång till miljöinformation och möjlighet att
            delta i beslutsprocesser.
          </note>
          <note>
            Den här omstörtande, revolutionerande och farliga verksamheten,
            om man ska tro ledamoten, som vi sysslar med tänkte jag ge ett
            exempel på. En av de verksamheter som enligt ledamoten uppenbarligen
            är ett hot handlar om att vi avser att digitalisera delar av den
            miljöinformation som Naturvårdsverket har tillgång till, så att
            allmänheten kan hitta den, läsa den och dela den med varandra.
            Jag har väldigt svårt att förstå hur detta utgör ett hot mot svenska
            skogsägare.
          </note>
          <note>
            Miljöinformation ska i enlighet med det uppdrag vi har gett till
            Naturvårdsverket, som är en av de saker som åsyftas i budgetskrivelsen,
            genom ny teknik göras mer lätthittad för allmänheten. Vi ser nämligen
            digitalise ­ ringen som en möjlighet i miljöarbetet. Ny teknik
            kan innebära att insam ­ ling och analys av miljödata kan revolutioneras.
            Allmänheten, inte minst miljöorganisationer, kan göras bättre
            delaktig. Och de beslut vi fattar kan fattas på bättre underlag.
          </note>
          <note>
            Vad gäller friluftspolitiken har den här regeringen, jämfört
            med den regering som Eskil Erlandsson var en del av, skärpt ambitionerna
            otroligt mycket. Man har stärkt friluftsorganisationernas arbete.
            De jobbar med sådant som att ta ut barn i skogen och lära dem
            hur skogen fungerar. Det är också en del av vår breda friluftspolitik,
            där skogsfrågorna är en väldigt vik ­ tig del.
          </note>
          <note>
            Sedan har vi en utredning som ser över just behovet av att eventuellt
            kunna överklaga vissa beslut som Skogsstyrelsen tar. Det är en
            följd av en dom. Den utredningen ska vi självklart inte föregripa.
            Hade jag svarat på frågan och börjat spekulera om vilka effekter
            det beslut som eventuellt kommer att läggas fram skulle ha hade
            jag gjort just det. Därför kommer jag självklart inte att göra
            detta. Vi behöver avvakta utredningen och sedan dra slutsatser.
            Vi ska inte börja med att sprida rykten och göra skogsägarna oroliga,
            kanske helt i onödan.
          </note>
          <note type="speaker">
            Anf. 11 ESKIL ERLANDSSON (C):
          </note>
          <note>
            Herr talman! Jag noterar med beklagande att regeringen tycks
            ha för avsikt att genomföra det man skriver i budgetpropositionen.
            Jag förutsätter, herr talman, att kammaren, som de facto ska besluta
            om lag i det här landet, inte kommer att bifalla ett sådant förslag.
            Jag säger det eftersom vi har två andra lagstiftningar att följa.
          </note>
          <note>
            Vi har till exempel en EU-stadga, som i sin artikel 17 säger:
            ”Var och en har rätt att besitta lagligen förvärvad egendom, att
            nyttja den, att förfoga över den och att testamentera bort den.”
            I vår egen reg eringsform, som regeringen lika väl som vi alla
            har att leva efter står det: ”Vars och ens egendom är tryggad
            genom att ingen kan tvingas avstå sin egendom till det allmänna
            eller till någon enskild genom expropriation eller något annat
            sådant förfogande eller tåla att det allmänna inskränker användningen
            av mark eller byggnad utom när det krävs för att tillgodose angelägna
            allmänna intressen.”
          </note>
          <note>
            Att i en budgetproposition skriva att man ska genomföra en reform
            som innebär att allmänheten, det vill säga vi alla, ska kunna
            få en rättslig prövning av hur någon förfogar över sin egendom
            anser jag vara, och nu upprepar jag mig, uppseendeväckande. Jag
            bara förutsätter att regeringen kommer att leva upp till vår egen
            regeringsform och den EU-stadga som reglerar vårt arbete och som
            vi är involverade i i Europeiska unionen.
          </note>
          <note>
            Jag vill, herr talman, ha ett klart besked från regeringens företrädare
            i den här debatten om man ämnar genomföra det man skriver i sin
            budgetproposition eller ej.
          </note>
          <note type="speaker">
            Anf. 12 Miljöminister KAROLINA SKOG (MP):
          </note>
          <note>
            Herr talman! Den skrivning i budgetpropositionen som åsyftas
            fanns med även i budgetpropositionen för 2016. Om ingen revolution
            eller stora intrång har skett i år, när vi kontinuerligt har arbetat
            med att förbättra tillgången till miljöinformation, bland annat
            genom att ge ett uppdrag till Naturvårdsverket att digitalisera
            de uppgifter man har, så att allmänheten kan hitta dem och dela
            dem med varandra. Detta är ett exempel på det kontinuerliga arbete
            som vi gör, och det är också ett exempel som tydligt talar om
            vad vi menar med att stärka allmänhetens tillgång.
          </note>
          <note>
            Det som är uppseendeväckande i detta är att en före detta minister
            inte vet vad som är definitionen av allmänheten i Århuskonventionen.
            Det är väldigt väl reglerat. Det är inte nytt; det är en konvention
            som har gällt i många år, även under de år du hade ansvar, Eskil
            Erlandsson.
          </note>
          <note>
            Det är också uppseendeväckande att stå och skrämma upp folk,
            inte minst skogsägare, genom lösa spekulationer. Det har varit
            känt länge att det finns en utredning som ska se över en specifik
            följd av en specifik dom. Man ska göra detta avvägt mot bland
            annat äganderätten. Det framgår mycket tydligt av instruktionen.
            Det är inga nyheter, och det är inget att skrämma upp skogsägarna
            för. Det är en process som pågår, och vi bör ta debatten när utredningen
            är färdig och inte spekulera och hitta på följder som vi inte
            vet någonting om.
          </note>
          <note>
            Det är inte skrämmande att allmänheten ska få bättre tillgång
            till miljöinformation, att vi ska följa en internationell konvention
            som vi har skrivit på och att vi ska se till att säkra att allmänheten
            har möjlighet att överklaga de beslut som fattas. Det är inget
            annat än en god rättsordning.
          </note>
          <note>
            I denna rättsordning har vi fått ett specifikt fall som nu utreds
            i god ordning. Varje åtgärd som eventuellt ska vidtas ska självklart
            avvägas mot olika intressen och förutsättningar. Det är just därför
            det görs en rättslig översyn av frågan.
          </note>
          <note>
            Vi har ett stort engagemang för naturvård och skogsfrågor i vårt
            land, och det är flera organisationer som är engagerade. De utvärderingar
            som har gjorts av hur Århuskonventionen tillämpas i Sverige har
            kunnat konstatera att allmänhetens och organisationers deltagande
            i beslutsprocesser har lett till att beslutsunderlagen har fått
            ökad kvalitet och att besluten därmed har kunnat fattas på bättre
            grunder än om allmänheten inte var delak ­ tig. Det är självklart
            något positivt och något vi från regeringens sida välkomnar och
            värnar.
          </note>
          <note>
            De beslutsordningar vi har ska vara effektiva, rationella och
            rättssäkra. Århuskonventionen är en viktig del av det, men självklart
            har vi andra rättsgrunder också. De är oerhört viktiga, och varje
            beslut ska vara välavvägt.
          </note>
          <note>
            Jag måste säga att jag beklagar Eskil Erlandssons metod att hitta
            spöken i regeringens skrivelser och använda dem för att helt i
            onödan skräm ­ ma svenska skogsägare och måla upp att det skulle
            vara ett problem att vi digitaliserar miljöinformationen, så att
            allmänheten kan få tillgång till den.
          </note>
          <note type="speaker">
            Anf. 13 ESKIL ERLANDSSON (C):
          </note>
          <note>
            Herr talman! Låt mig konstatera att miljöministern nu i alla
            sina inlägg har valt att prata om miljöinformationen. Det är inte
            detta jag har frågat om. Jag har frågat om regeringen har för
            avsikt att genomföra det man skriver i sin egen budgetproposition,
            nämligen att allmänheten ska ha tillgång till rättslig prövning
            av skogliga åtgärder. Jag tvingas konstatera att jag inte har
            fått något svar på det.
          </note>
          <note>
            Låt mig avslutningsvis lägga till att varken Århuskonventionen
            eller rättspraxis uppställer tydliga, preciserade eller absoluta
            krav på att talerät ­ ten för miljöorganisationer eller allmänheten
            utvidgas, jämfört med i dag. Konventionen medger tvärtom en nationell
            anpassning enligt skrivningen i artikeln om talerätt – det är
            artikel 9.3, kan jag upplysningsvis säga. Re ­ geringen behöver
            skilja på rättsligt motiv respektive sina politiska ambi ­ tioner
            i den här frågan, tycker jag.
          </note>
          <note>
            Tack för den här debatten!
          </note>
          <note type="speaker">
            Anf. 14 Miljöminister KAROLINA SKOG (MP):
          </note>
          <note>
            Herr talman! Den här debatten handlar om två saker som är väldigt
            olika och säkert svåra att skilja åt för den som lyssnar.
          </note>
          <note>
            Det finns ett specifikt fall, som handlar om rättslig prövning
            av ett specifikt beslut som tas i Skogsstyrelsen. Detta utreds
            av en särskild utredare. Från regeringens sida föregriper vi inte
            den utredningen.
          </note>
          <note>
            Den andra delen är en allmän, generell ambition om att i både
            friluftspolitiken, skogsvårdspolitiken och miljövården släppa
            in allmänheten. Då finns det begrepp som är definierade av Århuskonventionen
            och som är till för just detta. Det handlar om tillgången till
            miljöinformation och om möjligheten att, där det är relevant,
            kunna överklaga myndigheters beslut och få till stånd en rättslig
            prövning.
          </note>
          <note>
            Från regeringens sida ser vi positivt på att allmänheten är engagerad
            i miljöarbetet i stort, och i naturvårdsarbetet och friluftsarbetet
            specifikt. Vi har en generell ambition att hela tiden göra detta
            bättre och bland annat öka allmänhetens tillgång till information.
            Detta är inte ett hot mot dem som äger mark, sköter den väl och
            ofta gör det i samverkan bland annat med organisationer. Vår roll
            är att hitta en balans i denna samverkan.
          </note>
          <note>
            Bättre information är en viktig del av det. Dialog är en otroligt
            viktig del. Vi ska inte leta efter problem där det inte finns
            några.
          </note>
          <note>
            En generell ambition att öka allmänhetens engagemang i skogsfrågor
            är inte ett hot mot de kloka och duktiga skogsägare vi har i hela
            landet.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 13.39 på förslag av andre vice talmannen
            att ajournera sammanträdet till kl. 14.00, då statsministerns
            frågestund skulle börja.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 14.00.
          </note>
          <note>
            § 6 Statsministerns frågestund
          </note>
          <note type="speaker">
            Anf. 15 TALMANNEN:
          </note>
          <note>
            Jag vill hälsa statsministern välkommen.
          </note>
          <note>
            Tillfälliga uppehållstillstånd
          </note>
          <note type="speaker">
            Anf. 16 ANNA KINBERG BATRA (M):
          </note>
          <note>
            Herr talman! Kära åhörare, publik och statsministern! Jag har
            med mig uppteckningarna från den förra frågestunden med statsministern.
            Då lät det så här:
          </note>
          <note>
            ” Man är naiv om man tror att den globala flyktingkrisen och
            effekterna av den för Sverige är över. Jag tycker att Sverige
            som en del i en långsiktigt hållbar migrationspolitik behöver
            ha just tillfälliga uppehållstillstånd och skarpare försörjningskrav
            och behålla dem.”
          </note>
          <note>
            Jag själv ställde en fråga vid förra frågestunden. Då fick jag
            inget svar av statsministern, så jag ska ge honom möjligheten
            i dag igen. Vad tycker statsministern?
          </note>
          <note type="speaker">
            Anf. 17 Statsminister STEFAN LÖFVEN (S):
          </note>
          <note>
            Herr talman! Det blir samma svar som förra gången. Det finns
            en tillfällig lag. Den ska gälla den tid som riksdagen har kommit
            överens om. Det är ett beslut som är fattat här.
          </note>
          <note>
            Det som kommer efteråt avgörs till stor del av den diskussion
            som pågår i Europeiska unionen. Den är viktig. Det är när vi får
            på plats en lagstiftning i Europeiska unionen, där alla medlemsstater
            tar sitt ansvar, som vi får möjlighet att göra ett ännu bättre
            arbete i migrationsfrågorna. Det avgörs till en del av den globala
            diskussionen, eftersom UNHCR har ett mandat att utveckla migrations-
            och flyktingfrågor på den globala nivån.
          </note>
          <note>
            De frågorna återstår, och dem avgör inte Sverige ensamt. Frågorna
            får tas vidare utifrån dessa förutsättningar. Vi har som inriktning
            att vi ska stå upp för asylrätten. Det ska vara en ordnad invandring
            och migration, och det ska vara ordning och reda i mottagandet.
            Det är våra huvudpelare.
          </note>
          <note type="speaker">
            Anf. 18 ANNA KINBERG BATRA (M):
          </note>
          <note>
            Herr talman! En sak statsministern hade kunnat göra är att tala
            om hur han ser på frågan. Många undrar hur det ska bli när den
            tillfälliga lagen löper ut.
          </note>
          <note>
            En sak Sveriges statsminister hade kunnat göra är att tala om
            för denna kammare hur han prioriterar, vad han vill ska hända
            på Europanivå och i Sverige. Det är ett val Stefan Löfven gör
            eller inte.
          </note>
          <note>
            Jag provar ändå att fråga igen: Ska Sverige behålla ett system
            med en långsiktigt hållbar migrationspolitik med tillfälliga uppehållstillstånd,
            eller tycker Stefan Löfven att vi inte ska göra det? Ett enkelt
            ja eller nej på frågan är väl det minsta vi kan begära om man
            ska leda ett land i en viktig fråga i en orolig värld.
          </note>
          <note type="speaker">
            Anf. 19 Statsminister STEFAN LÖFVEN (S):
          </note>
          <note>
            Herr talman! Jag berättade just hur vi ser på frågan. Inriktningen
            är att vi ska stå upp för asylrätten, vi ska ha ordning och reda
            i vårt mottagande och vi ska ha en reglerad invandring.
          </note>
          <note>
            Det finns en tillfällig lag. Då är naturligtvis avsikten att
            gå tillbaka till den lag som fanns tidigare, men det pågår också
            – som Anna Kinberg Batra borde känna till – en viktig diskussion
            i EU. Där har den svenska reger ­ ingen hela tiden drivit att
            alla medlemsstater måste ta ansvar för flyktingmottagandet. Det
            finns nu sju rättsakter föreslagna från kommissionen. De håller
            på att behandlas i respektive medlemsstat.
          </note>
          <note>
            Utfallet av denna behandling kommer också att påverka svensk
            lagstiftning. Det är Anna Kinberg Batra också medveten om. Denna
            fråga är mer av partipolitisk retorik än något annat.
          </note>
          <note>
            Vi ska se till att det är ordning och reda i mottagandet. Vi
            kommer dessutom att stifta lagar som är beroende av hur EU:s lagar
            ser ut.
          </note>
          <note>
            Regeringens framtida migrationspolitik
          </note>
          <note type="speaker">
            Anf. 20 JIMMIE ÅKESSON (SD):
          </note>
          <note>
            Herr talman! Min fråga är lite på samma tema.
          </note>
          <note>
            Förra höstens invandringskaos har flyttat debatten i en helt
            annan riktning än den vi är vana vid när det gäller migrationsfrågorna.
            Även de gam ­ la partierna i riksdagen har insett att det trots
            vad man tidigare har sagt finns en gräns för vad vårt land klarar
            av.
          </note>
          <note>
            Det har vidtagits vissa åtgärder – långt ifrån tillräckliga,
            men ändå. De åtgärderna har haft ett brett stöd i riksdagen. Det
            är väl ett steg i rätt riktning.
          </note>
          <note>
            Om man lyssnar på debatten i dag kan man lätt få intrycket att
            gränsen är stängd; det kommer ingen mer till Sverige i dag. Så
            är det inte. Det är helt enkelt inte sant. Det är en falsk bild.
          </note>
          <note>
            Migrationsverkets senaste prognos som kom för ungefär tre veckor
            sedan talar om att det de närmaste fyra åren kan komma närmare
            en kvarts miljon ytterligare asylsökande till Sverige. Det här
            visar tydligt, herr talman, att regeringens åtgärder är långt
            ifrån tillräckliga.
          </note>
          <note>
            Minst lika alarmerande är det som sedan följer av en stor asylinvandring,
            nämligen anhöriginvandringen. Migrationsverkets senaste prognos
            visar drygt 300 000 anhöriga de närmaste fyra åren. Inte minst
            mot bakgrund av hur debatten har låtit det senaste året förstår
            vi alla att detta kommer Sverige inte att klara.
          </note>
          <note>
            Kommer regeringen den här gången att vidta tillräckliga åtgärder
            i tid för att undvika ett nytt invandringskaos i vårt land?
          </note>
          <note type="speaker">
            Anf. 21 Statsminister STEFAN LÖFVEN (S):
          </note>
          <note>
            Herr talman! Regeringens besked har hela tiden varit att det
            var en mycket exceptionell situation förra hösten. Därför vidtogs
            de åtgärder som vidtogs. Det var riktigt. En dramatiskt minskad
            mängd människor söker sig till Sverige, och fler söker sig till
            andra länder.
          </note>
          <note>
            Beskedet är också att vi inte ska tillbaka till den situationen.
            Migra ­ tio ­ nen måste fungera i Sverige och ha legitimitet bland
            befolkningen. Vi ska inte tillbaka dit.
          </note>
          <note>
            Nu fortsätter både gränskontroller och id-kontroller. Sedan har
            vi kommit överens om regler som ska gälla för anhöriginvandring,
            grunderna för tillfälliga uppehållstillstånd och så vidare. De
            bestämmelser som finns gäller. Vi får hålla oss till dem.
          </note>
          <note type="speaker">
            Anf. 22 JIMMIE ÅKESSON (SD):
          </note>
          <note>
            Herr talman! Kommit överens har vi inte gjort. Det är möjligt
            att statsministern har kommit överens med några, men jag är inte
            överens. Jag vill gå mycket längre. Jag menar att det är påkallat
            att gå mycket längre.
          </note>
          <note>
            I Migrationsverkets prognos talas det om att över en halv miljon
            människor kan komma till vårt land de närmaste fyra åren. Det
            är många människor.
          </note>
          <note>
            Ja, åtgärder har vidtagits. Det är tillfälliga åtgärder och otillräckliga
            åtgärder. Åtgärderna för anhöriga gäller inte alls särskilt många
            av dem som kom under den värsta perioden – bara några av dem.
            150 000 av de asylsökande som kom under 2015 är undantagna från
            de nya reglerna. Det är oroväckande.
          </note>
          <note>
            Herr talman! Jag ställer därför min fråga igen. Är statsministern
            beredd att den här gången vidta åtgärder i tid för att undvika
            ett nytt kaos?
          </note>
          <note type="speaker">
            Anf. 23 Statsminister STEFAN LÖFVEN (S):
          </note>
          <note>
            Herr talman! Jag upprepar gärna mitt svar: Vi ska inte tillbaka
            till den situation som rådde i fjol. Det finns bestämmelser för
            hur detta ska skötas. Det är klart att Jimmie Åkesson aldrig blir
            överens. För Jimmie Åkesson är det kaos oavsett om en kommer till
            landet utifrån eller om det är tusen . Det är alltid kaos – alltid
            för mycket.
          </note>
          <note>
            Migrationsverkets prognos är betydligt lägre. Vi kan i den senaste
            prognosen se vad Migrationsverket faktiskt tror.
          </note>
          <note>
            Det Sverigedemokraterna föreslår i minskade insatser för etablering
            skulle skapa kaos. Det Sverigedemokraterna föreslår i neddragningar
            i den svenska välfärden skulle skapa kaos. Jo, det är precis så
            det är. Varenda gång jag säger någonting här skakar Jimmie Åkesson
            på huvudet. Du får faktiskt någon gång stå upp för den politik
            ni för. Er politik skulle skapa kaos i det svenska samhället.
            Dit ska vi inte!
          </note>
          <note>
            (Applåder)
          </note>
          <note>
            Den nationella samordningen mot hedersrelaterat våld och förtryck
          </note>
          <note type="speaker">
            Anf. 24 ANNIE LÖÖF (C):
          </note>
          <note>
            Herr talman! ” Trots att jag fått betala ett så högt pris så
            ångrar jag inte att jag tog mitt beslut att ta min frihet och
            gå. ”
          </note>
          <note>
            I helgen är det 15 år sedan Fadime stod i riksdagens talarstol.
            Det är 15 år sedan hon blev en röst för de utsatta tjejer som
            lever under förtryck och hot och riskerar att dödas av sina familjer.
            Det är 15 år sedan hon bedrev sin kamp för att få leva ett helt
            vanligt liv i Sverige. Hon accepterade inte förtrycket och de
            fruktansvärda övergrepp som sker i hederns namn. Fadimes öde berörde
            oss då och berör oss fortfarande.
          </note>
          <note>
            Tyvärr är frågorna fortfarande lika aktuella. Vi måste visa att
            det inte finns någon plats för hedersförtryck i vårt samhälle.
            Att regeringen nu följer riksdagens och Centerpartiets uppmaning
            att skärpa straffen för hedersbrott är välkommet. Att lyfta upp
            frågan är helt nödvändigt.
          </note>
          <note>
            I över tio år har den nationella samordnaren för hedersförtryck
            på Länsstyrelsen Östergötland haft i uppdrag att förhindra hedersvåld.
            Verksamheten är väl fungerande. Det finns en spetskompetens, ett
            stort nätverk av särskilda kontaktpersoner och möjlighet för utsatta
            barn, flickor och kvinnor att få hjälp.
          </note>
          <note>
            Det som gör mig orolig är att regeringen förmodligen väljer att
            avskaffa den nationella samordnaren och låta den uppgå i den nya,
            mycket symboliska, jämställdhetsmyndigheten.
          </note>
          <note>
            Jag är uppriktigt oroad över vad det kommer att innebära för
            de kvinnor som utsätts för grov kriminalitet och grovt våld att
            denna verksamhet läggs ned. Viktiga nätverk kan slås sönder och
            kompetens riskerar att tappas för att man gör denna systemförändring.
          </note>
          <note>
            Hur kan statsministern säkerställa att denna flytt inte påverkar
            och försämrar det arbete för utsatta barn, flickor och kvinnor
            som har byggts upp under ett decennium?
          </note>
          <note type="speaker">
            Anf. 25 Statsminister STEFAN LÖFVEN (S):
          </note>
          <note>
            Herr talman! Jag tackar Annie Lööf för frågan. Det är en mycket
            viktig fråga. Det är en jämställdhetsfråga och en människovärdesfråga.
          </note>
          <note>
            För egen del stör jag mig alltmer på uttrycket hedersvåld. Jag
            kan inte se något hedersamt i våld över huvud taget, oavsett vilken
            grund det har.
          </note>
          <note>
            Vi har en jämställdhetsstrategi, och den ska också förbygga,
            förhindra och beivra våld.
          </note>
          <note>
            Även med det som har gjorts de senaste tio åren är detta, precis
            som Annie Lööf säger, inte över. Dessvärre upplever fortfarande
            många detta våld, och då måste något göras.
          </note>
          <note>
            En slutsats vi kan dra är att det har gjorts rätt mycket, och
            den förra regeringen förtjänar ett erkännande för att man gjorde
            ett antal bra saker och satsade mycket resurser. Men utvärderingen
            visar att det inte är mycket som blir beständigt. Det blir för
            mycket projekt och tillfälligt. Det håller inte. Vi måste ha ett
            mycket mer strukturerat och ihållande arbete för att vända detta.
          </note>
          <note>
            Därför tror vi på en myndighet. Precis som på alla andra samhällsområden
            kommer den att ha i uppdrag att se till att vi får ett strukturerat,
            systematiskt arbete och en kunskapsinhämtning och uppföljning.
            Då lär vi oss att förbättra detta hela tiden och ger polisen,
            sjukvården och rättsväsendet bättre kunskap och bättre förmåga
            att hantera dessa frågor så att vi någon gång kommer bort från
            att kvinnor utsätts för våld, inte minst så kallat hedersvåld.
          </note>
          <note>
            Det är skälet till denna myndighet, och det är självklart meningen
            att det ska bli bättre. Det ska bli mer strukturerat och sammanhållet.
          </note>
          <note type="speaker">
            Anf. 26 ANNIE LÖÖF (C):
          </note>
          <note>
            Herr talman! Visst är det en fråga om jämställdhet, men det handlar
            också om kriminalitet. Det handlar om att flickor, pojkar och
            kvinnor utsätts för grovt våld, vilket är helt oacceptabelt.
          </note>
          <note>
            Det finns en oro i samhället för att man ska lägga ned det mycket
            fram ­ gångsrika arbete som har gjorts för att bygga upp ett nätverk
            med kontakt ­ personer. Det gäller också det konkreta, handfasta
            arbete som den natio ­ nella samordnaren har gjort för att hjälpa
            dessa utsatta barn och kvinnor i landets kommuner. Jag är genuint
            oroad över att detta arbete ska gå till spillo.
          </note>
          <note>
            Det är viktigt att man skärper straffen, satsar på utbildning
            och fördjupar kartläggningen. Allt det som Centerpartiet och Alliansen
            har drivit på det senaste året är viktigt.
          </note>
          <note>
            Jag är orolig för att de utsatta kvinnorna kommer att få stå
            för notan när regeringen väljer att avskaffa samordnaren och flytta
            över detta till den symboliska jämställdhetsmyndigheten. Vad svarar
            Stefan Löfven på det?
          </note>
          <note type="speaker">
            Anf. 27 Statsminister STEFAN LÖFVEN (S):
          </note>
          <note>
            Herr talman! Jag tycker att det är konstigt att så fort vi ska
            ha en myndighet som ska strukturera ett arbete, samla in kunskap
            och följa upp på jämställdhetsområdet är det symboliskt.
          </note>
          <note>
            Det är ju så här Sverige till stor del sköts. Vi har en lagstiftande
            församling, vi tar resurser och sedan säger vi till myndigheterna
            att de får se till att verksamhetsområdet utvecklas och fungerar
            till det som det syftar till. Så är det också på jämställdhetsområdet.
          </note>
          <note>
            Som jag sa visar ett antal uppföljningar att det inte har satt
            sig så bra som det skulle. Bra satsningar har blivit tillfälliga
            projekt som pyser ut och försvinner, och sedan händer inget mer.
            Vi måste ha ett mycket mer systematiskt arbete. Vi ska bort från
            detta.
          </note>
          <note>
            Det är inte okej att flickors och kvinnors liv begränsas och
            att de utsätts för våld. Vi måste bort från det, och därför gör
            vi en allvarlig ansats för det och tillsätter också resurser.
            Detta måste få ett slut.
          </note>
          <note>
            (Applåder)
          </note>
          <note>
            Åtgärder mot otrygga anställningar
          </note>
          <note type="speaker">
            Anf. 28 JONAS SJÖSTEDT (V):
          </note>
          <note>
            Herr talman! För många svenskar är otrygga arbeten vardag. Man
            kan ha tillfälliga anställningar eller gå på vikariat. Andra har
            anställningar som de faktiskt inte kan leva på. De kanske är timanställda
            eller har en deltid som de inte kan försörja sig eller, ännu mindre,
            sin familj på. Så ser vardagen ut för kanske hundratusentals svenskar.
          </note>
          <note>
            Vi ser också att företag sätter i system att ha otrygga anställningar
            eller att använda timanställningar och deltider. En trend är att
            vissa företag bara vill ha deltidsanställda. Tyvärr missköter
            sig även offentliga arbetsgivare och statliga företag. Ofta är
            det i branscher med låga löner. Handeln är ett typexempel med
            mycket deltider.
          </note>
          <note>
            Detta gör att den anställde måste jaga timmar. Man måste vara
            till hands och vara redo att arbeta när arbetsgivaren kallar.
            Det skapar otrygghet och ett osunt beroende till arbetsgivaren.
            Det gör det svårt att planera sitt liv. Det gör det också svårt
            att få banklån och annat.
          </note>
          <note>
            Detta kan vi göra något åt. Det rimliga är att man har en tjänst
            som motsvarar den tid man faktiskt arbetar. Många deltidsanställda
            har en tjänst som är mycket mindre än den faktiskt arbetade tiden.
          </note>
          <note>
            I avtalsrörelsen drev Seko att man skulle få ett avtal om att
            reglera denna mertid. I Norge har man sedan 2013 en lagstiftning
            om att de som har arbetat mer än sin deltidstjänst under året
            har rätt att skriva upp tjänsten så att det blir mer tid. Det
            är en stor fördel för de anställda.
          </note>
          <note>
            Jag ser detta som ett stort steg på vägen mot rätten till att
            arbeta heltid. Det är en rätt som ska finnas för den som så önskar
            i både privat och offentlig sektor.
          </note>
          <note>
            Är statsministern beredd att ta initiativ till en lagstiftning
            som liknar den norska och gör att vi kan stävja missbruket av
            låga deltidsanställningar för löntagare som egentligen arbetar
            betydligt mer?
          </note>
          <note type="speaker">
            Anf. 29 Statsminister STEFAN LÖFVEN (S):
          </note>
          <note>
            Herr talman! I mycket delar jag denna oro för hur arbetsmarknaden
            utvecklas. Just nu kan vi se en något mindre andel deltid er och
            tillfälliga anställningar, men det är givetvis långt från tillfyllest
            för alla som vill ha heltid.
          </note>
          <note>
            Jag är också rädd för att vi ska se den utvecklingen som finns
            i USA med så kallade job gigs. Ungefär som en musikartist får
            man ett gig och får hoppa in och jobba några timmar. Det är ingen
            bra utveckling för arbetsmarknaden, och vi vill inte se den i
            Sverige.
          </note>
          <note>
            Vi har vidtagit ett antal åtgärder. Vi har förändrat lagen om
            anställningsskydd, som begränsar visstidsanställningar. Det blev
            kanske inte precis så som vi ville ha det men så som det var möjligt
            med dagens parlamentariska läge. Man får ta hänsyn till att det
            finns ett visst parlamentariskt motstånd – dessvärre, för jag
            tycker att vi ska kunna ha tryggare anställningsförhållanden.
          </note>
          <note>
            SKL har slutit ett kollektivavtal med Kommunal och ska börja
            ett systematiskt arbete för att kommuner och landsting ska erbjuda
            heltidsanställningar, som ska vara normen.
          </note>
          <note>
            Vi har kommit överens i regeringen och tillför nu resurser för
            att de timanställda inom Kommunal ska få möjlighet till utbildning
            och därmed få mycket större möjligheter att komma in som undersköterska
            och få en tillsvidareanställning. Detta gör vi för att förbättra
            villkoren.
          </note>
          <note>
            Vi måste vara alerta. Jag vill föra en dialog med parterna om
            vad som är en rationell arbetsmarknad och vad som kommer att skapa
            efterfrågan på arbetskraft i framtiden eller, rättare sagt, hur
            man får arbetskraften att komma just till en själv. Är det med
            de sämsta och mest otrygga arbets- och anställningsvillkoren,
            eller är det med bättre arbetsvillkor? Jag tror på det senare.
          </note>
          <note type="speaker">
            Anf. 30 JONAS SJÖSTEDT (V):
          </note>
          <note>
            Herr talman! Jag är överens med regeringen om de förbättringar
            som gjorts – jag tycker att de är viktiga och nödvändiga. Men
            jag hade önskat att regeringen var mer offensiv, för det finns
            mycket kvar att göra.
          </note>
          <note>
            Vi har ett stort missbruk av bemanningsföretag, som ersätter
            ordinarie anställda. Där kommer i praktiken inga initiativ i dag.
            Vi har kvar anställningsformen allmän visstid, som är gjord för
            otrygga jobb utan motivering av varför man inte får fast anställning.
            Jag tycker att den är orimlig i sak.
          </note>
          <note>
            Jag tycker att det är rimligt att även de privat anställda har
            en utveck ­ ling som gör att de går mot rätten till heltid, och
            då är förslaget om att reglera mer tid ett praktiskt och konkret
            förslag som ger löntagarna större rätt mot arbetsgivare som inte
            vill ge dem rimliga anställningsvillkor.
          </note>
          <note>
            Jag vill rikta en stark uppmaning till regeringen att lägga fram
            lite vassare förslag och ta lite mer strid i dessa frågor.
          </note>
          <note type="speaker">
            Anf. 31 Statsminister STEFAN LÖFVEN (S):
          </note>
          <note>
            Herr talman! Återigen: Lagar antas i denna riksdag, och det krävs
            majoritet för att de ska antas. Det är den främsta förutsättningen.
            Man kan inte lägga fram vilka förslag som helst. De blir helt
            enkelt inte antagna, och det för inte saken framåt.
          </note>
          <note>
            Eftersom vi nu har ett avtal på den offentliga sidan mellan SKL
            och Kommunal vill jag poängtera att Handels i första hand söker
            en avtalslösning. De menar att det är den bästa lösningen, som
            går att anpassa till deras verklighet. Jag tror att den bästa
            lösningen i längden är att parterna får hantera detta, för de
            kan se vad som behövs hos just dem. Det är inte säkert att förhållandena
            är alldeles lika.
          </note>
          <note>
            Avslutningsvis kommer vi alltid att behöva ha en ordning på arbetsmarknaden
            som både hanterar behovet vid upp- och nedgångar och ger löntagarna
            den trygghet de bör ha och som jag menar är det bästa för en långsiktigt
            hållbar utveckling.
          </note>
          <note>
            Uthyrning av hamnen i Slite till ryska staten
          </note>
          <note type="speaker">
            Anf. 32 JAN BJÖRKLUND (L):
          </note>
          <note>
            Herr talman! Den ryska staten med Vladimir Putin i spetsen vill
            hyra hamnen i Slite under lång tid. Slite hamn är kraftigt upprustad
            och moderniserad och är numera en stor hamn. Den ligger på Gotlands
            ostkust, och bakgrunden är att man vill bygga en gasledning i
            Östersjön.
          </note>
          <note>
            Att en stor hamn på Gotland ska hyras av ryska staten är självfallet
            något som får många att höja på ögonbrynen. Sveriges överbefälhavare
            har avrått från att genomföra detta, mot bakgrund av den kraftigt
            ökade ryska militära aktiviteten i Östersjön, som är en del i
            den aggressiva utrikespolitik som Ryssland nu för gentemot Västeuropa
            och vår del av världen.
          </note>
          <note>
            Det är kommunstyrelsen på Gotland som avgör om hamnen ska hyras
            ut. Den socialdemokratiska ledaren Björn Jansson har nyligen sagt
            att man tänker fullfölja uthyrningen och att det inte ankommer
            på Gotlands kom ­ mun att göra säkerhetspolitiska bedömningar.
            Jag beklagar den inställ ­ ningen.
          </note>
          <note>
            Man kan möjligen förstå att de tycker att det är någon annan
            som ska göra de säkerhetspolitiska bedömningarna. Men nu har landets
            överbefälhavare gjort en säkerhetspolitisk bedömning, och Gotlands
            kommuns vilja att hyra ut står därmed mot överbefälhavarens avrådan.
            Som Björn Jansson, socialdemokratisk kommunstyrelseordförande
            på Gotland, säger: Frågan ligger nu på regeringens bord. Möjligen
            gör den inte det formellt – Gotland kan ju hyra ut – men i realiteten
            är det regeringen som måste ingripa om detta ska förhindras.
          </note>
          <note>
            Min fråga till statsministern är: Är det lämpligt att den ryska
            staten hyr en stor hamn på Gotland?
          </note>
          <note type="speaker">
            Anf. 33 Statsminister STEFAN LÖFVEN (S):
          </note>
          <note>
            Herr talman! Det är precis detta perspektiv som vi har störst
            dubier om i detta projekt. Vi har diskuterat Nord Stream 2 flera
            gånger i olika omgångar och konstaterat att många av de saker
            som projektet handlar om i stort sett ligger utanför vårt beslutsutrymme,
            eftersom ledningen inte ska dras på vårt territorialvatten. Men
            i den stund det handlar om aktivitet på vår mark blir det ett
            helt annat perspektiv. Jag har sagt att vi måste se över frågan
            rejält, och det gör vi också ur ett rent säkerhetsperspektiv.
            Det pågår.
          </note>
          <note>
            Vi ska dock påminna oss om vilken lagstiftningsgrund vi har för
            vad vi kan göra. Det är ingen tvekan om att detta är en fråga
            som vi måste hantera med största vaksamhet, inte minst efter det
            att vi har graderat upp försvaret på Gotland. Detta arbete pågår,
            och vi undersöker frågan noggrant.
          </note>
          <note type="speaker">
            Anf. 34 JAN BJÖRKLUND (L):
          </note>
          <note>
            Herr talman! Det låter möjligen som en öppning, men det är väldigt
            otydligt från statsministern. De undersöker det noggrant, men
            det är inte så gott om tid. Under december månad ska de politiska
            nämnderna på Gotland börja fatta beslut. Liberalerna och Moderaterna
            säger nej, trots att det innebär minskade intäkter för Gotlands
            kommun – ryssarna betalar ju hyra. Men de säger nej. Socialdemokraterna
            och övriga partier säger dock ja, och det gör att det finns en
            majoritet för att driva igenom detta. Kommunstyrelsens ordförande
            verkar inte ändra sig.
          </note>
          <note>
            Om regeringen inte tar ställning eller bara gör några vaga uttalanden,
            som Stefan Löfven nu gjorde, hjälper det inte. Gotlands kommun
            kommer att hyra ut. Det finns flera sätt att stoppa detta. Till
            sist kan vi lagstifta om det. Ett annat sätt är att Stefan Löfven
            ringer till den socialdemokratiska ledningen på Gotland, tar dem
            i örat och berättar var skåpet ska stå. Det är en säkerhetspolitisk
            bedömning som måste göras, och det är regeringen som måste göra
            den.
          </note>
          <note>
            Stefan Löfven! Ge inte nyckeln till Slite hamn till Vladimir
            Putin!
          </note>
          <note type="speaker">
            Anf. 35 Statsminister STEFAN LÖFVEN (S):
          </note>
          <note>
            Herr talman! Det kommer aldrig att ske. Nu är det fråga om vilka
            aktiviteter som ska ske eller inte i Slite hamn.
          </note>
          <note>
            Vi har att förhålla oss till en lagstiftning. Det tror jag att
            Jan Björklund inser, för han har själv suttit i en regering som
            godkände Nord Stream 1. Det är helt riktigt att situationen är
            förändrad på grund av att vi har fört ut militära resurser på
            Gotland.
          </note>
          <note>
            Jag kan inte här och nu redogöra offentligt för exakt vad vi
            gör, men som jag sa är det denna fråga vi har störst dubier om
            i detta projekt – hur vi ska säkerställa svenska säkerhetsintressen
            i hamnen. Det kan röra andra hamnar också, så det gäller att bevaka
            hela denna fråga. Vi måste göra det på det sätt som en regering
            ska – genom att följa lagar och bereda ärendet. Det är detta vi
            håller på med.
          </note>
          <note>
            Regeringens påstående om resursanvändningen inom LSS
          </note>
          <note type="speaker">
            Anf. 36 JAKOB FORSSMED (KD):
          </note>
          <note>
            Herr talman! Regeringen har smygvägen påbörjat en åtstramning
            av LSS, den assistans som ger stöd till ett värdigt liv för personer
            med omfattande funktionsnedsättningar – en enormt viktig frihetsreform.
          </note>
          <note>
            Nu hör vi nästan dagligen om konsekvenserna av regeringens åtstramning.
            Personer som har haft samma behov under lång tid nekas nu assistans
            trots att inget har förändrats i deras funktionsnedsättning. En
            oro sprider sig. Personer som behöver fler timmar vågar inte söka
            fler av rädsla för att bli av med hela assistansen.
          </note>
          <note>
            För inte så länge sedan stod statsministern i denna kammare och
            sa att regeringen inte har fattat några som helst beslut i frågan.
            Det är bara det att regeringen har fattat ett regeringsbeslut
            – en order i ett regleringsbrev som kräver att Försäkringskassan
            ska bryta utvecklingen av antalet timmar i assistansen.
          </note>
          <note>
            Påkomna med att utan debatt, utan remisser och utan propositioner
            och via hård myndighetsstyrning strama åt denna rättighet har
            regeringen försökt måla upp en bild av ett omfattande resursslöseri.
            I den särskilda riksdagsdebatt som på Kristdemokraternas begäran
            hölls om assistansersättningen sa ansvarigt statsråd: ” Jag vidhåller
            att det är ett problem att kanske 10 procent av 30 miljarder används
            till reklam och sponsring. ”
          </note>
          <note>
            Min fråga till statsministern är därför: Är denna av regeringen
            framförda uppgift – att 3 miljarder används till reklam och sponsring
            – korrekt, och vilket underlag har denna uppgift i så fall hämtats
            från? Jag ställer frågan eftersom detta har framförts av ansvarigt
            statsråd som ett skäl till att Försäkringskassan nu genomför nedskärningar
            i assistansen. Därför blir svaret viktigt.
          </note>
          <note type="speaker">
            Anf. 37 Statsminister STEFAN LÖFVEN (S):
          </note>
          <note>
            Herr talman! Till att börja med är det direkt felaktigt att påstå
            att jag har sagt att vi inte har fattat några beslut. Vi har fattat
            beslut om regleringsbrev. Men vi har inte fattat beslut om att
            människor som har rätt till LSS inte ska få det. Några sådana
            beslut har över huvud taget icke fattats. Det har inte fattats
            något beslut om ändring av lagen. Detta är en viktig rätt för
            individen.
          </note>
          <note>
            Om de borgerliga partierna är så bekymrade, vilket man kan ha
            anledning att vara beroende på ett par domar som antagligen har
            förändrat Försäkringskassans beslut eftersom de har varit prejudicerande,
            kan jag säga att ansvarigt statsråd snabbt har agerat och sagt
            att Inspektionen för socialförsäkringen nu får kolla upp och analysera
            om det är så. I så fall finns det anledning för oss att vidta
            åtgärder, så att dessa människor får det som de har rätt till.
          </note>
          <note>
            Men om de borgerliga partierna är så bekymrade borde de ha tittat
            på sin egen historik. Hur var det under de borgerliga åren? Antal
            avslag ökade hela tiden. Då hände ingenting på den borgerliga
            kanten, och då var det inga varningsklockor som ringde. Då var
            ni nöjda. Vi följer upp detta mycket noga.
          </note>
          <note>
            Vi har fått uppgiften att man gör bedömningen – jag kommer inte
            ihåg exakt vilken källa den kommer från, det kan vara Försäkringskassan
            men det ska jag inte svära på – att upp till 10 procent av resurserna
            inte används till dem som ska ha hjälp, för de ska ha hjälp.
          </note>
          <note>
            Jag förstår inte hur de borgerliga partierna kan vara så ihärdiga
            med att det i detta sammanhang är viktigt att pengar får gå till
            vinster, konsulter och reklam. Är det inte viktigt att vi är överens
            om att pengarna ska gå till dem som behöver dem? Det borde vara
            någonting som vi ska skaka hand på och se hur vi kommer åt, så
            att pengarna går till de individer som behöver dem och inte till
            konsulter och vinster. Det lovar jag att vi kommer att hålla fast
            vid.
          </note>
          <note type="speaker">
            Anf. 38 JAKOB FORSSMED (KD):
          </note>
          <note>
            Herr talman! Det är också viktigt att man håller sig till korrekta
            faktaunderlag i debatter när man redovisar varför man gör saker.
          </note>
          <note>
            Nu slår statsministern sig för bröstet och säger: Vi har inte
            fattat några beslut om ändrade regler.
          </note>
          <note>
            Nej, det är just det som jag säger. Ni har i stället via hård
            myndighetsstyrning sagt: Strama åt och se till att bryta utvecklingen.
          </note>
          <note>
            Det står i regleringsbrevet att man ska se till att bryta utvecklingen
            vad gäller antalet timmar i assistansersättningen. Det står på
            första sidan, och det är den första punkten som nämn s. Det är
            klart att det är ett beslut som syftar till någonting, nämligen
            att bryta utvecklingen.
          </note>
          <note>
            När någon sedan påpekar detta säger ni att det är 3 miljarder
            som används till reklam och sponsring.
          </note>
          <note>
            Sedan går man igenom samtliga rapporter som det hänvisas till
            av ansvarigt statsråd före debatten, under debatten och efter
            debatten, och den uppgiften går inte att verifiera någonstans.
            Då har man ett problem, och detta problem är skapat genom det
            beslut som ni har riktat till Försäkringskassan och som nu skapar
            oro runt om i landet hos människor som är i stort behov av assistans.
            Är siffran korrekt eller inte?
          </note>
          <note type="speaker">
            Anf. 39 Statsminister STEFAN LÖFVEN (S):
          </note>
          <note>
            Herr talman! Vi ska bryta utvecklingen av ökningen , eftersom
            vi ser att ökningen har med precis detta att göra.
          </note>
          <note>
            Om Jakob Forssmed också tror på marknadsekonomin, hur kan det
            då komma sig att det i en sådan här verksamhet som omfattar ungefär
            16 000 individer som behöver hjälp finns 1 000 företag? Kan det
            möjligtvis vara något som lockar där? Jag tror det.
          </note>
          <note>
            Jag tror också att alldeles för mycket av dessa resurser går
            till jurister, till reklam och till annat, och även till vinster.
            Det är många på detta område som gör jättefina insatser. Men det
            är faktiskt för lockande att också se till att pengarna går till
            någonting annat. Jag tycker att vi skaka hand på att det får vara
            slut med det. Dessa pengar ska gå till dem som de är avsedda för
            – punkt slut.
          </note>
          <note>
            Regeringens satsningar på effektivare cancervård
          </note>
          <note type="speaker">
            Anf. 40 INGELA NYLUND WATZ (S):
          </note>
          <note>
            Herr talman! I Sverige ska alla ha tryggheten att få vård i tid
            efter behov. Särskilt viktigt är det för dem som har riktigt allvarliga
            sjukdomar, till exempel cancer och olika hjärtsjukdomar.
          </note>
          <note>
            Väntetiderna i vårt land varierar ganska avsevärt, och väldigt
            många får tyvärr inte vård inom vårdgarantins ramar.
          </note>
          <note>
            Jag är naturligtvis alldeles särskilt oroad över väntetiderna
            i det moderatstyrda Stockholmslandstinget, brister i styrningen
            och dåliga och dyra upphandlingar. Och en vanskött ekonomi har
            blivit vardag i Stockholmslandstinget under tio år. Nu kan väntetiderna
            komma att öka för att man ska klara starten av Nya karolinska
            sjukhuset. Bland annat kommer man nu att skjuta upp planerade
            operationer för cancerpatienter.
          </note>
          <note>
            Min fråga till statsministern är därför: Hur har regeringens
            satsningar på effektivare cancervård, likvärdig över hela landet,
            hittills fallit ut, och vad vill regeringen göra mer?
          </note>
          <note type="speaker">
            Anf. 41 Statsminister STEFAN LÖFVEN (S):
          </note>
          <note>
            Herr talman! Jag tror att det är fler som delar oron över utvecklingen
            i Stockholms läns landsting, och det finns all anledning till
            det.
          </note>
          <note>
            Människor som får tillgänglighet till vården i Sverige ger ofta
            uttryck för att det är en fantastisk vård. Vi måste ge detta erkännande
            också. Det görs otroliga insatser. Det är just tillgängligheten
            som är ett problem och att det inte alltid är förutsägbart vilken
            behandling som kommer att ske.
          </note>
          <note>
            Det som Ingela Nylund Watz tar upp är alltså helt riktigt, nämligen
            att vi behöver få en mer systematiserad vård även där. Cancervården
            är ett sådant exempel där vi har tillfört en halv miljard kronor
            just för att få mer standardiserade förlopp i cancervården. Från
            och med att människor har fått en diagnos är det i dag alldeles
            för många som får vänta för länge på att behandlingen ska börja.
            Dessutom skiljer det mycket mellan olika landsting. Där måste
            vi få till en förändring.
          </note>
          <note>
            Där dessa så kallade standardiserade förlopp är införda har det
            blivit betydligt bättre, och därför tänker vi fortsätta med det.
          </note>
          <note>
            Klimatfrågor, mänskliga rättigheter och global säkerhet
          </note>
          <note type="speaker">
            Anf. 42 MARIA FERM (MP):
          </note>
          <note>
            Herr talman! Det sker snabba förändringar i vår omvärld just
            nu. Vi har kunnat bevittna en polariserad valkampanj i USA, där
            människors rädslor utnyttjats och där det politiska debattklimatet
            nått en mycket låg nivå. Trumps förslag när det gäller säkerhetspolitik,
            frihandel, mänskliga rättigheter och klimatpolitik är mycket oroande.
          </note>
          <note>
            Därför skulle jag vilja fråga statsministern hur Sverige kan
            arbeta för att driva på för stärkta mänskliga rättigheter, ökad
            global säkerhet och för ett större ansvar för miljön och klimatet
            i denna förändrade verklighet.
          </note>
          <note type="speaker">
            Anf. 43 Statsminister STEFAN LÖFVEN (S):
          </note>
          <note>
            Herr talman! Jag tackar för en otroligt viktig fråga. Jag tror
            att alla nu går och funderar på hur detta val förändrar vår verklighet.
          </note>
          <note>
            Regeringen har förberett sig noga för båda utfallen i valet.
            Vi har tittat på säkerhetspolitiken, klimatfrågorna naturligtvis,
            frihandel och andra ämnen och vad som skulle ske beroende på vilken
            kandidat som skulle vinna. Nu vet vi hur det gick. Vi vet också
            att det ännu finns mycket otydlighet i fråga om konkreta policyer
            från den nya administrationen. Därför fortsätter detta analysarbete,
            så att vi steg för steg kan följa vilka beslut som tas.
          </note>
          <note>
            Det är alldeles klart att Sverige ska vara precis som förr. Vi
            ska vara mycket tydliga och raka med vad vi anser, inte minst
            vad gäller Agen ­ da 2030 och Parisavtalet, och med att det här
            gäller att ligga i och lig ­ ga först. Vi ska göra det i samspel
            med EU och andra likeminded, så att vi får en riktig styrka. Här
            tänker vi nämligen inte ge upp.
          </note>
          <note>
            Sveriges kampanj för en plats i FN:s säkerhetsråd
          </note>
          <note type="speaker">
            Anf. 44 KARIN ENSTRÖM (M):
          </note>
          <note>
            Herr talman! Regeringen har vid flera tillfällen försäkrat att
            kampanjen för en plats i FN:s säkerhetsråd varit både sjyst och
            transparent.
          </note>
          <note>
            Samtidigt framkommer det nu medieuppgifter om att statsministern
            själv under denna kampanj utlovat alltifrån diplomatutbildning
            till att hjälpa till med att internationellt mildra kritiken mot
            skatteparadiset Mauritius.
          </note>
          <note>
            Det är klart att detta väcker flera frågor. Finns det uppgifter
            som inte har framkommit under denna kampanj? Det har getts löften
            om att allt ska redovisas så fort omröstningen är klar. Jag skulle
            vilja att statsministern lägger alla kort på bordet. Vad har statsministern
            och övriga statsråd egentligen lovat under denna kampanj?
          </note>
          <note type="speaker">
            Anf. 45 Statsminister STEFAN LÖFVEN (S):
          </note>
          <note>
            Herr talman! Vi har inte lovat någonting. Det finns inga kort
            att lägga på bordet. Vi har främjat Sverige. Jag tror att jag
            har träffat mer än 100 stats- och regeringschefer och suttit i
            samtal i 20, 30 eller 40 minuter. Under 95 procent av tiden diskuterade
            vi hur våra länder kan samarbeta. Om vi kan främja svensk industri
            ger det jobb i Sverige och exportmöjligheter. Det är bra för oss.
          </note>
          <note>
            Detta sammanfaller ofta med de utvecklingsbehov som länder i
            Afrika har, där det finns ganska stora behov av att se till att
            utveckla livsmedelsindustrin. De måste ha en mycket bättre livsmedelsindustri.
          </note>
          <note>
            Aldrig någonsin har vi sagt: Nu gör vi en ändring av detta för
            att det ska passa er och passa vår kandidatur till säkerhetsrådet.
          </note>
          <note>
            Vi fick denna plats därför att Sverige är trovärdigt. Vi är ett
            öppet, transparent, ärligt och hederligt land, och det tänker
            vi fortsätta vara.
          </note>
          <note>
            (Applåder)
          </note>
          <note>
            Regeringens åtgärder mot ekonomiska och sociala klyftor
          </note>
          <note type="speaker">
            Anf. 46 PETER PERSSON (S):
          </note>
          <note>
            Herr talman och statsministern! I land efter land växer högerextrema
            och ibland rasistiska partier. Jag tror att det sker i skenet
            och spåren av ökade ekonomiska och sociala klyftor. Människor
            känner utanförskap och oro, och jag tror att det i en bred vänster
            finns en oförmåga att tala om dessa frågor. Demokraterna i USA
            glömde tala om klyftor. Många socialdemokratiska partier har också
            gjort det.
          </note>
          <note>
            Jag undrar vilka mått och steg statsministern avser att ta för
            att minska de ekonomiska och sociala klyftorna i vårt land och
            skapa ett större mått av jämlikhet.
          </note>
          <note type="speaker">
            Anf. 47 Statsminister STEFAN LÖFVEN (S):
          </note>
          <note>
            Herr talman! Jag delar oron vad gäller de högerextrema, och jag
            tror precis som Peter Persson att det handlar om klyftor, oro
            och rädsla. Jag har under flera år, från att jag var facklig förtroendevald
            till att jag blev partiordförande och statsminister, sett att
            det finns en oro hos människor i Sverige att just de inte ska
            komma med i framtidsprojektet.
          </note>
          <note>
            Därför är det viktigt att vi gör rätt i Sverige, som jag brukar
            säga. Vi måste se till att ha en aktiv näringspolitik , en infrastruktur
            och bostäder. Det handlar om att investera i jobb men också om
            att människor ska kunna ta de jobb som finns. Inte minst k ompetenslyftet
            är oerhört viktigt, för de som inte har tillräcklig utbildning
            måste kunna ta de jobb som finns. Vi har 100 000 jobb i dag som
            inte har blivit tillsatta bara beroende på detta. Det är alltså
            de avgörande insatserna.
          </note>
          <note>
            Sedan behöver vi göra mycket ute i Europa och runt om i världen.
            Det är ett arbete regeringen redan har påbörjat i och med en social
            pelare i Europa och Global Deal ute i världen. Vi ska ha det bra
            i Sverige, och vi ska ha det bra ute i Europa och världen.
          </note>
          <note>
            Sveriges attraktionskraft för utländska forskare
          </note>
          <note type="speaker">
            Anf. 48 BETTY MALMBERG (M):
          </note>
          <note>
            Herr talman! Sverige har under de senaste åren satsat stort på
            världsledande forskningsanläggningar, såsom MAX IV och ESS i Lund.
            Dessa anläggningar väntas locka flera tusen gästforskare årligen,
            och det blir en stor möjlighet för Sverige att såväl behålla talang
            som rekrytera och locka hit ny internationell expertkompetens.
          </note>
          <note>
            Därför är det också viktigt att vi verkar attraktiva när dessa
            personer bestämmer sig för var de ska bo. Jag tänker på frågor
            som skattenivåer, möjlighet för medföljande partner att få jobb
            och tillgång till bra skolor. Danmark gör vad de kan för att få
            forskarna att bosätta sig där. Folketinget ska faktiskt redan
            nästa vecka ta ställning till ett förslag på området, och de har
            dessutom redan en expertskatt som är avsevärt förmånligare än
            vår.
          </note>
          <note>
            Med tanke på detta undrar jag vad statministern och regeringen
            har för plan för Sverige så att vi kan bli det självklara valet
            för dessa experter när de väljer var de ska bo och så att de kan
            verka på vår sida av sundet.
          </note>
          <note type="speaker">
            Anf. 49 Statsminister STEFAN LÖFVEN (S):
          </note>
          <note>
            Herr talman! Det är viktigt att se över att man är konkurrenskraftig.
            Nu är det inte bara skattenivåer som räknas, utan många andra
            saker räknas också . Betty Malmberg tog själv upp möjligheten
            att få jobb samt, inte minst, skolgången. Skolgången måste vi
            förbättra rejält; det tror jag att vi alla är överens om.
          </note>
          <note>
            Man måste alltså göra en samlad bedömning, men det är ett faktum
            att vi har fått rejäla investeringar i Sverige. Det beror ju inte
            på att vi är sämst i världen utan på att vi har någonting att
            bidra med som folk attraheras av. Man får alltså ständigt göra
            en avvägning vad gäller både skatter och andra de ­ lar. Vi kan
            ta bara ett exempel, nämligen den barnomsorg som finns i Sverige.
            Den räknas som en stor fördel och finns inte på många andra håll
            i världen , så den är också en viktig faktor.
          </note>
          <note>
            Helheten är alltså det viktigaste. Vi ska vara konkurrenskraftiga,
            för det är precis som Betty Malmberg påpekar: D etta ger oss enorma
            möjligheter att ligga tio år före när det gäller forskningen.
            Vi ska se till att ta vara på den möjligheten.
          </note>
          <note>
            Regeringens inställning till ett turkiskt EU-medlemskap
          </note>
          <note type="speaker">
            Anf. 50 HANS LINDE (V):
          </note>
          <note>
            Herr talman! För en vecka sedan var jag i Diyarbakır i norra
            Kurdistan i sydöstra Turkiet, med anledning av att man har gripit
            ett stort antal politiker från vänsterpartiet HDP.
          </note>
          <note>
            Jag mötte parlamentarikern Feleknas Uca, och hon berättade att
            väskan står packad i hallen. Hon kan gripas när som helst och
            riskerar 15 års fängelse. Jag mötte fria kvinnokongressen KJA.
            Dagen efter mitt besök stängdes organisationen ned av de turkiska
            myndigheterna, och deras ordförande är redan fängslad. Jag mötte
            människorättsorganisationen IHD. Deras medarbetare sover nu på
            olika ställen varje natt för att undvika att gripas. Dessa modiga
            män och kvinnor hälsar att de fortsätter kampen för demokrati
            i Turkiet men att de behöver omvärldens stöd. De välkomnar de
            uttalanden som har gjorts men sa också att vi måste sätta press
            bakom orden.
          </note>
          <note>
            Därför vill jag fråga statsministern: Är Sverige nu berett att
            frysa förhandlingarna om ett turkiskt EU-medlemskap fram till
            den dag då president Erdoğan släpper de politiska fångarna fria
            och respekterar de mänskliga rättigheterna?
          </note>
          <note type="speaker">
            Anf. 51 Statsminister STEFAN LÖFVEN (S):
          </note>
          <note>
            Herr talman! Vi förfäras alla över utvecklingen vad gäller fängslande
            av politiska ledare, inklusive en partiledare. Tidningarnas möjligheter
            är begränsade, liksom civilsamhällets. Vi ser massavskedanden
            och så vidare. Det är en utveckling som inte är positiv.
          </note>
          <note>
            Frågan är vad som är det effektivaste för att styra detta rätt.
            Jag har tidigare sagt, och jag vidhåller, att EU-medlemskapet
            inte innebär att man frågar ett land om det vill bli medlem eller
            att ett land frågar om det får bli medlem – och så blir det så
            . Det följer i stället en strikt ordning för vilka kapitel som
            i så fall ska öppnas och när de ska öppnas. Där finns även kapitel
            som handlar om ren rättssäkerhet, folkrätt och hur det sköts.
            Det innebär att det land som sköter detta rätt och implementerar
            de lagar som ska implementeras kommer ifråga.
          </note>
          <note>
            Just nu ser det inte ut som att Turkiet kan komma ifråga, enbart
            på grund av det faktum att landet diskuterar införande av dödsstraff.
          </note>
          <note>
            Drivmedelsskattens effekter för landsbygden
          </note>
          <note type="speaker">
            Anf. 52 MARGARETA CEDERFELT (M):
          </note>
          <note>
            Herr talman! Jag vill fråga statsministern vad han och regeringen
            avser att göra för att villkoren för människor i Sverige ska bli
            bättre oavsett om man bor på landsbygden, utanför tätorten eller
            i staden.
          </note>
          <note>
            Jag frågar detta eftersom regeringen har aviserat en höjning
            av skatten på drivmedel. Detta är något som ovillkorligen slår
            mot landsbygden. Fler människor riskerar att flytta därifrån därför
            att plånboken inte räcker. Till följd av detta blir det svårare
            för kommunern a och landstingen att hålla ned skattesatserna,
            och närservicen flyttar. Cirkeln blir väldigt ond, och den blir
            svår att bryta. Jag undrar om regeringen faktiskt har tänkt på
            dessa negativa effekter för boende på landsbygden.
          </note>
          <note>
            Vilka åtgärder avser regeringen att vidta för att människor ska
            välja – och ha en möjlighet – att stanna kvar på landsbygden?
          </note>
          <note type="speaker">
            Anf. 53 Statsminister STEFAN LÖFVEN (S):
          </note>
          <note>
            Herr talman! Det är många frågor som har betydelse för om landsbygden
            ska utvecklas eller inte. Jag är född på landet och uppväxt på
            landet, och jag kommer att göra vad jag kan för att se till att
            landsbygden kan utvecklas. Hela Sverige behövs nämligen. Stockholm,
            vår huvudstad, är vacker och fantastisk. Den behövs – men vi behöver
            hela landet.
          </note>
          <note>
            Det är därför vi nu satsar mycket mer på bland annat Landsbygdsprogrammet.
            Det måste finnas en service som är tillgänglig. Det gäller mack
            ­ en, livsmedelshandeln och annat. Det gäller också bredbandsutbyggnad,
            som vi lägger till för att landsbygden ska ha samma resurser som
            andra ställen . Man ska kunna verka runt om i hela landet. Vi
            håller också på och arbeta r med ett skogsprogram. Skogen kan
            vi göra mycket mer av, och jag är helt övertygad om att skogsjobben
            inte kommer att hamna i Stockholms city utan ute i landet. Även
            v år livsmedelsproduktion ska utvecklas, vilket kommer att göra
            mycket för bönderna och jordbruket.
          </note>
          <note>
            Vi har också andra teman på gång för att se till att stärka landsbygdens
            möjligheter. Hela Sverige ska leva, och hela Sverige ska utvecklas.
          </note>
          <note>
            Barn som inte går i skolan
          </note>
          <note type="speaker">
            Anf. 54 SHADIYE HEYDARI (S):
          </note>
          <note>
            Herr talman och statsministern! I vårt land har vi för många
            barn som inte går i skolan, så kallade hemmasittande eller hemmasittare.
            Detta är ofta resultatet av ett långt utanförskap som eleven har
            upplevt i skolan. Man passar inte in i miljön, ingenting är roligt
            längre och man känner sig ensam och drar sig undan. Så börjar
            utfrysningen, som ett tyst och långsamt lidande som ofta varken
            syns eller hörs.
          </note>
          <note>
            Det är oacceptabelt att vi har barn i sjuårsåldern som säger
            att hon eller han inte längre vill leva eller isolerar sig i hemmet.
            När en sextonåring går ut skolan utan godkänt i ett enda ämne
            har man redan låtit det gå alldeles för långt. Ett barn som inte
            går i skolan på grund av psykisk ohälsa eller mobbning påverkar
            också 100 personer i sin närmaste omgivning negativt genom sjukskrivningar,
            påverkan på syskon och annat.
          </note>
          <note>
            Statsministern! Vi har skolplikt i skolan. Vad kan regeringen
            göra för att alla barn ska kunna gå i skolan, få undervisning
            och inte hamna i utanförskap?
          </note>
          <note type="speaker">
            Anf. 55 Statsminister STEFAN LÖFVEN (S):
          </note>
          <note>
            Herr talman! Detta är ett misslyckande. Varje barn som blir hemma
            på det här sättet är ett misslyckande, oavsett vad det beror på
            – många gånger beror det på mobb n ing. Därför måste vi se till
            att allmänt föra till mer resurser till skolan. Detta gör vi också.
            Fler vuxna i skolan innebär att barn har fler vuxna runt om sig.
          </note>
          <note>
            Vi tillför även resurser till elevhälsan. Det har visat sig att
            barn- och ungdomspsykiatrin också har väldigt hög arbetsbelastning,
            därför att det kommer för många direkt från skolan. Elevhälsan
            måste stärkas. Vi ska naturligtvis också jobba med värdegrundsfrågor.
          </note>
          <note>
            Just för de elever som tas upp här har vi tillsatt en speciell
            utredning som går under namnet Att vända frånvaro till närvaro
            . Där analyseras noga vad detta beror på. Vilka faktorer rör det
            sig om, och vad ska vi göra för att dessa barn inte ska vara hemma?
            Dessa barn ska också gå i skolan, tillsammans med sina kamrater,
            och få kunskaper som tar dem framåt i livet.
          </note>
          <note>
            Regeringens syn på Nord Stream 2 och Gotland
          </note>
          <note type="speaker">
            Anf. 56 MIKAEL OSCARSSON (KD):
          </note>
          <note>
            Herr talman! För några månader sedan hade Sverige och statsministern
            besök av USA:s vicepresident Joe Biden. Som ni alla vet hade han
            egentligen bara ett enda budskap: It’s a bad deal! Det han menade
            var att Nord Stream är dåligt för Europa och för Sverige. Det
            är dåligt för oss att utöka beroendet av rysk gas.
          </note>
          <note>
            Även statsministern uttryckte att han var bekymrad, och regeringen
            har därefter flera gånger sagt att detta inte är något bra. Det
            har visat sig att detta är ett sätt för Ryssland att utöka sin
            militära och ekonomiska makt över Sverige och Europa.
          </note>
          <note>
            Då kommer vi till frågan: Vad gör Sverige? Man skrev inte under
            brevet till kommissionen, vilket man kunde ha gjort. Men frågan
            gäller nu Gotland. ÖB har varit väldigt tydlig med att detta är
            dåligt, och han har avrått. Finns det egentligen något annat för
            regeringen att göra än att lyssna på ÖB och säga nej? Måste inte
            regeringen lämna ett negativt besked där?
          </note>
          <note type="speaker">
            Anf. 57 Statsminister STEFAN LÖFVEN (S):
          </note>
          <note>
            Herr talman! Jag vet inte om frågan gäller Slite hamn eller Nord
            Stream i dess helhet. Vad gäller Nord Stream tror jag att vi alla
            vet, vid det här laget, att landets möjligheter att besluta i
            någon annan riktning är väldigt begränsade. Vi håller just nu
            på att titta på den formella ansökan och huruvida den är komplett
            och korrekt. Sedan måste den naturligtvis skick ­ as ut på remiss.
          </note>
          <note>
            Men eftersom denna ledning inte ska dras genom vårt territorialvatten,
            utan i den ekonomiska zonen, finns det en internationell lag och
            en svensk lag att förhålla sig till. Detta ger mycket begränsad
            makt för Sverige ensamt.
          </note>
          <note>
            Därför är det viktigt med EU-perspektivet, exempelvis vad gäller
            tillgängligheten till energi eller att man inte blir för beroende
            av någon. Det kan också handla om säkerhetsfaktorer eller om Ukrainas
            situation – jag pratade med president Porosjenko för inte så länge
            sedan om precis detta. Det handlar om det samlade EU-perspektivet.
            Vad gäller Gotland har jag nyss svarat Liberalernas partiledare
            Jan Björklund.
          </note>
          <note>
            De säkerhetspolitiska konsekvenserna av presidentvalet i USA
          </note>
          <note type="speaker">
            Anf. 58 ISABELLA HÖKMARK (M):
          </note>
          <note>
            Herr talman! Friheten segrade för 25 år sedan. Europa återförenades
            och miljoner människor blev fria medborgare. Två viktiga förutsättningar
            har präglat denna väg till frihet: EU och Nato. Under dessa 25
            år har EU fungerat som en kraft för att integrera ekonomier och
            gjort nya demokratier till självklara delar av Europa. Nato har
            under samma tid gett den europeiska fredsordningen stabilitet,
            tack vare det amerikanska engagemanget.
          </note>
          <note>
            Nu hotas dock delar av detta. Med valet av Trump riskeras grunden
            för vår stabilitet och säkerhet. Det är stor risk för att den
            transatlantiska länken försvagas och att det inte går att bygga
            svensk säkerhet runt den. Det finns också risk för ryska påtryckningar
            på de baltiska staterna.
          </note>
          <note>
            Då undrar jag: Vilken oro känner statsministern över detta, och
            vilka åtgärder avser statsministern att vidta?
          </note>
          <note type="speaker">
            Anf. 59 Statsminister STEFAN LÖFVEN (S):
          </note>
          <note>
            Herr talman! Som jag sa hade regeringen förberett sig för båda
            utslagen i presidentvalet. Det var helt nödvändigt att göra detta,
            även om man hade önskat sig ett annat utfall. Nu är det dock verklighet,
            och därför är analysen påbörjad också när det gäller säkerhetsfrågor
            och vad som nu kommer att ske.
          </note>
          <note>
            Det är för tidigt att dra för långtgående slutsatser – nu måste
            vi följa vad den tillträdande administrationen beslutar när man
            fördjupar och preciserar sin policy. Vi får se vad detta kommer
            att innebära.
          </note>
          <note>
            Uttalandet som gjordes under valkampanjen om artikel 5 – att
            denna kanske inte skulle gälla beroende på om ett Natomedlemsland
            hade betalat tillräckligt mycket för försvarsutgifter – är oroande.
            Det är naturligtvis oroande om man har en annan syn på den transatlantiska
            länken. Men vi vet ännu inte vilka slutsatser administrationen
            landar i, för det finns krafter – inte minst i det republikanska
            partiet – som vill ha en bra transatlantisk länk. Låt oss därför
            avvakta, men visst finns det anledning för oss att vara mycket
            uppmärksamma.
          </note>
          <note>
            Insatser för jämlikhet och jämställdhet
          </note>
          <note type="speaker">
            Anf. 60 EVA LINDH (S):
          </note>
          <note>
            Herr talman! Skillnader i ohälsa förklaras oftast i hög grad
            med ekonomisk ojämlikhet. Mer jämlika länder har inte bara bättre
            hälsa utan ock ­ så färre sociala problem. Människor i jämlika
            samhällen mår bättre än människor i ojämlika samhällen.
          </note>
          <note>
            Men det är inte bara vår hälsa som blir bättre och vårt välbefinnande
            som blir större av att vi lever i mer jämställda länder. Även
            tillväxtpotentialen är större i jämlika samhällen. Bland andra
            OECD slog i en rapport fast att åtgärder för att minska ojämlikheten
            är verktyg för att stärka en hållbar tillväxt.
          </note>
          <note>
            Insatser för detta gör alltså samhällen mer rättvisa och förbättrar
            människors hälsa och välmående samtidigt som de stärker samhällenas
            ekonomi. Sverige rankas fortfarande som socialt mest rättvist,
            men under många år ökade orättvisorna och ojämlikheten. Vilka
            insatser gör reger ­ ingen för att stärka Sverige som ett mer
            jämställt och jämlikt samhälle?
          </note>
          <note type="speaker">
            Anf. 61 Statsminister STEFAN LÖFVEN (S):
          </note>
          <note>
            Herr talman! Eva Lindh gör en viktig analys. Vi har gått från
            en situa ­ tion där jämlikhet sågs som ett problem inom den allmänna
            ekonomkåren – också internationellt – till att jämlikhet ses som
            en förutsättning för en hållbar tillväxt. Där är vi nu. Detta
            är vad experterna står för, och det ska vi ta fasta på. Vi har
            ett momentum nu.
          </note>
          <note>
            Jag ska nämna några konkreta åtgärder. Vi har till exempel höjt
            skatten för människor som tjänar under 50 000, för att se till
            att vi får mer intäkter till den gemensamma välfärden. Vi har
            förbättrat villkoren för dem som har det allra sämst. Vi har sänkt
            skatten för pensionärer. Det blir förhållandevis störst skillnad
            för dem som tjänar minst. Vi har höjt bostadstillägget. Vi har
            tagit bort den bortre parentesen i sjukförsäkringen, och vi har
            även förbättrat arbetslöshetsförsäkringen.
          </note>
          <note>
            Jag tror dock att den största omfördelningen som vi gör är den
            som rör den generella välfärden. Vi har tillfört resurser till
            skolan, sjukvården och äldreomsorgen. Jag tror att detta gör stor
            skillnad för människor som har det lite svårare.
          </note>
          <note>
            Protestbrevet mot Nord Stream 2
          </note>
          <note type="speaker">
            Anf. 62 HANS WALLMARK (M):
          </note>
          <note>
            Herr talman! Statsministern sa att hans största dubier handlade
            om att Socialdemokraterna på Gotland tänkte hyra ut Slite hamn
            till ryska intressen. Mina största dubier handlar om projektet
            Nord Stream 2 i sig självt. Man kan då fundera på vad som går
            att göra mot detta projekt. Jag tycker att det finns goda skäl
            att argumentera emot Nord Stream 2. Ett skäl är att det strider
            mot EU:s energiunion. Ett annat skäl är det försämrade säkerhetsläget
            i Östersjöområdet. Ett tredje skäl är att det handlar om att kringgå
            Ukraina så att de inte ska tjäna några pengar på transittrafiken
            mellan Ryssland och EU.
          </note>
          <note>
            Min partigrupp väckte frågor om detta i samband med Nordiska
            rådet i Köpenhamn, som statsministern var med på. Det finns ett
            stort intresse för Nord Stream 2 överlag.
          </note>
          <note>
            För ett halvår sedan fick Sverige ett erbjudande om att skriva
            under ett brev mot Nord Stream 2, som flera länder – bland andra
            Estland, Lettland och Litauen – hade undertecknat. Statsministern
            och statsrådsberedningen avvisade detta brev efter sex dagars
            betänketid. På vilka grunder ville inte Sverige och Sveriges statsminister,
            tillsammans med andra länder, underteckna ett brev i kampen mot
            Nord Stream 2?
          </note>
          <note type="speaker">
            Anf. 63 Statsminister STEFAN LÖFVEN (S):
          </note>
          <note>
            Herr talman! Ett brev kan betyda mycket, men att det ska tillskrivas
            en sådan avgörande betydelse förvånar mig. Detta brev har inte
            någon sådan betydelse. Det var flera länder som valde att inte
            skriva under det brevet. Vi för redan denna diskussion med kommissionen.
            Där har vi begärt en översyn och analys från kommissionen för
            att få reda på vad det hela innebär. Detta rör precis de frågor
            som Hans Wallmark redogör för.
          </note>
          <note>
            Det är just därför det är viktigt att se att detta är en EU-fråga,
            vad gäller allt från tillgänglighet och beroende i energiförsörjningen
            till Ukrainas roll, miljöfrågor och annat. Denna diskussion med
            kommissionen pågår. Trycket ska finnas på kommissionen att göra
            detta, och det avgörs inte av huruvida man undertecknar ett brev
            eller inte. Det var flera länder som inte undertecknade brevet,
            men samma bedömning görs ändå. Vi måste analysera detta ur ett
            EU-perspektiv.
          </note>
          <note>
            Förutsättningarna för små och medelstora företag
          </note>
          <note type="speaker">
            Anf. 64 HANNA WESTERÉN (S):
          </note>
          <note>
            Herr talman! Jag kommer från Gotland, ett dynamiskt småföretagarlän.
            Jag är därmed väl medveten om att majoriteten av företagen, både
            på Gotland och i övriga Sverige, är just små företag.
          </note>
          <note>
            Företag med 0–49 anställda utgör 99 procent av samtliga företag
            i Sverige och svarar för ungefär 45 procent av totalt antal anställda.
            Näringslivet i Sverige består till stor del av små och medelstora
            företag, och de sysselsätter tillsammans betydligt fler arbetstagare
            än de stora företagen. Förändringar för de här företagen, även
            av lite mindre karaktär, motsvarar höga absoluta tal. Potentialen
            för de här företagen att medverka till högre sysselsättning i
            Sverige bör därför vara mycket hög.
          </note>
          <note>
            Därför undrar jag hur regeringen arbetar för att öka incitamenten
            för småföretagare att anställa och få fler i jobb.
          </note>
          <note type="speaker">
            Anf. 65 Statsminister STEFAN LÖFVEN (S):
          </note>
          <note>
            Herr talman! Ja, det är helt rätt att småföretagen är viktiga
            och kommer att öka i betydelse. Jag tycker dock att man ska se
            små och medelstora företag ihop, för ofta hör de ihop på ett eller
            annat sätt. Men småföretagen spelar en allt större roll.
          </note>
          <note>
            Generellt är det viktigt för småföretag att hitta rätt utbildade
            människor. Det är många i dag som inte gör det och helt enkelt
            inte kan anställa. De kan inte ta den där ytterligare ordern därför
            att det inte finns rätt utbildat folk.
          </note>
          <note>
            Det är därför vi satsar så mycket på kunskapslyftet med, fullt
            utbyggt, 70 000 platser. Det är klart att det har stor betydelse.
            Också de invester ­ ingar som görs, inte minst i bostäder och
            infrastruktur, kommer att ha stor betydelse. Därutöver gör vi
            en mycket stor satsning på det statliga risk ­ kapitalet, som
            blir mer tillgängligt för små företag. Vi gör en rejäl ökning
            av Almis möjligheter att ge lån till de små företag som behöver
            det.
          </note>
          <note>
            Omlokalisering av EU:s läkemedelsmyndighet EMA till Sverige
          </note>
          <note type="speaker">
            Anf. 66 JENNY PETERSSON (M):
          </note>
          <note>
            Herr talman! Storbritannien hade en folkomröstning den 23 juni.
            Lämnasidan vann , och Brexit blev ett faktum.
          </note>
          <note>
            Jag har vid flera tillfällen i skriftliga frågor efterfrågat
            regeringens strategi och arbete för omlokalisering av EU:s läkemedelsmyndighet
            EMA från London till Sverige, för Sverige som värdland för EU-myndigheten
            EMA skulle påverka life science-sektorn jättepositivt i Sverige.
            Oavsett regering har vi satsat på den här sektorn med medicinsk
            forskning, samverkansprocesser och samordning mellan olika sektorer
            för att få ökad synergi. Om EMA skulle omlokaliseras hit skulle
            det innebära fler möjligheter för Sverige.
          </note>
          <note>
            Är det statsministerns mening att Sverige bör arbeta för att
            få EMA till Sverige och i så fall på vilket sätt? Ni har ett jättestort
            ansvar för att få EMA hit.
          </note>
          <note type="speaker">
            Anf. 67 Statsminister STEFAN LÖFVEN (S):
          </note>
          <note>
            Herr talman! Ja, det är det. Vi tycker att Sverige bör ligga
            bra till. Det finns några riktigt tuffa konkurrenter ska vi dock
            veta; det är fler som vill ha detta. Men jag tycker absolut att
            Sverige ska ha den ambitionen, för vi har i grund och botten en
            stark life science-sektor, och det ska vi ha också fortsatt. Det
            är därför vi satsar speciellt på life science. Det gör vi naturligtvis
            genom att diskutera och föra fram våra fördelar som land, och
            vi gör det genom att ytterligare förstärka synen på life science
            som stark i Sverige. Det är därför vi för dit mer resurser och
            för samtal med näringslivet.
          </note>
          <note>
            Vi pratar med näringslivet , och vi prat ar naturligtvis också
            med dem utanför landet som vi ska prat a med. Vi ser hela tiden
            över hur vi kan förstärka life science-sektorn.
          </note>
          <note>
            Jag ser en stor möjlighet till detta, men vi ska vara medvetna
            om att det som sagt är en tuff konkurrens, för det är fler som
            vill ha myndigheten. Vi ska göra vårt bästa.
          </note>
          <note type="speaker">
            Anf. 68 TALMANNEN:
          </note>
          <note>
            Jag ber att få tacka statsministern och deltagande ledamöter
            för att ni har deltagit i denna frågestund.
          </note>
          <note>
            § 7 Bordläggning
          </note>
          <note>
            Följande dokument anmäldes och bordlades:
          </note>
          <note>
            Proposition
          </note>
          <note>
            2016/17:41 Maskeringsförbud vid idrottsarrangemang
          </note>
          <note>
            § 8 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 16 november
          </note>
          <note>
            2016/17:126 Rättslig prövning av skogsavverkning
          </note>
          <note>
            av Sten Bergheden (M)
          </note>
          <note>
            till statsrådet Sven-Erik Bucht (S)
          </note>
          <note>
            2016/17:127 Nya regler för underhållsstöd
          </note>
          <note>
            av Tina Ghasemi (M)
          </note>
          <note>
            till socialförsäkringsminister Annika Strandhäll (S)
          </note>
          <note>
            2016/17:128 Försäkringskassans nya regler om underhållstödet
          </note>
          <note>
            av Lotta Finstorp (M)
          </note>
          <note>
            till socialförsäkringsminister Annika Strandhäll (S)
          </note>
          <note>
            2016/17:129 Otydliga regler för delningsekonomin
          </note>
          <note>
            av Cecilie Tenfjord-Toftby (M)
          </note>
          <note>
            till finansminister Magdalena Andersson (S)
          </note>
          <note>
            § 9 Anmälan om fråga för skriftligt svar
          </note>
          <note>
            Följande fråga för skriftligt svar hade framställts:
          </note>
          <note>
            den 16 november
          </note>
          <note>
            2016/17:324 Skogens roll för friluftslivet
          </note>
          <note>
            av Sten Bergheden (M)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            § 10 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 16 november
          </note>
          <note>
            2016/17:276 Friluftslivet och socialavgiftslagen
          </note>
          <note>
            av Saila Quicklund (M)
          </note>
          <note>
            till miljöminister Karolina Skog (MP)
          </note>
          <note>
            2016/17:275 Statens mål för friluftspolitiken
          </note>
          <note>
            av Saila Quicklund (M)
          </note>
          <note>
            till utbildningsminister Gustav Fridolin (MP)
          </note>
          <note>
            2016/17:278 Avfolkningen av landsbygden
          </note>
          <note>
            av Margareta Cederfelt (M)
          </note>
          <note>
            till statsrådet Sven-Erik Bucht (S)
          </note>
          <note>
            2016/17:280 Förändringar i de kommunala utjämningssystemen
          </note>
          <note>
            av Åsa Eriksson (S)
          </note>
          <note>
            till statsrådet Ardalan Shekarabi (S)
          </note>
          <note>
            2016/17:290 Demokratiskt valda partiers rätt att lämna budgetförslag
          </note>
          <note>
            av Markus Wiechel (SD)
          </note>
          <note>
            till statsrådet Ardalan Shekarabi (S)
          </note>
          <note>
            2016/17:283 Kartläggning av fastighetsköp
          </note>
          <note>
            av Hans Wallmark (M)
          </note>
          <note>
            till försvarsminister Peter Hultqvist (S)
          </note>
          <note>
            2016/17:287 Nationella kvalitetsregistrens framtid
          </note>
          <note>
            av Jenny Petersson (M)
          </note>
          <note>
            till statsrådet Gabriel Wikström (S)
          </note>
          <note>
            2016/17:294 Kontroll av kosttillskott
          </note>
          <note>
            av Saila Quicklund (M)
          </note>
          <note>
            till statsrådet Sven-Erik Bucht (S)
          </note>
          <note>
            2016/17:293 En jämställd sponsring av elitidrotten
          </note>
          <note>
            av Saila Quicklund (M)
          </note>
          <note>
            till finansminister Magdalena Andersson (S)
          </note>
          <note>
            2016/17:291 Orättvisa villkor inom idrotten
          </note>
          <note>
            av Eva-Lena Jansson (S)
          </note>
          <note>
            till statsrådet Gabriel Wikström (S)
          </note>
          <note>
            2016/17:302 Drönarföretagens svårigheter efter ny dom
          </note>
          <note>
            av Johan Löfstrand (S)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:300 Skärpta straff för allvarliga våldsbrott
          </note>
          <note>
            av Beatrice Ask (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:299 Lagstiftningen mot droghandel
          </note>
          <note>
            av Jamal El-Haj (S)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:301 Underlättande för forskning
          </note>
          <note>
            av Jenny Petersson (M)
          </note>
          <note>
            till statsrådet Gabriel Wikström (S)
          </note>
          <note>
            2016/17:298 Specificering och redovisning av läkemedelsförmånen
          </note>
          <note>
            av Jenny Petersson (M)
          </note>
          <note>
            till statsrådet Gabriel Wikström (S)
          </note>
          <note>
            2016/17:303 Treårig tandhygienistutbildning
          </note>
          <note>
            av Barbro Westerholm (L)
          </note>
          <note>
            till statsrådet Helene Hellmark Knutsson (S)
          </note>
          <note>
            2016/17:297 Oklart underlag gällande beslut om personlig assistans
          </note>
          <note>
            av Cecilia Widegren (M)
          </note>
          <note>
            till statsrådet Åsa Regnér (S)
          </note>
          <note>
            2016/17:305 Försvarsmaktens kostnader för statsflyget
          </note>
          <note>
            av Hans Wallmark (M)
          </note>
          <note>
            till försvarsminister Peter Hultqvist (S)
          </note>
          <note>
            § 11 Kammaren åtskildes kl. 15.04 .
          </note>
          <note>
            Sammanträdet leddes
          </note>
          <note>
            av andre vice talmannen från dess början till ajourneringen kl.
            13.39 och
          </note>
          <note>
            av talmannen därefter till dess slut.
          </note>
          <note>
            Vid protokollet
          </note>
          <note>
            ANN LARSSON
          </note>
          <note>
            / Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om fördröjda svar på interpellationer
          </note>
          <note>
            § 3 Ärende för hänvisning till utskott
          </note>
          <note>
            § 4 Svar på interpellation 2016/17:90 om tillämpning av utvidgat
            strandskydd
          </note>
          <note>
            Anf. 1 Miljöminister KAROLINA SKOG (MP)
          </note>
          <note>
            Anf. 2 ROLAND GUSTBÉE (M)
          </note>
          <note>
            Anf. 3 Miljöminister KAROLINA SKOG (MP)
          </note>
          <note>
            Anf. 4 ROLAND GUSTBÉE (M)
          </note>
          <note>
            Anf. 5 Miljöminister KAROLINA SKOG (MP)
          </note>
          <note>
            Anf. 6 ROLAND GUSTBÉE (M)
          </note>
          <note>
            Anf. 7 Miljöminister KAROLINA SKOG (MP)
          </note>
          <note>
            § 5 Svar på interpellation 2016/17:104 om regeringens ställningstagande
            till det svenska skogsbruket
          </note>
          <note>
            Anf. 8 Miljöminister KAROLINA SKOG (MP)
          </note>
          <note>
            Anf. 9 ESKIL ERLANDSSON (C)
          </note>
          <note>
            Anf. 10 Miljöminister KAROLINA SKOG (MP)
          </note>
          <note>
            Anf. 11 ESKIL ERLANDSSON (C)
          </note>
          <note>
            Anf. 12 Miljöminister KAROLINA SKOG (MP)
          </note>
          <note>
            Anf. 13 ESKIL ERLANDSSON (C)
          </note>
          <note>
            Anf. 14 Miljöminister KAROLINA SKOG (MP)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 6 Statsministerns frågestund
          </note>
          <note>
            Anf. 15 TALMANNEN
          </note>
          <note>
            Tillfälliga uppehållstillstånd
          </note>
          <note>
            Anf. 16 ANNA KINBERG BATRA (M)
          </note>
          <note>
            Anf. 17 Statsminister STEFAN LÖFVEN (S)
          </note>
          <note>
            Anf. 18 ANNA KINBERG BATRA (M)
          </note>
          <note>
            Anf. 19 Statsminister STEFAN LÖFVEN (S)
          </note>
          <note>
            Regeringens framtida migrationspolitik
          </note>
          <note>
            Anf. 20 JIMMIE ÅKESSON (SD)
          </note>
          <note>
            Anf. 21 Statsminister STEFAN LÖFVEN (S)
          </note>
          <note>
            Anf. 22 JIMMIE ÅKESSON (SD)
          </note>
          <note>
            Anf. 23 Statsminister STEFAN LÖFVEN (S)
          </note>
          <note>
            Den nationella samordningen mot hedersrelaterat våld och förtryck
          </note>
          <note>
            Anf. 24 ANNIE LÖÖF (C)
          </note>
          <note>
            Anf. 25 Statsminister STEFAN LÖFVEN (S)
          </note>
          <note>
            Anf. 26 ANNIE LÖÖF (C)
          </note>
          <note>
            Anf. 27 Statsminister STEFAN LÖFVEN (S)
          </note>
          <note>
            Åtgärder mot otrygga anställningar
          </note>
          <note>
            Anf. 28 JONAS SJÖSTEDT (V)
          </note>
          <note>
            Anf. 29 Statsminister STEFAN LÖFVEN (S)
          </note>
          <note>
            Anf. 30 JONAS SJÖSTEDT (V)
          </note>
          <note>
            Anf. 31 Statsminister STEFAN LÖFVEN (S)
          </note>
          <note>
            Uthyrning av hamnen i Slite till ryska staten
          </note>
          <note>
            Anf. 32 JAN BJÖRKLUND (L)
          </note>
          <note>
            Anf. 33 Statsminister STEFAN LÖFVEN (S)
          </note>
          <note>
            Anf. 34 JAN BJÖRKLUND (L)
          </note>
          <note>
            Anf. 35 Statsminister STEFAN LÖFVEN (S)
          </note>
          <note>
            Regeringens påstående om resursanvändningen inom LSS
          </note>
          <note>
            Anf. 36 JAKOB FORSSMED (KD)
          </note>
          <note>
            Anf. 37 Statsminister STEFAN LÖFVEN (S)
          </note>
          <note>
            Anf. 38 JAKOB FORSSMED (KD)
          </note>
          <note>
            Anf. 39 Statsminister STEFAN LÖFVEN (S)
          </note>
          <note>
            Regeringens satsningar på effektivare cancervård
          </note>
          <note>
            Anf. 40 INGELA NYLUND WATZ (S)
          </note>
          <note>
            Anf. 41 Statsminister STEFAN LÖFVEN (S)
          </note>
          <note>
            Klimatfrågor, mänskliga rättigheter och global säkerhet
          </note>
          <note>
            Anf. 42 MARIA FERM (MP)
          </note>
          <note>
            Anf. 43 Statsminister STEFAN LÖFVEN (S)
          </note>
          <note>
            Sveriges kampanj för en plats i FN:s säkerhetsråd
          </note>
          <note>
            Anf. 44 KARIN ENSTRÖM (M)
          </note>
          <note>
            Anf. 45 Statsminister STEFAN LÖFVEN (S)
          </note>
          <note>
            Regeringens åtgärder mot ekonomiska och sociala klyftor
          </note>
          <note>
            Anf. 46 PETER PERSSON (S)
          </note>
          <note>
            Anf. 47 Statsminister STEFAN LÖFVEN (S)
          </note>
          <note>
            Sveriges attraktionskraft för utländska forskare
          </note>
          <note>
            Anf. 48 BETTY MALMBERG (M)
          </note>
          <note>
            Anf. 49 Statsminister STEFAN LÖFVEN (S)
          </note>
          <note>
            Regeringens inställning till ett turkiskt EU-medlemskap
          </note>
          <note>
            Anf. 50 HANS LINDE (V)
          </note>
          <note>
            Anf. 51 Statsminister STEFAN LÖFVEN (S)
          </note>
          <note>
            Drivmedelsskattens effekter för landsbygden
          </note>
          <note>
            Anf. 52 MARGARETA CEDERFELT (M)
          </note>
          <note>
            Anf. 53 Statsminister STEFAN LÖFVEN (S)
          </note>
          <note>
            Barn som inte går i skolan
          </note>
          <note>
            Anf. 54 SHADIYE HEYDARI (S)
          </note>
          <note>
            Anf. 55 Statsminister STEFAN LÖFVEN (S)
          </note>
          <note>
            Regeringens syn på Nord Stream 2 och Gotland
          </note>
          <note>
            Anf. 56 MIKAEL OSCARSSON (KD)
          </note>
          <note>
            Anf. 57 Statsminister STEFAN LÖFVEN (S)
          </note>
          <note>
            De säkerhetspolitiska konsekvenserna av presidentvalet i USA
          </note>
          <note>
            Anf. 58 ISABELLA HÖKMARK (M)
          </note>
          <note>
            Anf. 59 Statsminister STEFAN LÖFVEN (S)
          </note>
          <note>
            Insatser för jämlikhet och jämställdhet
          </note>
          <note>
            Anf. 60 EVA LINDH (S)
          </note>
          <note>
            Anf. 61 Statsminister STEFAN LÖFVEN (S)
          </note>
          <note>
            Protestbrevet mot Nord Stream 2
          </note>
          <note>
            Anf. 62 HANS WALLMARK (M)
          </note>
          <note>
            Anf. 63 Statsminister STEFAN LÖFVEN (S)
          </note>
          <note>
            Förutsättningarna för små och medelstora företag
          </note>
          <note>
            Anf. 64 HANNA WESTERÉN (S)
          </note>
          <note>
            Anf. 65 Statsminister STEFAN LÖFVEN (S)
          </note>
          <note>
            Omlokalisering av EU:s läkemedelsmyndighet EMA till Sverige
          </note>
          <note>
            Anf. 66 JENNY PETERSSON (M)
          </note>
          <note>
            Anf. 67 Statsminister STEFAN LÖFVEN (S)
          </note>
          <note>
            Anf. 68 TALMANNEN
          </note>
          <note>
            § 7 Bordläggning
          </note>
          <note>
            § 8 Anmälan om interpellationer
          </note>
          <note>
            § 9 Anmälan om fråga för skriftligt svar
          </note>
          <note>
            § 10 Anmälan om skriftliga svar på frågor
          </note>
          <note>
            § 11 Kammaren åtskildes kl. 15.04.
          </note>
          <note>
            Tryck: Elanders, Vällingby 2016
          </note>
        </div>
      </body>
    </text>
  </TEI>
</teiCorpus>
