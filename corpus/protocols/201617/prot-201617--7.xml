<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201617</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201617</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201617--7</head>
          <docDate when="2016-09-22 00:00:00">2016-09-22 00:00:00</docDate>
        </div>
      </front>
      <body>
        <div>
          <note>
            § 1 Frågestund
          </note>
          <note type="speaker">
            Anf. 1 ANDRE VICE TALMANNEN:
          </note>
          <note>
            Jag vill hälsa statsråden välkomna. Frågor besvaras i dag av
            statsrådet Ibrahim Baylan, statsrådet Helene Hellmark Knutsson,
            socialförsäkringsminister Annika Strandhäll och miljöminister
            Karolina Skog.
          </note>
          <note>
            En fråga ska vara av övergripande och allmänpolitiskt slag eller
            avse ett ämne som faller inom statsrådets ansvarsområde och rör
            dennes tjänsteutövning. Statsrådet Ibrahim Baylan besvarar såväl
            allmänpolitiska frågor som frågor inom sitt eget ansvarsområde.
          </note>
          <note>
            Skatt på solenergi
          </note>
          <note type="speaker">
            Anf. 2 CECILIE TENFJORD-TOFTBY (M):
          </note>
          <note>
            Herr talman! Den rödgröna regeringen säger sig bejaka miljöintressen
            och lyfter gärna fram människors roll i omställningen till ett
            hållbart energisystem.
          </note>
          <note>
            Samma regering införde i år en straffskatt på solel. Motivet
            var enligt regeringen att detta är ett krav från EU. Det är fel.
            Ett sådant krav finns inte. Det var därför i bästa fall ett missförstånd
            baserat på okunskap. I värsta fall var det en bortförklaring,
            alltså ett sätt för regeringen att undvika att ta ansvar för sina
            beslut.
          </note>
          <note>
            Min fråga går till statsrådet Ibrahim Baylan: Nu när vi vet och
            har rett ut att EU inte ställer några sådana skattekrav på Sverige,
            kommer regeringen att göra om och göra rätt? I så fall när? Det
            är många miljöhjältar där ute som väntar på besked.
          </note>
          <note type="speaker">
            Anf. 3 Statsrådet IBRAHIM BAYLAN (S):
          </note>
          <note>
            Herr talman! Jag tackar Cecilie Tenfjord-Toftby för en bra fråga.
          </note>
          <note>
            Vi ser en fantastisk utveckling inom energisektorn med kraftiga
            fall i kostnaderna för förnybar energi. Detta skapar stora möjligheter
            för ett land som Sverige med stora tillgångar på skog, vatten
            och vind. Det är ingen slump att vi i dag är det ledande EU-landet
            vad gäller förnybar energi.
          </note>
          <note>
            Det är också glädjande att vi över blockgränserna har kunnat
            komma överens om att ställa om det svenska energisystemet till
            100 procent förnybart till 2040.
          </note>
          <note>
            Även om vi inte har så mycket sol är det såklart en möjlighet,
            särskilt när lagringsmöjligheterna ökar.
          </note>
          <note>
            Precis som ledamoten säger gjorde vi bedömningen utifrån en utredning
            som gjordes av förra regeringen att skatten var ett krav när det
            gäller kommersiella anläggningar.
          </note>
          <note>
            Men när det nu öppnar sig möjligheter ska vi givetvis titta över
            det. Det handlar inte om en fiskal fråga utan om att det blir
            juridiskt korrekt.
          </note>
          <note type="speaker">
            Anf. 4 CECILIE TENFJORD-TOFTBY (M):
          </note>
          <note>
            Herr talman! Det var inte det svar som de människor som står
            inför stora investeringar i solel ville ha. Regeringen har använt
            EU:s statsstödsregelverk som en ursäkt för att införa en straffskatt
            på solel. Detta visade sig vara fel.
          </note>
          <note>
            Därför upprepar jag frågan: Ert motiv var EU:s statsstödsregler.
            Det har fallit. Har regeringen tänkt göra om och göra rätt? Ge
            nu besked till dem där ute som står inför investeringsbeslut!
          </note>
          <note type="speaker">
            Anf. 5 Statsrådet IBRAHIM BAYLAN (S):
          </note>
          <note>
            Herr talman! Svaret på den frågan är ja. Vi gör vårt yttersta
            för att främja förnybar elenergi, också solceller. Det är glädjande
            att dessa ökar kraftigt i landet. Vi har åttafaldigat stödet till
            solceller i Sverige under de senaste två åren.
          </note>
          <note>
            Om vi dessutom kan förenkla regelverket kommer vi givetvis att
            göra det, men det måste ske korrekt. Då kan man inte bortse från
            de expertutlåtanden som har funnits tidigare.
          </note>
          <note>
            Regeringen arbetar intensivt för att hitta lösningar på detta.
            Jag tror att även om solen är koncentrerad till sommarhalvåret
            har solel en framtid i Sverige.
          </note>
          <note>
            Forskningsbaserad skola och undervisning
          </note>
          <note type="speaker">
            Anf. 6 THOMAS STRAND (S):
          </note>
          <note>
            Herr talman! Jag vill ställa en fråga till statsrådet Helene
            Hellmark Knutsson.
          </note>
          <note>
            Tyvärr har kunskapsresultaten i svensk skola fallit betänkligt
            under flera år. Det är både oroande och allvarligt. Vi måste göra
            allt för att bryta denna negativa utveckling så att vi får en
            skola i världsklass.
          </note>
          <note>
            Nu har vi en regering som inte fokuserar på skattesänkningar
            utan investerar i skolan genom många kraftfulla åtgärder. Man
            investerar i mindre klasstorlekar och fler lärare, i insatser
            för att stärka skolor som har det tufft och i åtgärder för att
            stärka lärare och skolledare.
          </note>
          <note>
            Skolans undervisning ska bygga på vetenskap och beprövad erfarenhet.
            Då blir forskning som är relaterad till skolan viktig.
          </note>
          <note>
            Min fråga till statsrådet är: Vad avser statsrådet att göra för
            att stärka en mer forskningsbaserad skola och undervisning?
          </note>
          <note type="speaker">
            Anf. 7 Statsrådet HELENE HELLMARK KNUTSSON (S):
          </note>
          <note>
            Herr talman! Jag tackar Thomas Strand för en viktig fråga.
          </note>
          <note>
            Vi har att möta både sjunkande kunskapsresultat och en stor lärarbrist,
            och därför gör vi kraftfulla investeringar. I stället för att
            sänka skatten med 140 miljarder investerar vi 10 miljarder i skolan,
            utöver de 10 välfärdsmiljarderna som går till kommuner och landsting
            för att stärka välfärden.
          </note>
          <note>
            Vi bygger också ut lärarutbildningen kraftigt för att möta det
            stora behov av lärare som finns.
          </note>
          <note>
            Vi måste också säkerställa kvaliteten. Det vi föreslår i budgetproposi
            ­ tionen är att ha forskarskolor för lärarutbildningen och förskollärarutbild
            ­ ningen. Då kan vi få fler disputerade lärare och stärka den
            vetenskapliga grunden i utbildningen och så småningom också i
            skolan.
          </note>
          <note type="speaker">
            Anf. 8 THOMAS STRAND (S):
          </note>
          <note>
            Herr talman! Forskarskolor som är kopplade till lärarutbildningen
            låter bra. I budgeten kan man identifiera några fler åtgärder,
            såsom Skolforskningsinstitutet, utbildningsvetenskapliga kommittén
            inom Vetenskapsrådet och en försöksverksamhet med skolforskning
            kopplad mellan huvudmän och lärosäten.
          </note>
          <note>
            Men hur får man synergieffekter på detta? För att tala i mattetermer:
            Hur blir ett plus ett tre?
          </note>
          <note type="speaker">
            Anf. 9 Statsrådet HELENE HELLMARK KNUTSSON (S):
          </note>
          <note>
            Herr talman! Vi behöver stärka samverkan mellan högskola och
            universitet och kommuner och friskolor för att dimensionera lärarutbildningen
            och för att få högkvalitativ praktiknära forskning.
          </note>
          <note>
            Jag har som inspiration de ALF-avtal vi ser i sjukvården och
            avsätter medel för att inleda försöksverksamhet med liknande avtal
            mellan skolhuvudmän och högskolor och universitet för att kanske
            också kunna erbjuda kombinationstjänster som kan stärka forskning
            och verksamhet.
          </note>
          <note>
            V a -lagstiftningen och bostadsbyggandet
          </note>
          <note type="speaker">
            Anf. 10 LARS-AXEL NORDELL (KD):
          </note>
          <note>
            Herr talman! Jag önskar ställa en fråga till miljöminister Karolina
            Skog om va -lagstiftningen.
          </note>
          <note>
            I juni uppmärksammade 23 kommunalråd i olika delar av landet
            och från olika partier, däribland regeringspartierna, bostadsminister
            Peter Eriksson på att lagstiftningen för vatten och avlopp blivit
            ett allvarligt hinder för bostadsbyggandet utanför tätorter. Samtidigt
            försvårar lagstiftningen åtgärdandet av ett stort antal ej godkända
            enskilda avlopp. Anläggningslagen krockar helt enkelt med vattentjänstlagens
            krav på att det alltid ska vara kommunalt ansvar för vatten och
            avlopp i större sammanhang.
          </note>
          <note>
            Att hantera konsekvenserna av att lagarna krockar innebär enligt
            de 23 kommunalråden att byggnation med detaljplan utanför tätorter
            i praktiken omöjliggörs och att åtgärdandet av ett stort antal
            ej godkända avlopp försvåras .
          </note>
          <note>
            Min fråga till miljöministern är: Kommer regeringen att revidera
            va -lagstiftningen?
          </note>
          <note type="speaker">
            Anf. 11 Miljöminister KAROLINA SKOG (MP):
          </note>
          <note>
            Herr talman! Jag tackar ledamoten för en relevant fråga.
          </note>
          <note>
            Att öka bostadsbyggandet över hela landet är en angelägen uppgift
            som regeringen tar på stort allvar. Vi arbetar brett med denna
            fråga.
          </note>
          <note>
            Vi har, precis som ledamoten poängterar, blivit uppmärksammade
            på att det finns brister i gränsdragningen i va -lagstiftningen
            som inte stämmer överens med den höga ambition vi har när det
            gäller va -lagstiftningen.
          </note>
          <note>
            Vi har uppmärksammat frågan och delar problembilden. Jag kan
            i dag inte i detalj säga mer, men jag kan meddela att vi har uppmärksammat
            problemet. Jag delar bilden att det vore bra att åtgärda det.
            Frågan är under beaktan de av regeringen. Jag kan inte i dag ge
            exakta besked om vad som kommer att hända.
          </note>
          <note type="speaker">
            Anf. 12 LARS-AXEL NORDELL (KD):
          </note>
          <note>
            Herr talman! Tack för svaret.
          </note>
          <note>
            Jag har ett aktuellt exempel från verkligheten. Norrtälje kommun
            har 388 områden som enligt vattentjänstlagen borde ha kommunalt
            vatten och avlopp. Fram till 2023 kommer kommunen att åtgärda
            12 av dessa med nuvarande lagstiftning. För att finansiera det
            höjer man va -taxan med 5 procent. Därefter har de 376 områden
            kvar som de inte kommer att klara av. Det är ett stort problem.
            Det är bra att ni har uppmärksammat problemen, m en hur ser egentligen
            tidsplanen ut?
          </note>
          <note type="speaker">
            Anf. 13 Miljöminister KAROLINA SKOG (MP):
          </note>
          <note>
            Herr talman! Det som krockar är en ambition. Vi har höga ambitioner
            vad gäller utsläpp och att ha bra va -system. Å andra sidan har
            vi en bostadsbrist över hela landet och därmed också byggnation
            över hela landet.
          </note>
          <note>
            Här har det visat sig att lagstiftningen inte helt matchar. Frågan
            ska beredas i laga ordning och kommer så att göras, och jag kan
            inte föregripa den processen.
          </note>
          <note>
            Garantipensionärernas ekonomiska situation
          </note>
          <note type="speaker">
            Anf. 14 LINUS BYLUND (SD):
          </note>
          <note>
            Herr talman! Jag har en fråga till socialförsäkringsministern
            mot bakgrund av att det finns många äldre i Sverige som lever
            under usla ekonomiska förhållanden. Det är en kvarts miljon som
            lever under EU:s fattigdomsgräns. Ändå saknas det satsningar i
            regeringens budget på den mycket stora gruppen garantipensionärer.
          </note>
          <note>
            Det är en vanlig inställning hos era väljare och folk i gemen
            att det är en stor skam att de människor – främst kvinnor, som
            du vet – som byggt upp vårt land och vår välfärd med slit i arbetslivet
            och slit i hemmet i dag får leva på marginalen. Även jag har den
            inställningen.
          </note>
          <note>
            Hur kommer det sig att av alla de miljarder och åter miljarder
            som regeringen föreslår till bland annat diverse invandringsrelaterade
            projekt och reformer finns det ingenting över för garantipensionärerna?
            Det är de som du och jag har att tacka för att vi ens har någon
            välfärd att förvalta.
          </note>
          <note type="speaker">
            Anf. 15 Socialförsäkringsminister ANNIKA STRANDHÄLL (S):
          </note>
          <note>
            Herr talman! Tack, Linus Bylund, för en fråga som rör en extremt
            angelägen grupp. Det stämmer naturligtvis inte a tt regeringen
            inte gör några satsningar som träffar den här gruppen i årets
            budget.
          </note>
          <note>
            Vi investerar i år ungefär 10 miljarder kronor i den svenska
            välfärden. Det är resurser som ska gå till vård, skola och inte
            minst omsorg för de äldre. Det träffar den här gruppen. Dessutom
            var den enskilt största satsningen i regeringens budget förra
            hösten att vi lade 3 miljarder på att bland annat ta bort pensionärsskatten
            för dem som hade det sämst ställt. Det röstade Sverigedemokraterna
            emot.
          </note>
          <note>
            Jag noterar också oron för just den här gruppen, som till 80
            procent består av kvinnor. Skulle man implementera Sverigedemokraternas
            förslag om sambeskattning skulle vi kunna vara säkra på att vi
            i framtiden skulle ha betydligt fler kvinnliga garantipensionärer.
          </note>
          <note>
            (Applåder)
          </note>
          <note type="speaker">
            Anf. 16 LINUS BYLUND (SD):
          </note>
          <note>
            Herr talman! Jag får börja med att rätta socialförsäkringsministern.
            Vi har inte något sådant förslag från vårt parti som sambeskattning.
          </note>
          <note>
            Vidare ser jag att du tycker att det är angeläget, och det är
            väldigt bra. De satsningar som görs inom den allmänna välfärden
            kan du inte tala om när det gäller hur mycket pengar människor
            har att röra sig med. Det är två helt olika saker, framför allt
            för den som inte har behov av den vård ni satsar på.
          </note>
          <note>
            Jag hoppas helt enkelt att det finns ändringar på den här punkten
            när vi står här om ett år.
          </note>
          <note type="speaker">
            Anf. 17 Socialförsäkringsminister ANNIKA STRANDHÄLL (S):
          </note>
          <note>
            Herr talman! Jag tackar för det och kan konstatera att jag inte
            hann säga allting på den minut jag hade. Utöver de 3 miljarder
            vi lade på att sänka pensionärsskatten stärkte regeringen dessutom
            bostadstillägget , som träffar just den grupp som Linus Bylund
            nu talar om.
          </note>
          <note>
            Regeringen har också analyserat grundskyddet under det senaste
            året och presenterade en stor antologi före sommaren. Pensionsgruppen
            kommer under hösten ytterligare att arbeta vidare med att fundera
            kring hur vi kan stärka grundskyddet för de sämst ställa pensionärerna.
          </note>
          <note>
            Åtgärder mot problematiken i utanförskapsområden
          </note>
          <note type="speaker">
            Anf. 18 ROGER HADDAD (L):
          </note>
          <note>
            Herr talman! Min fråga går till samordningsminister Ibrahim Baylan.
          </note>
          <note>
            Problemen i utanförskapsområden och särskilt utsatta områden
            kan inte ha undgått några av oss i kammaren. Det handlar om bilbränder
            som tyvärr är återkommande. Samordningsministern har haft uppdraget
            sedan den 25 maj. Jag tycker att det har varit väldigt glest och
            inte minst att förslag lyser med sin frånvaro när det gäller konkreta
            åtgärder mot problematiken.
          </note>
          <note>
            Herr talman! Det jag har noterat är att regeringen avser att
            tillsätta en delegation först 2017. Min fråga till statsrådet
            Ibrahim Baylan är: Räcker detta?
          </note>
          <note type="speaker">
            Anf. 19 Statsrådet IBRAHIM BAYLAN (S):
          </note>
          <note>
            Herr talman! Tack för en angelägen fråga, Roger Haddad !
          </note>
          <note>
            Utmaningarna började inte den 25 maj. De har vi haft i vårt samhälle
            av och till under väldigt lång tid och också under de åtta år
            som den borgerliga regeringen styrde landet. Man skulle kunna
            fråga sig på vilket sätt de prioriteringar som den förra regeringen
            gjorde har hjälpt detta. Det var skattesänkning efter skattesänkning.
          </note>
          <note>
            Den här regeringen har vänt på politiken helt och hållet. Vi
            investerar för att se till att ta oss an utmaningarna. Det handlar
            om att stärka välfärden och skolorna. Det är något som jag tror
            att Roger Haddad kan förstå är väldigt viktigt i sammanhanget.
            Det handlar om att det finns en samhällsservice och att människor
            har ett arbete att gå till.
          </note>
          <note>
            Jag tror också att vi behöver stärka polisen och rättsväsendet.
            Det får aldrig vara acceptabelt att man exempelvis som i Malmö
            reagerar genom att bränna bilar när polisen tar sig an grova brottslingar.
            Det är inte acceptabelt. Det är därför regeringen i budgeten också
            stärker polisen här och nu.
          </note>
          <note type="speaker">
            Anf. 20 ROGER HADDAD (L):
          </note>
          <note>
            Herr talman! Tack, statsrådet! Jag är glad a tt Ibrahim Baylan
            nämnde rättspolitiken, eftersom jag råkar ansvara för de n frågan
            hos Liberalerna. Det är med stor besvikelse jag noterar att polisen
            bara får 75 miljoner i nästa års budget. Vi lägger mycket mer.
            De poliser i Botkyrka som reger ­ ingskollegan Ygeman talar om
            är en omflyttning från andra områden inom Polismyndigheten. Det
            är inga nya poliser.
          </note>
          <note>
            Statsrådet har pekat ut trygghet och skola som de två viktigaste
            sakerna. Hur kan kalkylen gå ihop när ni inte satsar mer?
          </note>
          <note type="speaker">
            Anf. 21 Statsrådet IBRAHIM BAYLAN (S):
          </note>
          <note>
            Herr talman! Vi har i varje budget vi har lagt fram och i varje
            förslag vi lagt fram när det gäller rättsväsendet både stärkt
            verktygen och sett till att polisen får mer resurser. Lägger man
            ihop satsningarna i vårbudgeten, de vi kommer med i denna budget
            och de pengar som polisen får ta med sig till nästa år är det
            väl i paritet med vad de själva har krävt.
          </note>
          <note>
            Man skulle kunna ställa frågan till Liberalerna: Varför har ni
            väntat till nu? Vad ä r det för åtgärder som ni nu vill vidta
            som ni inte kunde vidta under åtta år i regeringsställning med
            ansvar för just dessa frågor? Det duger inte att nu populistiskt
            i opposition lyfta fram frågor. Ni hade chansen i åtta år.
          </note>
          <note>
            Fiskestoppet i södra Kattegatt
          </note>
          <note type="speaker">
            Anf. 22 JENS HOLM (V):
          </note>
          <note>
            Herr talman! Jag har en fråga till miljöministern.
          </note>
          <note>
            Beståndet av fisk minskar med en skrämmande hastighet runt om
            i världen. Våra svenska hav och vatten är tyvärr inga undantag.
            Därför behövs skonsammare fiskemetoder och också rena skydd mot
            fisket så att kommersiellt fiske förbjuds i vissa områden. Ett
            sådant område finns i södra Kattegatt , där fiske är helt förbjudet.
            Men nu förhandlar Sverige och Danmark, och det finns påtryckningar
            från Danmarks sida om att åter öppna området för fiske.
          </note>
          <note>
            Därför skulle jag vilja veta från miljöministern: Kommer regeringen
            att slå vakt om fiskestoppet? Jag vill också veta om regeringen
            följer rekommendationen från Havs- och vattenmyndigheten att inte
            fatta några beslut om fiske i området förrän deras utredning är
            helt redovisad, vilket jag tror är den sista oktober i år.
          </note>
          <note type="speaker">
            Anf. 23 Miljöminister KAROLINA SKOG (MP):
          </note>
          <note>
            Herr talman! Tack, Jens Holm, för att du lyfter fram en viktig
            och högst aktuell fråga!
          </note>
          <note>
            Det är otroligt viktigt att vi skyddar marina miljöer, fiskebestånd
            och bottnar i våra hav. Ledamoten pekar på en utveckling som är
            oroande. Vi i Sverige står alltmer ensamma i vår inställning att
            den här typen av beslut ska fattas på vetenskaplig grund. Det
            är en samsyn som vi tidigare haft inom de nordiska länder na och
            som inte kvarstår på samma sätt, och det är oroande. Jag kan konfirmera
            att det är så. Det förs en förhandling med Danmark om ett specifikt
            område i Kattegatt. Förhandlingen pågår, och jag kan därför självklart
            inte kommentera detaljerna i den ännu.
          </note>
          <note>
            I de delar vi kan göra själva arbetar Sverige aktivt i enlighet
            med den handlingsplan som Havs- och vattenmyndigheten har tagit
            fram.
          </note>
          <note type="speaker">
            Anf. 24 JENS HOLM (V):
          </note>
          <note>
            Herr talman! Jag blir lite förbryllad. Menar inte miljöministern
            att den svenska regeringen slår vakt om fiskestoppet i södra Kattegatt?
            Säg det i så fall klart och tydligt så att vi hör det! Följer
            ni rekommendation en från vår expertmyndighet Havs- och vattenmyndigheten
            att inte fatta några beslut om fiske i området förrän deras redovisning
            är helt klar, vilket jag tror är i slutet av oktober i år? Det
            borde du kunna svara på.
          </note>
          <note type="speaker">
            Anf. 25 Miljöminister KAROLINA SKOG (MP):
          </note>
          <note>
            Herr talman! Frågor om skydd av hav och hur de relaterar till
            fiske är komplicerade. Fisket är helt baserat på EU-nivå. Sverige
            har mycket höga ambitioner, men det vore ett misstag av mig att
            flytta förhandlingen med ett grannland till plenum här. Det skulle
            kunna försämra våra positioner.
          </note>
          <note>
            Jag kan dock säga att vi går fram i de zoner där vi har makt
            att göra det, och vi kommer att kunna meddela skydd av andra områden
            inom mycket kort tid.
          </note>
          <note>
            Marksnål teknik vid byggande av samhällsviktig infrastruktur
          </note>
          <note type="speaker">
            Anf. 26 ANDERS ÅKESSON (C):
          </note>
          <note>
            Herr talman! Jag vill rikta min fråga till energiminister Ibrahim
            Baylan. Den handlar om marksnål teknik vid byggande av samhällsviktig
            infrastruktur. Det är uppenbart att det av ett antal olika skäl
            uppstår intressekonflikter mellan enskilda markägare, även kommuner,
            och företrädare för samhället när samhället uttrycker önskemål
            att få utnyttja mark för annat ändamål än det brukande den var
            avsedd för från början.
          </note>
          <note>
            Ett mycket uppmärksammat exempel är de infekterade diskussionerna
            mellan markägare och kommuner å ena sidan och en statlig exploatör
            å andra sidan när man ska bygga nya kraftiga ledningar för elöverföringar
            i Sydsverige. I ett modernt samhälle hamnar vi då och då i situationer
            där dessa konflikter uppstår, och det gäller då att hitta vägar
            ur dem.
          </note>
          <note>
            Jag har tidigare tagit upp frågan med energiministern om att
            hitta incitament och styrmedel för att använda en mer marksnål
            teknik när vi bygger modern och viktig samhällsinfrastruktur.
            På vilket sätt driver energiministern frågan vidare i sina samtal
            med ansvariga myndigheter?
          </note>
          <note type="speaker">
            Anf. 27 Statsrådet IBRAHIM BAYLAN (S):
          </note>
          <note>
            Herr talman! Tack, Anders Åkesson! Ledamoten är väldigt engagerad
            i frågorna; det är bra. Jag vill också tacka för att vi efter
            vår senaste debatt i frågan har kunnat komma överens mellan Centerpartiet,
            Kristdemokraterna, Moderaterna och regeringen om hur vi ska förhålla
            oss till energipolitiken. Det är bra, och det är en styrka för
            landet.
          </note>
          <note>
            I uppgörelsen finns också att vi ytterligare ska stärka infrastrukturtransmissionen
            i landet och utanför landet. I det arbetet måste vi såklart också
            ta till oss ny teknik när den kommer. Men den måste vara ändamålsenlig
            och kostnadseffektiv så att inte konsumenterna får ta kostnader
            i onödan.
          </note>
          <note>
            I slutändan måste vi lyckas lösa de elbehov vi har i landet,
            för det är i grund och botten vad detta innebär. Det kommer både
            nu och i framtiden tyvärr också att innebära olägenhet för en
            del av våra medborgare, men det säger sig självt att det inte
            går att dra el till ställen där ingen bor. Sådant är läget, och
            det är detta vi kommer att fortsätta att jobba med.
          </note>
          <note type="speaker">
            Anf. 28 ANDERS ÅKESSON (C):
          </note>
          <note>
            Herr talman! Tack så mycket för svaret så långt! Det är helt
            riktigt så att det har ingåtts en stabil överenskommelse om den
            framtida energiförsörjningen som delvis bygger på att man ska
            kunna transformera och förflytta energimängder.
          </note>
          <note>
            Men på vilket vis är ministern i skuggan av denna uppgörelse
            beredd att utveckla och ge direktiv, och till och med incitament,
            för dem som ska bygga kraftledningarna att ta ansvaret för att
            nyttja en mer marksnål teknik? Vad kan man göra mer än att traditionsenligt
            gå in och erbjuda ett engångsbelopp för mark som man lägger beslag
            på under mycket lång tid?
          </note>
          <note type="speaker">
            Anf. 29 Statsrådet IBRAHIM BAYLAN (S):
          </note>
          <note>
            Herr talman! Vi kommer ganska snart att presentera en energipolitisk
            forskningsproposition. Vi måste som land ligga i fronten, men
            de regelverk som styr detta är exakt samma regelverk som styrde
            när vi hade en centerpartistisk energiminister. Det måste vara
            ändamålsenligt, det måste fungera och det måste vara kostnadseffektivt.
            Det är kärnan i dag, och jag hoppas att vi kan vara överens om
            att det är kärnan också i morgon. Vi kommer att fortsätta att
            satsa på teknik så att vi förbättrar detta undan för undan.
          </note>
          <note>
            Kemikalieskattens konsekvenser
          </note>
          <note type="speaker">
            Anf. 30 MARIA MALMER STENERGARD (M):
          </note>
          <note>
            Herr talman! Min fråga går till miljöministern. Regeringen föreslår
            nu en kemikalieskatt, som blir en helt ny konsumtionsskatt på
            surfplattor, mobiltelefoner, datorer och annan hemelektronik.
            Skatten slår direkt mot hushållen. I snitt handlar det om 1 000
            kronor per familj och år. En bärbar dator blir mer än 300 kronor
            dyrare.
          </note>
          <note>
            Arbetet för en giftfri miljö är oerhört prioriterat. Det var
            också därför alliansregeringen tillsatte en utredning. Men den
            modell som regeringen presenterar slår direkt mot hushållen, och
            då särskilt mot hushåll med låga inkomster. Det konstaterar regeringen
            själv.
          </note>
          <note>
            Därför är min fråga: Varför lägger regeringen denna börda på
            hushållen i stället för att rikta in sig mot de miljöfarliga ämnena
            och de aktörer som kan påverka förekomsten av miljöfarliga ämnen?
          </note>
          <note type="speaker">
            Anf. 31 Miljöminister KAROLINA SKOG (MP):
          </note>
          <note>
            Herr talman! Tack, ledamoten, för en aktuell fråga! Ledamoten
            har dock missförstått var skatten hamnar. Det ska kosta att använda
            farliga kemikalier. Det är en viktig del i att hålla tempot uppe
            i arbetet med att få bort dem från vår vardag, där de i dag förekommer
            i alltför stor utsträckning.
          </note>
          <note>
            Skatten kommer att vara substitutionsdrivande, det vill säga
            att den som importerar eller producerar varor och som har koll
            på sin leverantörs ­ ­ kedja och aktivt väljer mindre farliga
            alternativ kommer att gynnas relativt den som slarvar och inte
            frågar efter vad olika varor innehåller eller inte bryr sig om
            att använda bra och tillgänglig teknik.
          </note>
          <note>
            På detta sätt gynnar vi aktiva entreprenörer i det här landet
            och dem som väljer att gå före framför dem som väljer att inte
            göra någonting.
          </note>
          <note type="speaker">
            Anf. 32 MARIA MALMER STENERGARD (M):
          </note>
          <note>
            Herr talman! Det är mycket som ska kosta för hushållen med den
            här regeringen. Regeringens budget kostar en vanlig familj med
            två barn och två bilar nästan 17 000 kronor per år i höjda skatter,
            och då har jag bara räknat med inkomstskatter, bensinskatt och
            minskat ROT-avdrag. Till detta kommer flera andra skattehöjningar,
            och nu alltså kemikalieskatten. Regeringen bedömer själv att det
            drabbar hushållen, jobben och den svenska försäljningen.
          </note>
          <note>
            Varför presenterar regeringen inte en annan modell för detta?
          </note>
          <note type="speaker">
            Anf. 33 Miljöminister KAROLINA SKOG (MP):
          </note>
          <note>
            Herr talman! Kemikaliepolitiken består av olika delar och måste
            så göra. Vi använder lagstiftningsverktyget aktivt, men det är
            ett långsamt maskineri som inte går i tillräckligt snabb takt
            när marknaden utvecklas.
          </note>
          <note>
            En skatt fungerar som ett komplement till denna typ av begränsningar
            och gynnar den som väljer att gå före. Framför allt gynnar det
            den som skaffar sig koll på sin leverantörskedja och ställer frågor:
            Kan du göra detta bättre, och hur kan vi gå framåt?
          </note>
          <note>
            Lärarutbildningen i Stockholmsregionen
          </note>
          <note type="speaker">
            Anf. 34 ALEXANDRA VÖLKER (S):
          </note>
          <note>
            Herr talman! Min fråga går till statsrådet Helene Hellmark Knutsson.
            Vart fjärde barn som börjar i förskolan i dag återfinns här i
            Stockholmsregionen. Vi kan alltså utgå från att vi inom en snar
            framtid kommer att återfinna också vart fjärde skolbarn här i
            regionen. Detta skapar en särskild utmaning när det kommer till
            tillsättningen av lärare.
          </note>
          <note>
            Utifrån de stora behov som finns är jag glad att regeringen nu
            har aviserat att man kommer att kraftigt utöka platserna på lärarutbildningen
            under mandatperioden. Min fråga till statsrådet är därför om Stockholms
            ­ regi ­ ­ onens specifika utmaning tas i beaktande när man ska
            dela ut medel för de utbyggda lärarutbildningarna.
          </note>
          <note type="speaker">
            Anf. 35 Statsrådet HELENE HELLMARK KNUTSSON (S):
          </note>
          <note>
            Herr talman! Tack, Alexandra Völker, för en viktig fråga! Det
            är min och regeringens absoluta mål att alla barn och elever ska
            få möta en behörig och kompetent lärare. Det är vägen framåt för
            att vända de sjunkande kunskapsresultat som vi har haft.
          </note>
          <note>
            Nu utökar vi utbyggnaden av lärar- och förskollärarutbildningen
            med 3 600 utbildningsplatser. Fullt utbyggt innebär det att vi
            totalt tillför över 10 000 nya platser till 2021.
          </note>
          <note>
            Av de 3 600 nya platserna kommer 750 att tillfalla Stockholmsregio
            ­ nen. 415 av dem kommer att gå till Stockholms universitet, 75
            till GI H, 50 till Konstfack, 50 till Kungliga Musikhögskolan
            och 160 till Södertörns högskola .
          </note>
          <note>
            Hela 20 procent av platserna kommer att tillfalla Stockholmsregionen.
          </note>
          <note type="speaker">
            Anf. 36 ALEXANDRA VÖLKER (S):
          </note>
          <note>
            Herr talman! Det var glädjande att höra, framför allt att flera
            av högskolorna i regionen innefattas.
          </note>
          <note>
            Samtal om offentlig upphandling
          </note>
          <note type="speaker">
            Anf. 37 JOHAN NISSINEN (SD):
          </note>
          <note>
            Herr talman! Samordningsminister Ibrahim Baylan! Regeringen har
            arbetat fram en proposition om offentlig upphandling, som vi tyvärr
            inte kan stödja i nuvarande form.
          </note>
          <note>
            I Sverige ska sjysta villkor och rimliga löner gälla alla arbetstagare.
            För att detta ska åstadkommas behövs ett huvudentreprenörsansvar
            och att offentliganställda med ansvar för upphandling vidareutbildas
            i vilka krav som går att ställa på företagen. Vi behöver också
            stärka uppföljningen av inspektionerna. Dessa uppföljningar måste
            vara omfattande, regelbundna och konsekventa.
          </note>
          <note>
            Allt detta hade kunnat genomföras om regeringen hade varit beredd
            att förhandla med oss. Min fråga är därmed: Är regeringen beredd
            att ta ansvar genom att samtala med Sverigedemokraterna, för arbetstagarnas
            bästa?
          </note>
          <note type="speaker">
            Anf. 38 Statsrådet IBRAHIM BAYLAN (S):
          </note>
          <note>
            Herr talman! Regeringen har lagt fram ett förslag för denna riksdag.
            Det handlar just om att stärka löntagarnas position, om att man
            inte ska ställa löntagare mot varandra och om att se till att
            det är sjysta villkor. Ett sådant förslag ligger på riksdagens
            bord.
          </note>
          <note>
            Att de borgerliga partierna snabbt meddelade att de inte kommer
            att ställa upp på det är kanske inte förvånande. Men det är lite
            mer förvånande att Sverigedemokraterna säger att de ska göra gemensam
            sak med de borgerliga partierna. I valrörelsen lät det nämligen
            annorlunda. Då sa man sig stå på löntagarnas sida. Men när det
            kommer till konkreta ställningstaganden är det helt uppenbart
            att Sverigedemokraterna, förutom den främlingsfientliga retoriken,
            också är ett parti som står långt till höger.
          </note>
          <note>
            Man kallar detta för socialism. Ja, att stärka löntagarna är
            en socialdemokratisk hjärtefråga. Det är därför vi lägger fram
            detta förslag.
          </note>
          <note>
            Nu har Sverigedemokraterna och övriga riksdagen att ta ställning
            till det. Det är det som gäller just nu.
          </note>
          <note type="speaker">
            Anf. 39 JOHAN NISSINEN (SD):
          </note>
          <note>
            Herr talman! Vid en förhandling hade regeringen förstått att
            vi inte kan stödja de delar av förslaget som utesluter majoriteten
            av svenska småföretag från upphandling.
          </note>
          <note>
            Vi kan inte heller stödja regler som leder till att företag som
            anställer utländsk arbetskraft får konkurrensfördelar gentemot
            företag som anställer svensk arbetskraft, eller regler som gör
            det möjligt att diskriminera företag som enligt myndigheter har
            för stor andel svenskfödda i sin personalstyrka. Sådana förslag
            är direkt skadliga för svenska arbetstagare. Och då säger vi nej.
          </note>
          <note type="speaker">
            Anf. 40 Statsrådet IBRAHIM BAYLAN (S):
          </note>
          <note>
            Herr talman! Sverigedemokraterna säger nej till att stärka löntagarnas
            position i vårt land. Sverigedemokraterna säger ja till att ställa
            löntagare mot varandra i Sverige i dag. Det är tydligt.
          </note>
          <note>
            Regeringen kommer aldrig att ställa upp på det. Vi kommer att
            driva detta vidare. Det är därför vi lägger fram förslaget för
            riksdagen.
          </note>
          <note>
            Vi kommer också att fortsätta driva detta i valrörelsen, för
            att söka svenska folkets stöd. Jag tror nämligen att svenska folket
            är less på den här sortens osjyst konkurrens.
          </note>
          <note>
            Sverigedemokraterna ställer sig, än en gång, i fel ände.
          </note>
          <note>
            (Applåder)
          </note>
          <note>
            Proposition om vattenverksamhet
          </note>
          <note type="speaker">
            Anf. 41 LARS TYSKLIND (L):
          </note>
          <note>
            Herr talman! Jag har en fråga till miljöminister Karolina Skog,
            om betänkandet Hushållningen med mark- och vattenområden som behandlades
            i riksdagen i april. I betänkandet aviserades att regeringen hade
            för avsikt att i september överlämna en proposition om prövning
            av vattenverksamheten, och där är vi nu. Men jag har noterat att
            den inte finns med på propositionslistan, i alla fall inte på
            listan som gäller fram till januari 2017.
          </note>
          <note>
            Då är min konkreta fråga till miljöministern: När avser regeringen
            att lägga fram den viktiga propositionen? Och på vilket sätt avser
            ministern att tillgodose riksdagens tillkännagivande om att tillståndsprocesser
            ska vara så flexibla att de kan anpassas till småskaliga vattenverksamheter?
          </note>
          <note type="speaker">
            Anf. 42 Miljöminister KAROLINA SKOG (MP):
          </note>
          <note>
            Herr talman! Tack, Lars Tysklind! Du ställer frågor som delvis
            berör tiden innan jag tillträdde som minister; jag är inte fullt
            insatt i detaljerna i denna fråga.
          </note>
          <note>
            Det som har hänt mellan april och dagens datum är att vi har
            fått en energiöverenskommelse, och den berör även prövningen av
            vattenverksamheter. För regeringen är det självklart att tillgodose
            och ta vara på den överenskommelsen. Det har lett till att vi
            inte på egen hand går fram med delen om vattenverksamheter, innan
            vi har försäkrat oss om att alla delar som springer ur energiöverenskommelsen
            är på plats. Det måste gå hand i hand, annars kan det vara ett
            tecken på att vi inte skulle respektera hela energiöverenskommelsen.
            Och vi kan självklart inte agera på ett sådant sätt.
          </note>
          <note type="speaker">
            Anf. 43 LARS TYSKLIND (L):
          </note>
          <note>
            Herr talman! Jag vill tacka för svaret.
          </note>
          <note>
            Många människor ute i den så kallade verkligheten driver småskaliga
            verksamheter, och de utsätts för prövningar och sådant i dag.
          </note>
          <note>
            Det är klart att tillstånd enligt miljöbalken är högst relevant.
            Men det som har diskuterats är att vi har så komplicerade och
            kostsamma tillståndsprocesser att verksamheter som de facto kan
            uppfylla en massa miljökrav i stället läggs ned. Förra miljöministern
            uppmärksammade det. Hur ser den nuvarande ministern på det?
          </note>
          <note type="speaker">
            Anf. 44 Miljöminister KAROLINA SKOG (MP):
          </note>
          <note>
            Herr talman! Dels finns det en riksdagsbehandling, dels har vi
            energiöverenskommelsen och dels har vi pågående prövningar i det
            rättsliga systemet.
          </note>
          <note>
            Regeringen måste agera på et t sådant sätt att vi inte föregripe
            r den rättsliga prövningen. Men vi måste också se till att vi
            genomför alla delar av energiöverenskommelsen och gör saker i
            rätt ordning. Frågan är viktig, men vi måste göra saker i rätt
            ordning.
          </note>
          <note>
            Möjligheter för unga med aktivitetsersättning
          </note>
          <note type="speaker">
            Anf. 45 EVA LINDH (S):
          </note>
          <note>
            Herr talman ! Jag vill ställa en fråga till socialförsäkringsmini
            s ter Annika Strandhäll .
          </note>
          <note>
            Min fråga gäller möjligheterna för unga människor med aktivitetsersättning
            att ta sig ut i arbetslivet eller pröva studier.
          </note>
          <note>
            När den ersättning som nu finns infördes, 2003, var tanken att
            underlätta för människor att ta sig ut, om det fanns möjlighet
            och förmåga till det. Det finns det, men den är till viss del
            begränsad.
          </note>
          <note>
            Jag får ganska ofta frågor om möjligheten att pröva studier och
            att under längre tid pröva ett jobb, eller någon typ av anställning,
            innan man vet om man är redo att hantera ett jobb.
          </note>
          <note>
            Hur tänker regeringen när det gäller att utveckla dessa möjligheter?
          </note>
          <note type="speaker">
            Anf. 46 Socialförsäkringsminister ANNIKA STRANDHÄLL (S):
          </note>
          <note>
            Herr talman! Jag vill tacka för den angelägna frågan.
          </note>
          <note>
            Aktivitetsersättningen infördes 2003 och ersatte förtidspension
            för unga. Tanken var just att den, om man var under 29 år och
            beviljades det här, skulle omprövas vart tredje år. Sedan 2003
            har vi sett en explosiv utveckling. Från början var det främst
            fysiska funktionshinder som ledde till att man fick det här. Nu
            har sju av åtta som får aktivitetsersättning ett psykiskt funktionshinder.
            Det är mycket oroande.
          </note>
          <note>
            Regeringen lade därför, före sommaren, fram ett antal förslag
            för att åstadkomma det som Eva Lindh frågar om, nämligen möjligheten
            att med bibehållen aktivitetsersättning pröva att studera under
            sex månader. Det förslaget ligger nu på bordet. Det gäller även
            en större möjlighet att med vilande aktivitetsersättning pröva
            på att arbeta. Förslaget är att det ska vara möjligt att göra
            det under 24 månader.
          </note>
          <note>
            Tanken är att det ska träda i kraft den 1 februari nästa år.
            Men mer behöver göras.
          </note>
          <note type="speaker">
            Anf. 47 EVA LINDH (S):
          </note>
          <note>
            Herr talman! Jag tackar så mycket för svaret. Det känns bra att
            kunna återkomma till dem som ställer frågorna med det svar som
            socialförsäkringsministern har gett i dag.
          </note>
          <note type="speaker">
            Anf. 48 Socialförsäkringsminister ANNIKA STRANDHÄLL (S):
          </note>
          <note>
            Herr talman! Det behöver vi göra.
          </note>
          <note>
            Det här är en av de viktiga frågorna för alla oss politiker att
            hålla ögonen på framöver, så att vi hindrar den gruppen från att
            växa ytterligare.
          </note>
          <note>
            Vi ska ge unga människor med funktionshinder möjlighet att komma
            ut på arbetsmarknaden. Vi har alla ett ansvar för det.
          </note>
          <note>
            Kvaliteten på lärarutbildningen
          </note>
          <note type="speaker">
            Anf. 49 MARIA STOCKHAUS (M):
          </note>
          <note>
            Herr talman! M in fråga går till statsrådet Hellmark Knutsson.
          </note>
          <note>
            I regeringens budget står det att skickliga , engagerade lärare
            är nyckeln till förbättrade kunskapsresultat. Lärarutbildningen
            borde ju vara det som är nyckeln till att få fram skickliga lärare,
            men det förutsätter att lärarutbildningen håller en hög kvalitet.
          </note>
          <note>
            Alliansregeringen förändrade lärarutbildningen från grunden,
            men det finns fortfarande utmaningar med avhopp och kvalitet.
          </note>
          <note>
            Regeringen satsar på kvantitet och utökar platserna på lärarutbildningen.
            Men hur ser det ut med satsningar på kvalitet?
          </note>
          <note>
            Statsrådet har i en tidigare interpellationsdebatt sagt att regeringen
            kommer att fortsätta att satsa på att förbättra lärarutbildningen.
            Kan statsrådet berätta vilka satsningar som regeringen gör för
            att öka kvaliteten på lärarutbildningen?
          </note>
          <note type="speaker">
            Anf. 50 Statsrådet HELENE HELLMARK KNUTSSON (S):
          </note>
          <note>
            Herr talman! Tack, Maria Stockhaus, för denna fråga!
          </note>
          <note>
            Jag håller helt med om att vi behöver fortsätta att utveckla
            och stärka kvaliteten i lärarutbildningen. Vill vi ha lärare i
            toppklass måste vi också ha en lärarutbildning som är i absolut
            toppklass. Det var också mitt budskap när jag träffade samtliga
            högskole- och universitetsrektorer och deras ordförande i går
            på ett stort seminarium.
          </note>
          <note>
            Vi gör nu stora satsningar. Bland annat kommer vi att investera
            totalt nästan 900 miljoner kronor under den här mandatperioden
            för att höja p engen till de så kallade humsam utbildningarna,
            där just lärarutbildningen ingår, för mer lärarledd tid.
          </note>
          <note>
            Vi har också infört ett nytt kvalitetssäkringssystem som nu håller
            på att implementeras och där lärarutbildningen är den första som
            ska få försök med enskilda lärarutbildningar. Sedan ska det göras
            en stor nationell utvärdering.
          </note>
          <note>
            Som jag sa till riksdagsledamot Thomas Strand tidigare investerar
            vi nu också i forskarutbildning som ska leda till att det blir
            fler disputerade lärare på lärarutbildningen.
          </note>
          <note type="speaker">
            Anf. 51 MARIA STOCKHAUS (M):
          </note>
          <note>
            Herr talman! Tack, statsrådet, för svaret!
          </note>
          <note>
            Lärarstudenterna har i dag i genomsnitt åtta timmar lärarledd
            tid i veckan. Det är vällovligt att satsa på humsamutbildningarna
            i stort, men lärarutbildningen behöver särskilda satsningar om
            vi ska klara av de utmaningar som skolan står inför framöver.
          </note>
          <note>
            I vårt budgetförslag har vi lagt 300 miljoner för 2017 och fullt
            utbyggt 1,2 miljarder per år för att öka undervisningstiden med
            50 procent, specifikt på lärarutbildningen eftersom den har speciella
            utmaningar. Vi behöver höja kvaliteten radikalt för att man ska
            få till en förändring i svensk skola.
          </note>
          <note type="speaker">
            Anf. 52 Statsrådet HELENE HELLMARK KNUTSSON (S):
          </note>
          <note>
            Herr talman! Tack, Maria Stockhaus!
          </note>
          <note>
            Som sagt gäller era satsningar i huvudsak nästa mandatperiod.
            Vår satsning är 900 miljoner för den här mandatperioden. Det är
            det som kommer att bidra till att göra en skillnad.
          </note>
          <note>
            Försöket med övningsskolor pågår. Vi vill stärka samverkan mellan
            högskolorna och skolorna för att se till att kvaliteten kan stärkas
            också på den verksamhetsförlagda utbildningen. Det arbetet pågår
            i allra högsta grad, nu med regionala dialoger.
          </note>
          <note>
            Vårt mål är att ha den högsta kvaliteten på lärarutbildningarna.
          </note>
          <note>
            Åtgärder mot våld och segregation i storstäderna
          </note>
          <note type="speaker">
            Anf. 53 LAWEN REDAR (S):
          </note>
          <note>
            Herr talman! Min fråga är riktad till statsrådet Ibrahim Baylan.
          </note>
          <note>
            Under det senaste halvåret har fem personer mördats i stadsdelen
            där jag bor i nordvästra Stockholm. Majoriteten av skjutningarna
            har skett på öppen gata. På ett och ett halvt år har över 16 personer
            mördats.
          </note>
          <note>
            Det här är ett våld som nu böjar överskugga samtalen på fikarasterna,
            bland dem som engagerar sig i civilsamhället och framför allt
            bland dem som bor och arbetar i mitt bostadsområde. Medborgarna
            är genuint oroade över sina barns framtidsutsikter – en oro som
            vi alla måste ta på stort allvar.
          </note>
          <note>
            Min fråga är därför vad samordningsministern avser att fokusera
            på i arbetet för att stävja segregationen i storstäderna och vilka
            åtgärder som han avser att vidta.
          </note>
          <note type="speaker">
            Anf. 54 Statsrådet IBRAHIM BAYLAN (S):
          </note>
          <note>
            Herr talman! Tack, Lawen Redar, för en väldigt angelägen fråga!
          </note>
          <note>
            Det finns inga genvägar. På kort sikt måste vi stärka polisen
            och se till att rättsvårdande myndigheter får de resurser och
            verktyg som de behöver för att ta sig an den här typen av grov
            kriminalitet. Våld får aldrig vara acceptabelt bara därför att
            det huvudsakligen drabbar brottslingar. Det måste vara nolltolerans
            mot den här typen av grov brottslighet.
          </note>
          <note>
            Det är bra att stärka polisen, det är bra att skärpa straff och
            andra verktyg. Men det räcker inte för att långsiktigt vända utvecklingen.
            Därutöver behöver skolarna stärkas. Vi behöver se till att föräldrar
            har ett arbete att gå till. Vi måste se till att det civila samhället
            är närvarande och att samhällsservicen är bättre så att människor
            känner sig som en del av samhället och deltar i arbetet för att
            vända utvecklingen. Det måste göras gemensamt nationellt och lokalt
            och med de människor som bor i dessa områden.
          </note>
          <note type="speaker">
            Anf. 55 LAWEN REDAR (S):
          </note>
          <note>
            Herr talman! Det svar som jag här får av samordningsministern
            känns betryggande. Det är ett svar som jag kommer att ta med till
            medborgarna där jag bor.
          </note>
          <note>
            Liksom samordningsministern tror också jag att vi är nödgade
            att vidta åtgärder som innebär att man får bort vapen i händerna
            på ungdomar. Skolresultaten måste vända , och det måste vara prioritera
            t med vår politik. Vi måste få fler unga i arbete, stärka närin
            gslivet i lokalsamhället och framför allt arbeta för den samhällstrygghet
            som alla medborgare ska ha rätt till.
          </note>
          <note type="speaker">
            Anf. 56 Statsrådet IBRAHIM BAYLAN (S):
          </note>
          <note>
            Herr talman! Tack, ledamoten!
          </note>
          <note>
            Det finns inga enkla lösningar på detta. Det är viktigt att ha
            med sig. Här krävs det att vi prioriterar om resurserna från att
            sänka skatter varje år till att börja investera i samhällsbygget
            för att se till att polis och rättsväsen har de resurser som de
            behöver. Där vidtar vi nu rejäla åtgärder i den budget som vi
            lägger fram för riksdagen. Vi måste steg för steg se till att
            vända på utvecklingen.
          </note>
          <note>
            Jag är exempelvis väldig angelägen om att vi ska vända på utveckling
            ­ en i dessa skolor. I grund och botten går det inte att bygga
            ett jämlikt sam ­ hälle om inte skolan blir mer jämlik.
          </note>
          <note>
            Småskalig vattenkraft
          </note>
          <note type="speaker">
            Anf. 57 ANNIKA QARLSSON (C):
          </note>
          <note>
            Herr talman! Min fråga gäller småskalig vattenkraft och riktar
            sig till miljöminister Karolina Skog.
          </note>
          <note>
            Runt om i landet finns det ca 7 000 vattenkraftverk som drivs
            av små enheter – det är inga stora bolag som Vattenfall som äger
            dessa.
          </note>
          <note>
            Under ett par års tid har länsstyrelserna utövat tillsyn på ett
            sätt som upplevs som rättsosäkert och ibland med lite slumpvis
            urval. Dessa processer har gjort att trycket har varit stort på
            att de regler som finns måste ses över. Där länsstyrelsen har
            krävt ny prövning finns det andra röster som säger att det är
            en omprövning som vore rimlig.
          </note>
          <note>
            Jag har haft debatter tidigare med din företrädare, miljöminister
            Åsa Romson, och vi har inte varit riktigt överens.
          </note>
          <note>
            Därför är det mycket glädjande med en energiöverenskommelse som
            tydligt slår fast vattenkraftens stora betydelse för omställningen
            till ett hållbart system. Det är också särskilt positivt att det
            så tydligt uttrycks att reglerna för tillståndsprövning ska ses
            över, men arbetet behöver gå framåt.
          </note>
          <note type="speaker">
            Anf. 58 Miljöminister KAROLINA SKOG (MP):
          </note>
          <note>
            Herr talman! Tack, Annika Qarlsson!
          </note>
          <note>
            Självklart delar jag din glädje över att dessa frågor ingick
            i energiöverenskommelsen , som är en stabil och viktig överenskommelse
            mellan partierna och som ska genomföras i alla sina delar. Regeringen
            har redan tagit några steg i det arbetet genom den budgetproposition
            som vi har presenterat.
          </note>
          <note>
            Energiöverenskommelsen kommer att skapa förutsättningar för vattenkraften
            så att man vet vad som gäller över tid.
          </note>
          <note type="speaker">
            Anf. 59 ANNIKA QARLSSON (C):
          </note>
          <note>
            Herr talman! Bekymret är ju att det finns en massa människor
            som just nu verkar under dessa förutsättningar. De är redan inne
            i processen och får följa de regler som majoriteten här i riksdagen
            inte längre ställer sig bakom med tanke på de tillkännagivanden
            som har gjorts.
          </note>
          <note>
            Det är en bra orsak till att det hela fördröjs, men fördröjningen
            är samtidigt ett bekymmer. Någonstans är det många som kommer
            att ge upp, och risken är att medan gräset gror så dör kon.
          </note>
          <note>
            Vad är ministern beredd att göra redan här och nu för att säkerställa
            att dessa ägare inte hamnar i trubbel?
          </note>
          <note type="speaker">
            Anf. 60 Miljöminister KAROLINA SKOG (MP):
          </note>
          <note>
            Herr talman! Jag räknar med att jag har riksdagens stöd för att
            prioritera arbetet med att genomföra energiöverenskommelsen. Det
            visar också att vi tar den på allvar. Det vore ett märkligt förfarande
            om vi samtidigt vidtog åtgärder som berör exakt samma frågor.
          </note>
          <note>
            Nu måste vi göra saker i rätt ordning och säkra att de som driver
            vattenkraft får stabila villkor.
          </note>
          <note>
            Ökad jämställdhet i energisektorn
          </note>
          <note type="speaker">
            Anf. 61 HANNA WESTERÉN (S):
          </note>
          <note>
            Herr talman! Min fråga går till statsrådet Ibrahim Baylan .
          </note>
          <note>
            Frågor som rör energi och klimat har inverkan, inte bara på v
            årt samhälle i stort utan även på den enskilda individen. Undersökningar
            har visat att attityden till olika energislag skiljer sig mellan
            kvinnor och män. Kvinnor oroas i större utsträckning över klimatförändringen
            och dess konsekvenser. Dock är kvinnor dåligt representerade i
            energisektorn.
          </note>
          <note>
            Därför undrar jag om regeringen har för avsikt att vidta åtgärder
            för ökad jämställdhet i energisektorn.
          </note>
          <note type="speaker">
            Anf. 62 Statsrådet IBRAHIM BAYLAN (S):
          </note>
          <note>
            Herr talman! Tack, Hanna Westerén, för en angelägen fråga! Jag
            tror att det i grund och botten handlar om energisektorns potential
            och överlevnad. Sektorn har traditionellt sett varit väldigt mansdominerad.
            Det märkte jag direkt när jag blev utnämnd till energiminister.
          </note>
          <note>
            Med tanke på den utveckling vi har i dag, då vi vet att det i
            vissa sektorer råder arbetskraftsbrist och kompetensbrist, är
            det farligt om man bara vänder sig till en del av befolkningen.
            Det är alltså inte bara en rättvisefråga utan också en kompetens-
            och utvecklingsfråga.
          </note>
          <note>
            Ända från det att regeringen tillträdde som feministisk regering
            har den tagit initiativ till såväl samtal som seminarier och också
            lagt förslag som har handlat om att synliggöra hur detta ser ut.
            Jag är väldigt glad över att det finns ett engagemang från sektorn
            och att man där ser att detta i grund och botten är en strategisk
            utvecklingsfråga. Jag har påbörjat detta arbete och ser fram emot
            att fortsätta med det.
          </note>
          <note type="speaker">
            Anf. 63 HANNA WESTERÉN (S):
          </note>
          <note>
            Herr talman! Tack, statsrådet, för svaret! Detta klargörande
            är glädjande liksom även den tydliga medvetenheten om hur bekymmersamt
            det är.
          </note>
          <note>
            Jag tror precis som statsrådet att detta är en strategisk utvecklingsfråga.
            Därför vill jag såklart lyfta blicken ännu lite till och fråga
            hur regeringen ser att frågan om en jämställd energisektor skulle
            kunna drivas också på en internationell nivå.
          </note>
          <note type="speaker">
            Anf. 64 Statsrådet IBRAHIM BAYLAN (S):
          </note>
          <note>
            Herr talman! Vi tycker kanske att situationen inte är tillräckligt
            bra i Sverige, men man kan väl säga att den inte är särskilt mycket
            bättre internationellt. Det är klart att vi lyfter upp även detta.
          </note>
          <note>
            Sverige är del av ett jämställdhetsnätverk inom det internationella
            energisammanhanget just för att stärka jämställdhetsarbetet även
            där, och egentligen av samma skäl. I dag är två tredjedelar av
            alla som lämnar våra högskolor med examen kvinnor. Då kan en sektor
            inte bara, eller huvudsakligen, rikta in sig på återstående tredjedel,
            eftersom man i så fall riskerar att tappa värdefull kompetens.
            Då utvecklas man inte.
          </note>
          <note>
            Supermiljöbilspremien
          </note>
          <note type="speaker">
            Anf. 65 ROLAND GUSTBÉE (M):
          </note>
          <note>
            Herr talman! Min fråga går till miljöminister Karolina Skog.
            I reger ­ ingens budgetproposition anslås 700 miljoner till supermiljöbilspremien.
            Det är en ganska rejäl höjning i förhållande till budgeterat belopp
            2016.
          </note>
          <note>
            Supermiljöbilspremien infördes av alliansregeringen 2012, och
            den har varit framgångsrik. Men premien per bil har gått ned under
            senare år. Under 2016 har premien hittills, fram till i förrgår,
            beviljats för 7 994 bilar, men bara 216 miljoner av det totala
            anslaget har gått åt.
          </note>
          <note>
            Vilka åtgärder avser statsrådet att vidta för att regeringens
            ambition för 2016 ska gå i uppfyllelse, och hur många bilar räknar
            statsrådet med kommer att premieras under 2017?
          </note>
          <note type="speaker">
            Anf. 66 Miljöminister KAROLINA SKOG (MP):
          </note>
          <note>
            Herr talman! Tack för frågan, även om den gör mig något förbryllad!
            Jag uppfattar att ledamotens oro är att den reform som alliansregeringen
            lanserade håller på att bli för dyr, vilket jag instämmer i.
          </note>
          <note>
            Att bara subventionera nybilsköp rakt av för dem som gör miljöbra
            saker är ett dyrt sätt. Därför utreder vi en helt annan modell
            som inte belastar statsfinanserna alls på samma sätt.
          </note>
          <note>
            Men att få vår del av reformen på plats har visat sig ta något
            längre tid än planerat. Därför måste vi se till att nybilsköparna
            inte hamnar mellan stolarna utan att det hela tiden kommer att
            finnas någon form av stöd. Av detta skäl förlänger vi den förra
            regeringens reform. Den är baserad på prognoser över nybilsförsäljning,
            och detta ligger till grund för den summa vi budgeterar.
          </note>
          <note type="speaker">
            Anf. 67 ROLAND GUSTBÉE (M):
          </note>
          <note>
            Herr talman! Nej, min oro beror inte på att det är för dyrt,
            utan min oro är att regeringen anslår pengar som har väldigt liten
            sannolikhet att gå åt såvida regeringen inte avser att stimulera
            dessa supermiljöbilar. Det handlar alltså bara om symbolpolitik
            att anslå så mycket pengar om man inte tror att mer än hälften
            kommer att gå åt.
          </note>
          <note type="speaker">
            Anf. 68 Miljöminister KAROLINA SKOG (MP):
          </note>
          <note>
            Herr talman! Den förra regeringen gjorde ett antal subventioner
            till olika delar av samhället – både till solceller och till miljöbilar
            – men man hade en dålig vana att underfinansiera stödet. Vi ser
            en ganska liten risk med att ta i för mycket. Det enda som händer
            är att det blir pengar över.
          </note>
          <note>
            Det är dock så att nybilsförsäljningen i Sverige går upp, och
            då är det relevant att höja den tillgängliga summan så att ingen
            som tar steget riskerar att bli utan.
          </note>
          <note>
            Miljöbudgetens effekter på sysselsättningen
          </note>
          <note type="speaker">
            Anf. 69 JOHAN BÜSER (S):
          </note>
          <note>
            Herr talman! Min fråga går till miljöminister Karolina Skog.
            Regeringen har nu lagt en historisk miljöbudget, och vi har en
            regering som på allvar vill nå miljömålen. Det kan jämföras med
            den tidigare statsministern som under sina åtta regeringsförklaringar
            inte ens tog ordet ”miljömål” i sin mun.
          </note>
          <note>
            Som socialdemokrat är jag särskilt glad över att det finns en
            koppling i budgetpropositionen som visar att arbetet med att nå
            miljömålen också är ett arbete för fler jobb, ökad tillväxt och
            mer innovationer.
          </note>
          <note>
            Förutom förbättringar för biologisk mångfald och för tillgänglighet
            för medborgarna har förstärkningar av anslaget för värdefull natur
            redan gett många jobb, inte minst på landsbygden. Därför vill
            jag fråga miljöministern vilka effekter hon ser på sysselsättningen
            med anledning av dessa satsningar.
          </note>
          <note type="speaker">
            Anf. 70 Miljöminister KAROLINA SKOG (MP):
          </note>
          <note>
            Herr talman! Tack, Johan Büser, för en viktig fråga! Naturskydd
            och jobbskapande går hand i hand. Det är viktigt att komma ihåg,
            eftersom det vid många tillfällen har framställts som att det
            vore en motsättning. Regeringen har en mycket hög ambitionsnivå
            vad gäller skydd och skötsel av värdefull natur.
          </note>
          <note>
            Medel tillförs också till det rörliga friluftslivet. På så vis
            anlitas många lokala entreprenörer och konsulter, vilket skapar
            sysselsättning över hela landet. Anslaget till värdefull natur
            gav under 2015 drygt 1 100 direkta årsarbetstillfällen och indirekt
            ytterligare 200. Det kallar jag en succé.
          </note>
          <note>
            Vi går också vidare och tillför för nästa år medel till Naturvårdsverket,
            så att man där kan ta en samordnande roll för att kunna förstärka
            dessa effekter ytterligare framöver.
          </note>
          <note type="speaker">
            Anf. 71 JOHAN BÜSER (S):
          </note>
          <note>
            Herr talman! Tack, miljöministern, för svaret! Jag har också
            noterat att Naturvårdsverket har fått mer pengar för samordningen
            av gröna jobb. Jag undrar om även detta är insatser som förutom
            sysselsättningseffekterna kan förstärka miljömålsarbetet i dess
            helhet.
          </note>
          <note type="speaker">
            Anf. 72 Miljöminister KAROLINA SKOG (MP):
          </note>
          <note>
            Herr talman! Naturvårdsverkets samordnande roll för arbetet med
            att skapa gröna jobb och fler jobb med låga kvalifikationskrav
            förstärker också naturvårdsarbetet. Det skapar en acceptans och
            ett engagemang lokalt över hela landet för dessa insatser när
            man tydliggör vilka effekter det får på näringsliv och möjligheten
            att skapa nya jobb. Bland annat ser vi en enorm tillväxt inom
            ekoturismbranschen i Sverige, vilket är otroligt glädjande.
          </note>
          <note type="speaker">
            Anf. 73 ANDRE VICE TALMANNEN:
          </note>
          <note>
            Det finns inga ytterligare anmälda frågeställare. Därmed är dagens
            frågestund avslutad. Jag vill tacka statsråden och de deltagande
            ledamöterna.
          </note>
          <note>
            Ajournering
          </note>
          <note>
            Kammaren beslutade kl. 14.58 på förslag av andre vice talmannen
            att ajournera förhandlingarna till kl. 15.15, då statsminister
            Stefan Löfven (S) skulle lämna en återrapport från Europeiska
            rådets extrainsatta möte den 16 september.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 15.15.
          </note>
          <note>
            § 2 Återrapportering från Europeiska rådets möte
          </note>
          <note type="speaker">
            Anf. 74 Statsminister STEFAN LÖFVEN (S):
          </note>
          <note>
            Herr talman! Förra fredagen möttes stats- och regeringscheferna
            för 27 av EU:s medlemsländer informellt i Bratislava för att diskutera
            unionens framtidsfrågor. Storbritannien deltog alltså inte i detta
            möte.
          </note>
          <note>
            På mötet konstaterades det att EU är absolut nödvändigt för oss
            – vi behöver vårt samarbete. Det fanns en tydlig vilja att söka
            enighet och hålla ihop unionen. Det fanns också i stora drag en
            samsyn på vilka stora frågor vi har att hantera framöver. Ett
            flertal av ledarna ansåg att det fortsatta arbetet framför allt
            bör fokusera på tre områden.
          </note>
          <note>
            Det första är jobb och tillväxt. EU behöver fortsätta utveckla
            den inre marknaden för att kunna uppnå högre välstånd. Vi behöver
            öppna och konkurrenskraftiga ekonomier, och det förutsätter fler
            frihandelsavtal och en fördjupad inre marknad. Men det förutsätter
            också goda arbetsvillkor. Flera ledare, däribland jag, betonade
            vikten av att unionens ekonomiska politik blir mer rättvis och
            att den sociala dimensionen stärks. Det är genom att vi både får
            ned arbetslösheten och skapar en mer rättvis marknad som våra
            samhällen utvecklas och växer.
          </note>
          <note>
            Det andra området är migration. Trots att migrationsströmmarna
            till EU minskat fanns det en medvetenhet om att EU behöver fortsätta
            utveckla sin politik på det här området. Det rådde även enighet
            om att ha en väl fungerande yttre gräns. I mitt inlägg gav jag
            stöd för ett väl fungerande gränssamarbete och fortsatt fokus
            på ett ökat samarbete med tredjeländer. Men jag tog framför allt
            upp att en hållbar migrationspolitik förutsätter ett gemensamt
            fungerande asylsystem och att vi inte kan ducka för frågan bara
            för att den är svår.
          </note>
          <note>
            Det tredje området är säkerhet. Flera uttryckte önskemål om att
            EU borde stärka samarbetet kring den militära krishanteringen.
            Det var någonting som även jag framförde. Sverige är positivt
            till ett EU som stärker sin krishanteringsförmåga både militärt
            och civilt. Det finns en klar förbättringspotential på det området.
            Jag var också tydlig med att Sverige inte kommer att stödja ett
            gemensamt försvar. Det var heller ingen på mötet som förespråkade
            det. Det fanns en enighet om att mer behöver göras i arbetet mot
            terrorismen. Där behöver vi framför allt förstärka samarbetet
            mellan medlemsstaterna.
          </note>
          <note>
            Utöver de här punkterna diskuterades vikten av att EU skyndsamt
            ratificerar Parisavtalet, och jag och flera andra betonade hur
            viktigt det är att vi fortsätter driva på för en ambitiös miljö-
            och klimatpolitik.
          </note>
          <note>
            Herr talman! Eftersom det här var ett informellt möte antogs
            inga slutsatser. Däremot enades stats- och regeringscheferna om
            en deklaration som betonar vikten av enighet och att skapa ett
            EU som medborgarna kan stödja och lita på.
          </note>
          <note>
            Europeiska rådets ordförande Tusk, det slovakiska ordförandeskapet
            och kommissionen listade därutöver ett antal utmaningar som unionen
            står inför samt åtgärder som de vill utveckla vidare. Med tanke
            på mötets informella karaktär var det viktigt för mig och flera
            av mina kollegor att göra distinktionen att det här var deras
            förslag och inget som Europeiska rådet fattade beslut om. Det
            blev också resultatet.
          </note>
          <note>
            Vi var dock alla överens om att mötet i Bratislava var ett startskott
            för en fortsatt diskussion om EU:s framtid, och det arbetet planeras
            pågå fram till firandet av Romfördraget i mars nästa år. För att
            skapa tillräckligt med tid för diskussioner planeras ett extra
            informellt toppmöte på Malta i början av nästa år, utöver de formella
            europeiska råd som redan har planerats.
          </note>
          <note>
            För regeringen är det viktigt att EU nu levererar i de frågor
            där människor förväntar sig leverans. Detta framförde jag också
            vid mötet, och jag var långt ifrån ensam om den hållningen. Jag
            ser därför fram emot fortsatta och regelbundna diskussioner om
            detta framöver.
          </note>
          <note type="speaker">
            Anf. 75 MARIE GRANLUND (S):
          </note>
          <note>
            Herr talman! Jag vill tacka statsministern för redogörelsen från
            det informella toppmötet i Bratislava. Det var viktigt att få
            till stånd ett möte med tanke på alla de utmaningar som EU står
            inför. Brexit är självklart en, men det rör sig också om många
            andra saker: euroländerna som diskuterar om man ska samarbeta
            ännu mer, flyktingkrisen, arbetslöshet – listan kan verkligen
            göras lång.
          </note>
          <note>
            Det görs väldigt många olika utspel nu. Ungern och Polen gör
            utspel om att man vill ha mer nationell politik. Andra länder
            i södra Europa vill samarbeta tajtare. Andra länder gör utspel
            om andra saker. Jag tror precis som statsministern säger att det
            är viktigt att ha is i magen nu, försöka koncentrera sig på de
            absolut viktigaste frågorna och förverkliga det som vi faktiskt
            redan har beslutat.
          </note>
          <note>
            Jobb och tillväxt är en sådan sak, att stärka den inre marknaden
            och öka handeln. Migration är en annan, och där har det faktiskt
            fattats beslut om att vi ska ha en rättvis fördelning i Europa.
            Allt annat vore enormt tragiskt. EU måste leva upp till sina grundläggande
            värderingar om ett solidariskt Europa. Miljö och klimat är en
            annan fråga, men vi har också självklart de sociala frågorna,
            som på olika sätt måste få genomsyra diskussionerna. Vi vet ju
            hur många människor som har farit så otroligt illa efter finanskrisen.
            Om EU ska kunna ha trovärdighet framöver måste de frågorna lyftas
            och sedan självklart förverkligas på den nationella nivån.
          </note>
          <note>
            Jag skulle vilja fråga statsministern hur han upplever diskussionerna.
            Tror statsministern att det kan bli lite lugn och ro och ordning
            i ledet så att man verkligen kan börja ta tag i de frågor som
            vi redan har beslutat om och som är de viktigaste i den europeiska
            unionen?
          </note>
          <note type="speaker">
            Anf. 76 Statsminister STEFAN LÖFVEN (S):
          </note>
          <note>
            Herr talman! Det finns en djup insikt om behovet av detta samarbete,
            som jag inled ningsvis sa i min återrapport. Det är ingen tvekan
            om det. Därför kommer processen fram till mars nästa år att vara
            väldigt viktig för att kunna få både fokuseringen och på några
            områden kanske också fördjupningar och tydliggöra vad som är uppdraget
            framöver.
          </note>
          <note>
            Samtidigt ska vi vara ärliga och säga att det uppenbarligen finns
            några frågor där vi kommer att ha ganska svåra diskussioner. En
            sådan är migrationsfrågan och asylpolitiken. Den förestående folkomröstningen
            i Ungern kommer inte att underlätta en fortsatt diskussion, och
            flera länder kommer att ha svårt att ta den diskussionen, som
            är helt nödvändig. Där finns en tydlig huvudstrategi, och det
            är att se till att alla länder på något sätt tar ett ansvar. Annars
            kommer detta att bli jättesvårt.
          </note>
          <note>
            Jag tror att vi också får vara beredda att diskutera vad som
            händer om inte alla medlemsländer tar sitt ansvar och följer fattade
            beslut. Om vi har en ordning i Europeiska unionen där det är okej
            att inte följa fattade beslut är vi på ett sluttande plan. Den
            diskussionen kommer nog upp. Jag vill vara ärlig och säga att
            det finns en samsyn kring behovet av detta men även några väldigt
            svåra frågor som vi kommer att få slita med framöver.
          </note>
          <note>
            Men i grund och botten går vi in med en pragmatisk hållning.
            Vi ska försöka hitta lösningar, för EU-samarbetet är så viktigt
            för Sverige. Det är ändå det som är grundtonen och betydelsen
            av detta – samsynen om att förstärka samarbetet.
          </note>
          <note type="speaker">
            Anf. 77 MARIE GRANLUND (S):
          </note>
          <note>
            Herr talman! Tack, statsministern, för svaret! I går gästade
            kommis ­ sionär Cecilia Malmström riksdagen, och vi hade möjlighet
            att lyssna på henne. Hon redogjorde för ungefär samma bild som
            statsministern – det ganska komplicerade läget och självklart
            vikten av det europeiska samarbetet. Hon betonade oerhört starkt
            de olika nationalstaternas ansvar för att vi nu ska kunna hålla
            ihop unionen, och det är klart att detta är en stor utmaning.
            Man har olika värderingar och tycker på olika sätt. Men det borde
            inte vara omöjligt att ändå gå framåt.
          </note>
          <note>
            Migrationen är en fråga som man inte bara kan tänka bort. Den
            finns där, och den löser sig inte av sig själv. Här måste EU verkligen
            ta krafttag, så det är helt enkelt bara att hålla ut.
          </note>
          <note type="speaker">
            Anf. 78 Statsminister STEFAN LÖFVEN (S):
          </note>
          <note>
            Herr talman! Jag delar den uppfattningen, och inte minst Cecilia
            Malmström själv känner ju till diskussionerna om handelsfrågorna.
            Det är oerhört viktigt för oss att vi får till handelsavtalet
            och exempelvis kan ratificera CETA-avtalet, men även där är det
            som verkar självklart för oss inte självklart överallt. Det är
            väl ett bevis för att det finns en väldig skepsis hos många medborgare
            i många länder om just detta med marknad och frihandel. Vi kommer
            inte att kunna utvecklas så som vi vill om vi inte klarar den
            delen, men det sätter också fingret på att EU måste vara mer socialt
            inriktat och visa medborgarna att det även i en ekonomi som utvecklas
            och där handeln måste öka finns en trygghet och en väg framåt.
            Jag tror att det är viktigt nu framöver.
          </note>
          <note>
            Anf. 79 ULRIKA KARLSSON i Uppsala (M):
          </note>
          <note>
            Herr talman! Jag vill börja med att tacka statsministern för
            redogörelsen. Utmaningarna för Europa är många och stora. Att
            möta de utmaningar som Europa i dag står inför ställer stora krav
            på ledarskapet. Hur samarbetar vi bäst inom unionen för att skapa
            framtidstro? Alla vi medborgare måste se resultat: att fattade
            beslut faktiskt gör skillnad. Därför välkomnar jag att statsministern
            och hans kollegor kom överens om att man ska uppfylla löften –
            att man ska stärka mekanismen för genomförandet av fattade beslut.
          </note>
          <note>
            Migrationsfrågan är nog det tydligaste exemplet på att fattade
            beslut inte har efterlevts. Här har vi från Moderaterna efterfrågat
            verktyg för att beslut ska implementeras bättre. Vi har lyft fram
            vikten av att använda budgeten som piska och morot. Det ska löna
            sig att göra rätt och straffa sig att göra fel, något som statsministern
            inte har velat driva inom unionen.
          </note>
          <note>
            Givet att statsministern nu deltog i beslutet om att stärka implementeringen
            blir, herr talman, min första fråga till statsministern om han
            har omvärderat sitt ställningstagande vad gäller att driva budgetfrågan
            som medel för bättre implementering av fattade beslut.
          </note>
          <note>
            Vidare tror vi moderater att det är viktigt att vi inte i detta
            läge blir besatta av nya och fler institutioner och formfrågor.
            Det är ju ingen mening att bygga nya våningar på ett bygge när
            grunden visar sprickor. Alla beslut som behöver tas för att hantera
            framtidens utmaningar och skapa ett bättre Europa finns redan
            på plats. Vi har redan ramarna i dag. Vi behöver inte nya institutioner
            eller nya fonder. EU behöver ingen finansminister. Vi har redan
            en; den heter stabilitets- och tillväxtpakten.
          </note>
          <note>
            Vi är mycket bekymrade över att kommissionen nu vill se en mer
            flexibel tolkning av de finanspolitiska reglerna. Så min andra
            fråga, herr talman, är: Vad tycker Sverige och de andra medlemsländerna
            om de mer flexibla tolkningarna av de finanspolitiska reglerna?
          </note>
          <note type="speaker">
            Anf. 80 Statsminister STEFAN LÖFVEN (S):
          </note>
          <note>
            Herr talman! Vi menar att det är viktigt att ha en stram finanspolitisk
            hållning och stå upp för ordning och reda i de offentliga finanserna.
            Det gäller också på EU-nivå, och det är helt avgörande.
          </note>
          <note>
            Vad gäller hur man kan använda budgeten tror jag att alla vet
            att det inte finns något regelverk som gör det möjligt att straffa
            någon i budgethänseende för att man inte har följt fattade beslut.
            Det medger inte regelverket, och då är det kanske lite konstlat
            att driva en sådan fråga.
          </note>
          <note>
            Däremot är det pragmatiskt – vi måste driva frågan hur ett sådant
            regelverk ska kunna se ut. Det är en viktig diskussion. Vi kan
            inte ha en ordning där vi över tid tillåter några att inte följa
            fattade beslut eller att obstruera. Den diskussionen är legitim.
            I dag finns dock inget sådant regelverk. Det finns inga sådana
            möjligheter. Det måste vi förhålla oss till.
          </note>
          <note>
            Detta är vår hållning. Det finns flera medlemsstater som nu börjar
            tala om att vi måste se över vilka verktyg vi kan använda, inte
            minst för att se till att vi får en gemensam asylpolitik.
          </note>
          <note>
            Jag delar i övrigt uppfattningen att vi inte behöver många nya
            institu ­ tioner. Huvudlinjen måste nu vara att leverera på det
            som är uppdraget och det som redan är beslutat: färre löften och
            mer resultat.
          </note>
          <note>
            Anf. 81 ULRIKA KARLSSON i Uppsala (M):
          </note>
          <note>
            Herr talman! Jag välkomnar verkligen det statsministern säger
            om ordning och reda i budgeten, såväl nationellt som inom EU.
            Jag noterar också att statsministern på mötet i Bratislava inte
            nådde framgång med den sociala pelaren; i stället adresserar Bratislavafärdplanen
            våra framtida lösningar på de här viktiga samhällsproblemen och
            utmaningarna. Resultatet är i stort gott, men jag saknar ändå
            en diskussion om reformagendan, avregleringar, budgetreformer,
            omprioriteringar och budgetrestriktivitet.
          </note>
          <note>
            Givet att vi nu tappar ett av de större icke-euroländerna i och
            med resultatet av folkomröstningen i Storbritannien undrar jag
            hur diskussionerna om budgetrestriktivitet gick och vilka allianser
            statsministern knöt för att bromsa och för att säkerställa att
            de svenska skattebetalarna inte får betala mer för det brittiska
            utträdet.
          </note>
          <note type="speaker">
            Anf. 82 Statsminister STEFAN LÖFVEN (S):
          </note>
          <note>
            Herr talman! Brexitförhandlingarna och vad som ska komma ut av
            dem diskuterades inte. Det var inte detta som stod på dagordningen,
            utan frågan var vilka framtidsfrågor vi ska fokusera på och hur
            vi ska ta oss an de gemensamma utmaningar vi står inför. Det fanns
            ingen diskussion om vare sig budgetrestriktivitet, avregleringar
            eller vad det nu var.
          </note>
          <note>
            Fokus låg på samling – att vi måste se till att samarbetet fungerar.
            Vilka frågor är det då som man ska fokusera på? Jo, det är dem
            som jag nämnde i min återrapport.
          </note>
          <note>
            Den sociala pelaren diskuterades inte i sig. Där finns det ett
            utkast som kommer att diskuteras under hösten. Sedan återkommer
            kommissionen med ett förslag på det området. Då får vi se hur
            det går. Men jag står fortfarande fast vid att om det är något
            som EU behöver så är det att visa människor att det också finns
            en social trygghet i en värld som ständigt förändras.
          </note>
          <note type="speaker">
            Anf. 83 PAVEL GAMOV (SD):
          </note>
          <note>
            Herr talman! Jag vill börja med att tacka statsministern för
            återrapporteringen från Europeiska rådets informella möte. Efter
            mötet i Bratislava blir det allt tydligare att EU som institution
            inte klarar av de prövningar som den utsätts för. Ett havererat
            gränsskydd och politiker utan verklighetsförankring har på kort
            tid raserat mycket av det som tidigare byggts upp.
          </note>
          <note>
            I Bratislavadeklarationen tar man bland annat upp att förra årets
            migrationsströmmar aldrig får upprepas. Ändå talar vissa i den
            svenska regeringen från både Socialdemokraterna och Miljöpartiet
            om att Sverige så snart som möjligt ska återgå till förra årets
            nivåer. Att deklarationen tar upp ett fördjupat samarbete när
            det gäller migranter ekar också tomt då flera medlemsstater öppet
            sagt att de inte kommer att delta i detta.
          </note>
          <note>
            Vidare är det problematiskt med talet om upprättande av ett EU-
            gemensamt gränsbevakningsväsen eftersom detta ska vara en fråga
            för respektive medlemsstat.
          </note>
          <note>
            Jag vill därför fråga statsministern följande: Hur ställer sig
            statsministern till en återgång till förra årets invandringsvolymer,
            något som vissa i statsministerns eget parti och regering förespråkar
            men som Bratislavamötet avvisar? Jag vill även fråga hur statsministern
            ser att Schengensamarbetet ska fungera när exempelvis Italien
            skickar tusentals och åter tusentals personer norrut för att lämpa
            över problemet på andra medlemsstater.
          </note>
          <note>
            Avslutningsvis undrar jag också hur de svenska gränskontrollerna
            kommer att upprätthållas efter den 12 november, när de ska upphöra.
            Hur kommer den svenska regeringen att tillse att vi kommer att
            ha ett fullgott gränsskydd i Sverige även efter detta datum?
          </note>
          <note type="speaker">
            Anf. 84 Statsminister STEFAN LÖFVEN (S):
          </note>
          <note>
            Herr talman! Det svenska gränsskyddet var inte uppe på dagordningen.
            Vi talade om vilka utmaningar EU står inför. Det är lite märkligt
            att då få höra å ena sidan kritik mot att gränsskyddet inte fungerar
            och å andra sidan kritik mot att vi försöker förstärka gränsskyddet.
          </note>
          <note>
            Vi har ett Schengensamarbete som innebär att vi måste klara av
            de yttre gränserna. Vi måste förstärka det samarbetet och se till
            att det fungerar. Det är den första förutsättningen för att ha
            en ordnad migrationspolitik.
          </note>
          <note>
            Jag tycker att det är helt korrekt att vi diskuterar det yttre
            gränsskyddet och ser till att förbättra det. Sedan ska det kompletteras
            med en gemensam asylpolitik där alla medlemsstater tar sitt ansvar.
            Jag inser mycket väl att det är en komplex och svår fråga. Det
            är några som inte vill att vi ska ha det så, men vi måste fortsätta
            diskutera. Kommissionens förslag ligger på bordet. Vi ska ta ställning
            till det. Vi menar att det är viktigt att vi driver på för en
            sådan gemensam politik.
          </note>
          <note type="speaker">
            Anf. 85 PAVEL GAMOV (SD):
          </note>
          <note>
            Herr talman! Jag vill tacka statsministern för svaret på mina
            frågor, även om jag inte upplever att de t var mycket till svar.
            Anledningen till att jag frågar om det svenska gränsskyddet är
            just att vi efter den 12 november inte längre kommer att ha dessa
            gränskontroller i Sverige. Därmed kommer vi inte heller att kunna
            leva upp till det som statsministern och de andra 26 stats- och
            regeringscheferna kom överens om på Bratislavamötet.
          </note>
          <note>
            I deklarationen står det i klartext att de nivåer vi hade till
            EU och Sverige aldrig någonsin får upprepas. Samtidigt finns det
            flera statsråd och en uppsjö av kommunala företrädare i Socialdemokraterna
            och Miljöpartiet, de två regeringspartierna, som vill ha en återgång
            till dessa nivåer. Detta går inte ihop. Där blir statsministern
            svaret skyldig: Hur går den konkreta regeringspolitiken ihop med
            det som man kom överens om vid Bratislavamötet? Hur kan man å
            ena sidan vilja ha tillbaka nivåerna och å andra sidan i EU-sammanhang
            stödja att man aldrig ska få en liknande situation igen?
          </note>
          <note type="speaker">
            Anf. 86 Statsminister STEFAN LÖFVEN (S):
          </note>
          <note>
            Herr talman! Vi ska inte tillbaka till en sådan situation. Det
            pågår som sagt diskussioner i EU-sammanhang om hur de nya reglerna
            ska se ut. Det kommer att påverka oss också. Vi vet ännu inte
            hur reglerna kommer att se ut, men vi kommer att få förhålla oss
            till dem.
          </note>
          <note>
            Internationellt pågår en diskussion där nu UNHCR har ett mandat
            att se över hur flykting- och migrationspolitiken ska se ut på
            global nivå. Vi vet heller inte utkomsten av det. Troligtvis kommer
            man fram med ett förslag om kanske två år. Det kommer också att
            påverka oss, och vi får förhålla oss till det.
          </note>
          <note>
            Vi ska inte tillbaka till en situation där vi inte har kontroll.
            Men exakt hur det hela ska se ut i framtiden måste vi ta ställning
            till med beaktande av vad som sker i vår omvärld.
          </note>
          <note type="speaker">
            Anf. 87 ÅSA ROMSON (MP):
          </note>
          <note>
            Herr talman! Även jag vill tacka statsministern för återrapporten
            från det informella toppmötet och klargörandet av de frågor som
            var uppe vid mötet. Jag förstår att statsministern efter det också
            har diskuterat migra ­ tionsfrågorna i ett vidare och globalt
            sammanhang. I grund och botten handlar det om hur man minskar
            människors behov av att fly och dessutom säkerställer att vi har
            ett asylsystem som även Europa kan hantera.
          </note>
          <note>
            Som statsministern sa förordar Sverige ett hållbart gemensamt
            asylsystem. Jag vet att Sverige i de frågorna också tidigare har
            framhållit att grunden i ett asylsystem är att man måste göra
            det möjligt för människor att söka asyl. Tragiken när det gäller
            flyktvägarna till Europa har i mycket handlat om avsaknaden av
            legala vägar.
          </note>
          <note>
            Jag är glad över att det kom många beslut från många regeringschefer
            i New York om att öka kvotflyktingantalet, men jag vill gärna
            höra om statsministern har något mer att tillägga när det gäller
            hur den globala diskussionen kan få inflytande också på den europeiska.
            Det är ju inte lätt att hitta en väg framåt i ett europeiskt sammanhang.
          </note>
          <note type="speaker">
            Anf. 88 Statsminister STEFAN LÖFVEN (S):
          </note>
          <note>
            Herr talman! Jag instämmer mycket i att vi måste se helheten
            här. Vår huvuduppgift är egentligen att se till att människor
            över huvud taget inte behöver fly och göra de vansinnigt farliga
            resorna över Medelhavet. Därför pågår samtal med tredjeländer.
            Hur kan EU hjälpa till i de länderna men också i närområdena?
            Här kommer det att finnas ett antal olika perspektiv som avgör.
            Det är klimatfrågan – det är torka, och det kan vara översvämningar,
            naturligtvis. Men det är också rena krig. Det är terror och allt
            detta. Där har EU en större roll att spela, och där pågår nu,
            som sagt var, diskussioner med tredjeländer.
          </note>
          <note>
            Sedan är det frågan om asylpolitiken i det globala kommer att
            påverka EU. Ja, jag tror det. Jag kan inte säga det säkert. Men
            om UNHCR lägger fram förslag som accepte ras i Förenta n ationerna
            och som innebär ett behov av förändring på EU-nivå menar jag att
            vi får lov att acceptera det. Det är viktigt att vi får till globala
            regler. Jag är oerhört glad över att vi har f ått till en sådan
            diskussion nu. D et är en global kris, och det innebär att det
            är ett globalt ansvar.
          </note>
          <note>
            Nu an togs också en New York-deklaration. Det handlar bland annat
            om grundläggande åsikter om flyktingpolitiken. Och det finns nu
            ett uppdrag till UNHCR att återkomma med förslag till hur det
            kan komma att se ut. Då får vi förhålla oss till det sedan.
          </note>
          <note type="speaker">
            Anf. 89 ÅSA ROMSON (MP):
          </note>
          <note>
            Herr talman! Tack för svaret på den väldigt ömmande frågan! Statsministern
            nämnde i föredragningen och nu i svaret påverkan från miljö- och
            klimatfrågorna. Det här är ett angeläget och väldigt viktigt samarbetsområde
            för EU-länderna.
          </note>
          <note>
            Jag kan i det sammanhanget notera att samtidigt som vi har diskussio
            ­ nen om att ett EU-land, Storbritannien, har valt att lämna unionen
            finns det fortfarande en räcka länder som vill ha inträde. Bosnien
            är ett land som i dagarna tog ett steg närmare medlemskapsförhandlingar.
            Man kan se på vad en grundläggande miljö- och klimatlagstiftning
            från EU:s sida betyder i ett land som Bosnien, som håller på att
            bygga upp en administration, en institutionalisering, och vad
            det betyder för den miljönytta i Bosnien och Medelhavsregionen
            som det innebär. Då tror jag faktiskt att vi efter hand ser att
            det europeiska samarbetet har många nyttoaspekter att jobba med
            och kan leverera väldigt mycket god välfärd, som rent vatten och
            ren luft, till sina medborgare.
          </note>
          <note type="speaker">
            Anf. 90 Statsminister STEFAN LÖFVEN (S):
          </note>
          <note>
            Herr talman! Ja, det är viktigt. Det är bra att just klimat-
            och miljöfrågan är en av fokusfrågorna, som nämndes i Bratislava.
            Där kan vi nämligen göra skillnad på riktigt. Vi är överens om
            att försöka hantera ratificeringsprocessen på ett sådant sätt
            att vi kan komma till COP 22 med ett ratificerat avtal. Detta
            är väldigt komplicerat. Regeringen har i dag fattat beslut om
            att lägga fram ett förslag för riksdagen om ett godkännande av
            detta. Men alla medlemsstater ska fatta sina beslut. EU ska fatta
            sina beslut. Men vi försöker få till det på ett sådant sätt att
            det framgår att EU har ratificerat det här när vi kommer till
            COP 22.
          </note>
          <note>
            När inte minst USA och Kina visade en sådan framåtanda – det
            var oväntat, får man väl säga – får vi inte falla bakom, utan
            vi ska vara med och driva på för en smart klimat- och miljöpolitik.
          </note>
          <note type="speaker">
            Anf. 91 ESKIL ERLANDSSON (C):
          </note>
          <note>
            Herr talman! Tack, statsministern, för redovisningen från det
            informella rådsmötet! Mötet handlade om EU:s framtid. Det är förmodligen
            en framtid utan Storbritannien – tyvärr, säger jag. Storbritannien
            är en jätteviktig handelspartner för många europeiska länder,
            däribland Sverige. Min undran i det sammanhanget är om statsministern
            gjorde några framstötar gentemot sina kollegor och kommissionen
            för att få till stånd de handelsavtal som nu är på gång och som
            jag tror kan vara en bidragande orsak till att unionen fortsätter
            att växa och har den tillväxt som vi behöver för att bland annat
            motverka den sociala oro som finns i många och stora delar av
            vår union.
          </note>
          <note>
            Jag säger detta också i anledning av att jag har noterat att
            det på skilda håll i Europa, så ock i Sverige, finns partier,
            enskilda och organisationer som inte tycker att vi ska ha de handelsavtal
            som jag tycker är jätteviktiga för att vi ska få det vi eftersträvar,
            nämligen ett framgångsrikt Europa också i framtiden. Speciellt
            viktigt bedömer jag detta vara nu efter att Storbritannien, som
            det tycks, har fattat beslut om att skilja sig från vår union.
          </note>
          <note>
            Apropå Storbritanniens ställningstagande om att utträda ur unionen
            undrar jag om statsministern gjorde några framstötar gentemot
            sina kollegor för att få till stånd en både organiserad och så
            snabb process som möjligt. Jag säger detta i anledning av att
            min farhåga är att processen drar ut på tiden, och då skapar man
            bara osäkerhet för verksamheter. Det är verksamheter som skulle
            hjälpa oss att skapa den tillväxt som vi behöver för att uppnå
            det vi vill uppnå i vårt Europa, nämligen det goda Europa.
          </note>
          <note type="speaker">
            Anf. 92 Statsminister STEFAN LÖFVEN (S):
          </note>
          <note>
            Herr talman! När det gäller handelsavtal delar jag helt Eskil
            Erlandssons uppfattning om behovet av dessa avtal. CETA-avtalet
            borde enligt vår uppfattning kunna ratificeras så snabbt som det
            någonsin går. Jag hade i lördags ett samtal med Kanadas premiärminister
            Trudeau om det här. Det är samma sak på den kanadensiska sidan.
          </note>
          <note>
            Dessvärre finns det en diskussion ute i Europa, framför allt
            på kontinenten i några länder. Det har nästan blivit religion
            att vara emot handelsavtal. För mig är det en oerhört märklig
            inställning. Men vi driver på i alla möjliga sammanhang, och vi
            stöder naturligtvis kommissionen i detta arbete.
          </note>
          <note>
            Vi vill ratificera CETA. Vi pratar också om hur vi kan se till
            att TTIP kommer så långt som det någonsin går. Nu ser det ut att
            vara rätt trögt, för att vara ärlig, med tanke på den diskussion
            som pågår i Europa men också med anledning av presidentvalskampanjen
            i USA. Men vi ger fullt stöd i alla olika sammanhang för båda
            de här processerna.
          </note>
          <note>
            Vad gäller Storbritannien och den processen har vi, från det
            att beslutet kom, varit tydliga gentemot Storbritannien men också
            gentemot kollegorna och kommissionen att det är viktigt att det
            inte drar ut för långt på tiden. Men med anledning av att brexitsidan
            inte hade den minsta aning om hur man skulle hantera den här situationen
            är det också bra om Storbritannien får lite tid att fundera igenom
            detta. Det har jag också framfört i telefonsamtal med premiärminister
            Theresa May. Hon gör själv bedömningen att de ungefär vid årsskiftet
            är klara att verkställa det här. Då har vi också haft möjlighet
            att fundera igenom hur vi ska se på det. Men Storbritannien måste
            först ge besked om vilket förhållande de vill ha. Det kommer inte
            att bli någon modell som redan finns, utan de vill ha sin egen
            modell. Det måste vi avvakta.
          </note>
          <note type="speaker">
            Anf. 93 ESKIL ERLANDSSON (C):
          </note>
          <note>
            Herr talman! Tack för kommentarerna kring mina frågeställningar!
            Följdfrågan blir om statsministern redan nu har initierat några
            ekonomiska diskussioner i anledning av det förmodade brittiska
            utträdet ur Europeiska unionen.
          </note>
          <note>
            Det är att betänka att vi har en budget som just nu verkar i
            Bryssel. Men den är inte oändlig, utan en ny budget ska tas fram.
            Den budgeten är förmodligen exklusive Storbritannien. Jag vet
            av erfarenhet att diskussionerna börjar nu. Jag vill gärna att
            en svensk inställning kungörs på det området. Vår inställning
            är budgetrestriktivitet och återhållsamhet med offentliga medel.
          </note>
          <note type="speaker">
            Anf. 94 Statsminister STEFAN LÖFVEN (S):
          </note>
          <note>
            Herr talman! Det är helt korrekt. Det dröjer ett tag innan nästa
            långtidsbudget ska träda i kraft. Men visst är den diskussionen
            redan i gång med det faktum att vi utgår från att Storbritannien
            kommer att fullfölja det här. Då är vår hållning: Är det färre
            medlemmar kommer det mindre pengar in, och kommer det mindre pengar
            in måste det också komma mindre pengar ut i kostnader. Det är
            vår hållning, helt enkelt. Någon annan hållning går inte att ha.
            Man kan inte fortsätta med samma kostnader om det blir mindre
            inkomster. Man får rätta mun efter matsäck en , helt enkelt. Det
            är det enkla budskapet.
          </note>
          <note type="speaker">
            Anf. 95 JONAS SJÖSTEDT (V):
          </note>
          <note>
            Herr talman! Tack, statsministern, för redogörelsen från toppmötet!
            Vi bevittnar en sorts sammanbrott för asylrätten i Europa. Det
            tydligaste exemplet på det är det i min mening skandalösa avtalet
            med Turkiet. Vi betalar Turkiet för att vara vår gränsvakt, trots
            att landet inte ger ett tillräckligt skydd åt människor på flykt.
          </note>
          <note>
            Vi ser också en sorts kapplöpning i EU mot botten i asylrätten.
            Ett inslag i den kapplöpningen är att EU-länder nu öppet säger
            att de inte följer den lagstiftning eller de överenskommelser
            som finns på området ens inom Europeiska unionen. Ungern är det
            tydligaste exemplet. Man bryter säkerligen mot EU:s lagstiftning
            på flera sätt när det gäller asylområdet, men mest uppenbart är
            att man struntar i Dublinkonventionen. Och man har tänkt sätta
            hela den avtalade omfördelningen av flyktingar åt sidan och folkomrösta
            om att så att säga bryta mot ingångna avtal.
          </note>
          <note>
            Frågan är då hur Sverige reagerar eller om Sverige alls reagerar.
            Vi betalar nästan mest i EU per capita, och ungrarna får mest
            i EU per capita. Är det rimligt när Ungern struntar i de överenskommelser
            man har gjort? Är det inte dags att sätta hårt mot hårt?
          </note>
          <note>
            Då undrar jag om statsministern kan tänka sig något av följande
            sätt att göra det. Tycker statsministern att man ska försöka dra
            Ungern inför domstolen om de inte följer sina åtaganden? Är det
            Sveriges ståndpunkt? Är det rimligt? Tycker statsministern att
            man bör försöka hålla inne regionalstödet till Ungern om landet
            inte uppfyller sina förpliktelser? De får ju en väldig frikostig
            del av EU:s olika stödfunktioner. Och är det inte rimligt att
            koppla den svenska medlemsavgiften till att länder faktiskt följer
            sina förpliktelser? Om inte annat kan den kopplingen göras i den
            omförhandling av budgeten som kommer på grund av att britterna
            lämnar EU. Om man inte är beredd att göra något av detta accepterar
            man bara en sorts sönderfall. Allra mest allvarligt är det för
            de människor som behöver skydd och asyl.
          </note>
          <note type="speaker">
            Anf. 96 Statsminister STEFAN LÖFVEN (S):
          </note>
          <note>
            Herr talman! Vi har sagt till Ungern direkt, och i andra sammanhang,
            att det inte finns någon organisation där man bara kan ta det
            som är lätt och behändigt. Man får faktiskt också ge sig på det
            som är lite svårare och ta ett gemensamt ansvar även i dessa frågor.
            Det måste också Ungern göra tillsammans med andra länder.
          </note>
          <note>
            Som jag sa tidigare till Ulrika Karlsson finns det just nu inget
            regelverk för att dra in regionalstödet. Precis som här i Sverige
            tycker jag att det är viktigt att man håller sig till det befintliga
            regelverket.
          </note>
          <note>
            Däremot är det en legitim diskussion att fundera på hur ett sådant
            system skulle kunna se ut. Vad skulle kunna bli påföljden? Vi
            tycker att kommissionen utifrån dagens regelverk borde göra mer
            och följa upp mer om det är så att fattade beslut inte följs.
            Man ska hålla sig till det regelverk som finns och som vi är överens
            om.
          </note>
          <note>
            Det är ingen tvekan om att detta är en oerhört svår fråga. Men
            om EU ska klara sig på sikt måste vi följa fattade beslut. Med
            anledning av det får vi fortsätta att diskutera vilken påföljden
            ska bli om man inte följer fattade beslut. Kommissionen har i
            uppgift att följa att fattade beslut faktiskt respekteras och
            vidta åtgärder utifrån de regler som finns här och nu.
          </note>
          <note type="speaker">
            Anf. 97 JONAS SJÖSTEDT (V):
          </note>
          <note>
            Herr talman! Jag har en fråga på ett annat område. Jag tycker
            att regeringens bild av debatten om CETA och TTIP är oerhört förenklad.
            Kritiken har ju aldrig gällt frihandel! Den har aldrig gällt tullar!
            Vi har inte hört en enda röst i debatten som inte är för att sänka
            tullar.
          </note>
          <note>
            Kritiken gäller framför allt att ge storföretagen rätten att
            stämma oss som nation om vi inför regler för bättre miljö, konsumentskydd
            och hälsa. Exempelvis är den kanadensiska fackföreningsrörelsen
            emot CETA. Varför? Därför att de ser dessa problem. Stefan Löfvens
            tyska kollega är emot TTIP därför att hon ser dessa problem.
          </note>
          <note>
            Jag tycker att det är oärligt att inte diskutera det som debatten
            faktiskt gäller: om vi ska ge storföretagen rätt att stämma oss
            om vi lagstiftar som vi vill i vårt eget land. Därför skulle jag
            vilja uppmana statsministern att ta debatten om investeringsskyddet,
            eftersom det är vad debatten om CETA och TTIP faktiskt gäller.
          </note>
          <note type="speaker">
            Anf. 98 Statsminister STEFAN LÖFVEN (S):
          </note>
          <note>
            Herr talman! Vår linje är klar. Man ska ha respekt för demokratiskt
            fattade beslut. Detta ska gälla skydd för löntagare, människors
            och djurs hälsa och så vidare. Det är det som gäller.
          </note>
          <note>
            Den diskussion som har gällt CETA har inneburit att avtalet gjordes
            om under förhandlingarna med anledning av precis detta. De synpunkter
            som framfördes från Europa tillgodosågs av Kanada. Då fanns helt
            plötsligt ett färdigt avtal som vi är överens om. Det är påskrivet
            och klart, och alla förstår att det inte blir någon vidare förhandling
            om detta. Om vi inte ens kan klara av ett sådant avtal är vi illa
            ute.
          </note>
          <note>
            Vi ska komma ihåg att vi lever i en global ekonomi. Om inte EU
            skriver dessa avtal kommer någon annan att skriva avtal, ligga
            före oss och sätta en annan standard som kommer att vara betydligt
            sämre. Detta är jag helt övertygad om.
          </note>
          <note>
            Världen rör sig hela tiden. Om vi inte kan skriva den här typen
            av avtal i EU kommer vi att ha stora problem att leverera välstånd
            till våra medborgare, så för mig är det oerhört viktigt att vi
            klarar av detta.
          </note>
          <note type="speaker">
            Anf. 99 TINA ACKETOFT (L):
          </note>
          <note>
            Herr talman! Tack till statsministern för redogörelsen från detta
            första möte , där man eventuellt är tvungen att säga 27 medlemsstater
            i stället för 28. För en liberal som hade velat höra dig säga
            29, 30 och 31 i stället känns det hårt. Därför är det skönt att
            höra att detta möte skulle vara ett startskott – början på en
            process, som statsministern säger.
          </note>
          <note>
            Man blir dock lite luttrad efter ett tag. Min fråga blir därför
            hur detta startskott skiljer sig från alla övriga europeiska råd,
            där vi hela tiden har sagt att kniven ligger mot strupen och att
            det är upp till bevis som gäller. I kris kan något nytt födas,
            och det är möjligt att vi nu har kommit så långt att vi har nått
            den krisinsikten.
          </note>
          <note>
            Statsministern säger att man är överens om att våren 2017 presentera
            nya riktlinjer för vår gemensamma framtid i EU, men att det är
            ett svårt läge och att han vill ha en pragmatisk hållning. Då
            blir jag lite orolig. Visserligen tycker jag väldigt mycket om
            pragmatism, men man måste ha fokus på vad man verkligen vill.
          </note>
          <note>
            Jag skulle vilja fråga statsministern hur bilden av EU ser ut
            bakom den pragmatiska hållningen och bekymrade minen. Vad vill
            statsministern få ut av denna startprocess? Hur skulle presentation
            en se ut om statsministern fick bestämma hur EU ska se ut, och
            vad är egentligen möjligt att nå fram till?
          </note>
          <note type="speaker">
            Anf. 100 Statsminister STEFAN LÖFVEN (S):
          </note>
          <note>
            Herr talman! Jag tackar Tina Acketoft för möjligheten att få
            bestämma i EU – då gör jag det!
          </note>
          <note>
            Som sagt tror jag att det är oerhört viktigt att EU kan leverera
            ett mervärde. Det är alltid så i sådana här sammanhang. Vad är
            mervärdet med EU? Ett mervärde för mig är att vi kan ha en fungerande
            inre marknad, för detta innebär att vi får en volym som gör att
            vi kan konkurrera med andra stora spelare som Indien, Kina och
            USA. Detta kräver att vi fullföljer den inre marknaden som vi
            har tänkt, inte minst den digitala inre marknaden. Då får vi rätt
            förutsättningar – själva grundförutsättningarna om vi ska kunna
            konkurrera. I det ligger utbildningssatsningar och annat.
          </note>
          <note>
            En annan sak är att människor ska komma i arbete. Där kan vi
            göra stora gemensamma investeringar och se till att inte minst
            ungdomar kommer i arbete. Man måste kunna se att det finns en
            framtid och att man kommer att få ett arbete och kunna försörja
            sig. Detta är helt avgörande.
          </note>
          <note>
            En tredje punkt är säkerhetsfrågor. Vi kan samarbeta för att
            motverka terrorism samt för att förbättra den militära och civila
            krisberedskapen. Där finns ett tydligt mervärde med samarbete
            för att öka medborgarnas säkerhet.
          </note>
          <note>
            Ett annat område är miljö- och klimatfrågor, där vi ska driva
            på för att se till att leva upp till Parisavtalet.
          </note>
          <note>
            Jag har själv nämnt den sociala dimensionen, som inte ska innebära
            någon ny överstatlighet – det är i mångt och mycket nationella
            beslut som avgör hur vi klarar den delen – men som innebär att
            vi har en gemensam ambition att förstärka medborgarnas sociala
            trygghet. Den typen av frågor – som går att kommunicera till medborgarna
            och som kan upplevas som ett mervärde – tror jag är avgörande.
          </note>
          <note>
            Jag kan hålla med om Tina Acketofts funderingar kring huruvida
            ytterligare ett startskott faktiskt kommer att leda till något
            den här gången, men jag bedömer ändå att det finns en djupare
            insikt om problematiken.
          </note>
          <note type="speaker">
            Anf. 101 TINA ACKETOFT (L):
          </note>
          <note>
            Herr talman! En stärkt inre marknad, gemensamt bekämpande av
            klimathot och samarbete i säkerhetsfrågor är väl något vi alla
            kan ställa oss bakom, så det var inget större brandtal från statsministern.
          </note>
          <note>
            Jag skulle vilja uppehålla mig vid säkerhetsfrågorna. Inför statsministerns
            resa lyfte vi fram frågan om Ryssland. Den ska visserligen tas
            upp senare men borde ändå vara en viktig punkt under avsnittet
            säkerhetsfrågor, även under det informella möte som hölls tidigare.
          </note>
          <note>
            Jag skulle vilja fråga statsministern hur diskussionen g ick
            om till exempel Nord Stream 2, som vi diskuterade. Ställde sig
            statsministern – och avser han att ställa sig – aktivt bakom de
            tio EU-länder som skrev till kommissionen i vintras och lyfte
            upp farhågor och var väldigt kritiska till Nord Stream? Kom diskussionen
            om Nord Stream alls upp , och hur fördes den i så fall?
          </note>
          <note type="speaker">
            Anf. 102 Statsminister STEFAN LÖFVEN (S):
          </note>
          <note>
            Herr talman! Nej, diskussionen om Nord Stream kom inte upp. Det
            pågår dock en process där kommissionen håller på att undersöka
            frågan utifrån bland annat energiunionens målsättningar och policyer,
            men även ur exempelvis ett säkerhetsperspektiv och ett Ryssland
            s perspektiv.
          </note>
          <note>
            Den diskussionen fördes alltså inte i Bratislava, utan där gällde
            det snarare helhetsbilden och vilka ämnesområden i stort som vi
            behöver fokusera på, vilka jag har nämnt. Därutöver fördes inga
            specifika diskussioner om den typen av frågor.
          </note>
          <note type="speaker">
            Anf. 103 DÉSIRÉE PETHRUS (KD):
          </note>
          <note>
            Herr talman! Tack, statsministern, för inledningen! Rådets ordförande
            Donald Tusk framförde en mycket bra kommentar efter mötet. Han
            ansåg att det är ett faktum att miljontals européer känner sig
            osäkra. Människor är oroade över vad de upplever som bristande
            kontroll . De känner rädsla för migration och terrorism samt sist
            men inte minst oro för sin ekonomiska och sociala framtid.
          </note>
          <note>
            Det här är en mörk bild. Vad kan vi göra mer i samband med att
            gränser stängs och invandringen regleras för att hjälpa de människor
            som står långt från Europa och väntar på hjälp?
          </note>
          <note>
            Migrationen handlar också om lagliga vägar in. Vi pratar om nödvisum.
            Driver statsministern också frågan om arbetskraftsinvandring?
            Det är något som finns i Sverige för att öka möjligheterna för
            migranter att på ett tryggt sätt ta sig till Europa.
          </note>
          <note type="speaker">
            Anf. 104 Statsminister STEFAN LÖFVEN (S):
          </note>
          <note>
            Herr talman! Människor är oroade. Det är en alldeles riktig bild.
            Det är lika bra att se verkligheten så som den är. Då kan den
            mötas, och man kan ta tag i sådant som det behöver tas tag i.
          </note>
          <note>
            Det finns flera möjligheter att hjälpa människor. Därför är jag
            glad för den konferens som hölls häromdagen i New York . USA har
            tagit ledningen för att få fler län der att bistå länder i konflikt
            och närområdena, så att fler barn kan gå till skolan, vuxna kan
            arbeta och antalet kvotflyktingar kan fördubblas, det vill säga
            fler kan resa säkert.
          </note>
          <note>
            Det pågår en diskussion om arbetskraftsinvandring och de så kallade
            blåkorten. Diskussionerna avser mest högkvalificerad arbetskraft.
            Vi vet ännu inte resultatet av diskussionerna.
          </note>
          <note type="speaker">
            Anf. 105 DÉSIRÉE PETHRUS (KD):
          </note>
          <note>
            Herr talman! Jag fick egentligen inget tydligt svar. Blåkortet
            är ju för kvalificerad arbetskraft, men min fråga handlade om
            huruvida statsministern var villig att driva frågan om arbetskraftsinvandring
            enligt den svenska modellen. Vi kan tycka att om det finns en
            svensk modell ska den drivas i övriga Europa.
          </note>
          <note>
            Min andra fråga gäller Turkiet. Det finns ett Turkietavtal. Det
            avtalet stipulerar att Turkiet ska ge fler arbetstillstånd till
            syrier samt skolgång och hälsovård. UNHCR ska vara med och välja
            ut de personer som ska komma till de olika medlemsländerna i utbytet
            av flyktingar.
          </note>
          <note>
            På vilket sätt avser statsministern att driva på när det gäller
            uppföljning av Turkietavtalet? Jag har inte hört att Turkietavtalet
            har diskuterats och inte heller resultatet av de miljarder som
            har skickats till Turkiet. Hur ser statsministern på detta?
          </note>
          <note type="speaker">
            Anf. 106 Statsminister STEFAN LÖFVEN (S):
          </note>
          <note>
            Herr talman! Anledningen till att vi inte föreslår saker i fråga
            om arbetskraften är just att blåkortsdiskussionen pågår. Det är
            den diskussionen som pågår nu, och då är det inte så mycket bevänt
            med att föreslå ytterligare saker. Nej, vi har inte drivit den
            frågan ytterligare. Nu får blåkorten utredas för att vi ska se
            hur de kan fungera.
          </note>
          <note>
            Stödet till Turkiet handlar framför allt om stödet till flyktingarna
            i Turkiet. Det är flyktingarna som ska ha hjälp med skolgång,
            möjligheter till arbete, socialt skydd och så vidare. De projekten
            får redovisas. Man häller inte bara in en summa pengar i ett land
            för att sedan se hur det går. Pengarna får sökas för specifika
            projekt, till exempel att bygga en skola. Om det anses att en
            skola ska få stöd ska det sedan ske en redovisning tillbaka. Ett
            sådant arbete har precis påbörjats. Jag kan just nu inte säga
            hur mycket pengar som har använts , men de ska redovisas projekt
            för projekt.
          </note>
          <note type="speaker">
            Anf. 107 FREDRIK SCHULTE (M):
          </note>
          <note>
            Herr talman! Statsministern återkommer ofta till formuleringen
            att han vill se ett mer socialt Europa, det vill säga ge en social
            dimension till EU-politiken. När statsministern får kritik för
            det, eftersom det skulle innebära mer överstatlighet, är ha n
            snabb med att säga att det inte handlar om några fördragsförändringar
            utan om en gemensam social ambition.
          </note>
          <note>
            Det spelar egentligen inte så stor roll om denna politik genomförs
            med hjälp av eller utan fördragsförändringar. I grund och botten
            handlar inriktningen om att statsministern vill att saker som
            vi beslutar om i riksdagen ska besluta s i Bryssel.
          </note>
          <note>
            Jag hör till den grupp i riksdagen – vilket även statsministern
            gör – som tycker att EU-samarbetet är viktigt. Det är viktigt
            att det finns ett fungerande EU-samarbete för att möta framtidens
            gemensamma utmaningar.
          </note>
          <note>
            Det största hotet mot EU:s framtid är att det växer en känsla
            av att EU har tagit på sig för mycket beslutanderätt, att makt
            som borde finnas hos de nationella parlamenten har tagits bort
            därifrån. Det var grundorsaken till brexit. Det är i grunden kritiken
            i de länder där vi ser växande EU-skepsis, till exempel Frankrike,
            Tjeckien och Ungern – en känsla av att för mycket makt flyttas
            till en anonym institution som ligger långt bort.
          </note>
          <note>
            Detta är en allvarlig utveckling. Ser statsministern problemet?
          </note>
          <note type="speaker">
            Anf. 108 Statsminister STEFAN LÖFVEN (S):
          </note>
          <note>
            Herr talman! Jag ser ett tydligt problem, nämligen att människor
            känner en stor osäkerhet inför en global ekonomi. Långt ifrån
            alla känner sig som vinnare.
          </note>
          <note>
            Vi tror i grunden på den globala ekonomins förtjänster, men de
            kommer inte alla till del. Det är många som känner osäkerhet.
            Det är viktigt att vi funderar över hur den sociala dimensionen
            i EU kan stärkas.
          </note>
          <note>
            Det spelar ingen roll hur många gånger jag säger detta eftersom
            Moderaterna ändå hävdar att det är så, men det här kommer inte
            att innebära en maktförskjutning till Bryssel. Jag rekommenderar
            till läsning av utkastet till social pelare. Där syns tydligt
            vad det handlar om. Det finns ett utkast att läsa.
          </note>
          <note>
            Tanken är att vi utifrån ländernas egna förutsättningar, miljöer
            och traditioner ska utveckla den sociala dimensionen precis som
            vi själva vill. Det innebär att besluten fattas här i svensk riksdag,
            inte någon annanstans. Att det finns dimensioner med är själva
            poängen. Människor måste se att det finns ett sådant tänk. EU
            är inte bara ett forum för marknaden, kapitalets fria rörlighet
            och människors fria rörlighet, utan EU innehåller även en social
            dimension. Vi borde vara överens om att det är nog så viktigt
            att veta att det är människorna, löntagarna, som drar ihop välståndet.
            Det är de som jobbar ihop välståndet.
          </note>
          <note>
            Vi har fördelen av att förfoga över och fördela resurserna. Men
            om inte människorna hade jobbat ihop dem hade det inte blivit
            några resurser. Det hade också blivit en mycket liten budget att
            besluta om här i kammaren.
          </note>
          <note>
            Att fundera över hur de människorna ska känna lite mer social
            trygghet är högst befogat, men det ska inte innebära ytterligare
            maktförskjutningar.
          </note>
          <note type="speaker">
            Anf. 109 FREDRIK SCHULTE (M):
          </note>
          <note>
            Herr talman! Det finns en mycket bred samsyn om att det är viktigt
            att parera globaliseringens effekter och skapa en social trygghet
            så att stora grupper inte känner att de kommer på efterkälken
            eller upplever att samhället inte ser deras problem och därför
            söker sig till extrema politiska rörelser. På den punkten är statsministern
            och jag helt överens.
          </note>
          <note>
            Men varför ska sådana frågor beröras i EU? Varför kan vi inte
            lösa de frågorna nationellt? Statsministern säger att det sociala
            protokollet och den sociala dimensionen inte betyder någonting.
            Men då har de ingen relevans. V arför pratar då statsministern
            hela tiden om något som inte har någon betydelse?
          </note>
          <note>
            Faktum är att det inte är så. Det finns långtgående krav på harmonisering
            av social- och välfärdspolitik. Det är ett problem.
          </note>
          <note type="speaker">
            Anf. 110 Statsminister STEFAN LÖFVEN (S):
          </note>
          <note>
            Herr talman! Jag är inte så säker på att det finns en bred samsyn.
            Jag hör rätt ofta att man nog vill och behöver göra både det ena
            och det andra men att man inte ska göra någonting. Jag är alltså
            inte säker på att samsynen är så bred.
          </note>
          <note>
            Om man vill något på riktigt kan man åtminstone anstränga sig,
            läsa vad som föreslås, vara med i diskussioner och säga: Om det
            här ska fungera vill vi ha den här ordningen och inriktningen.
            Man kan inte bara säga att det inte betyder något.
          </note>
          <note>
            Jag har inte sagt att det inte betyder något. Det betyder något
            därför att vi har en ambition att stärka den sociala dimensionen
            i Europa – det är oerhört viktigt för människor att känna att
            den finns med. När det gäller hur detta ska göras ska vi göra
            det på svenskt sätt i Sverige, på tyskt sätt i Tyskland och så
            vidare. Det är en kombination av ett nationellt beslutande och
            en gemensam ambition i EU att stärka den sociala dimensionen.
          </note>
          <note type="speaker">
            Anf. 111 JESPER SKALBERG KARLSSON (M):
          </note>
          <note>
            Herr talman! Jag tackar statsministern för redogörelsen.
          </note>
          <note>
            När det gäller det ekonomiska samarbetet har kommissionen indikerat
            att man nu vill luckra upp de regler som gäller för medlemsstaterna.
            Det är en ganska farlig väg om man vill att Sverige ska undvika
            att behöva betala för länder som inte kan hushålla med sina egna
            resurser, allra helst som en av Sveriges få allierade i att hålla
            EU:s budget begränsad – Storbritannien – nu ska lämna unionen.
          </note>
          <note>
            Samtidigt som detta sker går Juncker ut och säger att han vill
            ha en EU-finansminister. Jag uppfattade inte riktigt svaret på
            frågan från Ulrika Karlsson. Kan statsministern tänka sig en europeisk
            finansminister, eller är det ett blankt nej?
          </note>
          <note type="speaker">
            Anf. 112 Statsminister STEFAN LÖFVEN (S):
          </note>
          <note>
            Herr talman! Återigen: Vad gäller kommissionens syn på flexibilitet
            är vi tydliga med att man måste hålla ordning och reda i de finanser
            som man har att sköta. Det gäller på EU-nivå, och det gäller på
            nationell nivå. Där har vi ingen annan uppfattning, och det står
            vi upp för.
          </note>
          <note>
            Vad gäller en finansminister pågår ett arbete inom ramen för
            eurosamarbetet och synen på hur man vill förstärka det. Det har
            pågått en längre tid, och de fem har föreslagit en väg framåt.
            För egen del tror jag inte att tiden är mogen för att ta några
            stora kliv i den riktningen nu, men vi kan inte styra över hur
            man vill utveckla eurosamarbetet.
          </note>
          <note>
            Jag tror inte på tanken. Vi är inte med i euron över huvud taget,
            och då ska inte EU ha någon finansminister. Hur euroländerna väljer
            att utveckla sitt samarbete är upp till dem. Min bedömning är
            att det inte är tid för några sådana stora övningar nu, och jag
            hörde inte någon sådan önskan i Bratislavadiskussionen.
          </note>
          <note type="speaker">
            Anf. 113 JESPER SKALBERG KARLSSON (M):
          </note>
          <note>
            Herr talman! Jag tackar statsministern för svaret.
          </note>
          <note>
            Man kan fundera på hur man säkerställer inflytandet över en sådan
            minister för icke-euroländer. Det är min följdfråga.
          </note>
          <note type="speaker">
            Anf. 114 Statsminister STEFAN LÖFVEN (S):
          </note>
          <note>
            Herr talman! En diskussion som har pågått ett tag är hur vi både
            respekterar det faktum att euroländerna i vissa avseenden vill
            gå vidare i sitt samarbete och säkerställer att den typen av förstärkningar
            inte påverkar hela EU negativt.
          </note>
          <note>
            Man får ta detta fråga för fråga, men min bedömning är återigen
            att euroländerna inte driver på för att man ska ha en gemensam
            finansminister. När det gäller den karta som presenterades för
            ett tag sedan får vi se hur långt och hur snabbt man kan ta den
            vidare, men det är inte min bedömning att man önskar detta nu.
          </note>
          <note type="speaker">
            Anf. 115 LAWEN REDAR (S):
          </note>
          <note>
            Herr talman! Min fråga avser också EU:s migrationsuppgörelse
            med Turkiet. Den innefattar en del betänkliga åtgärder men också
            en del positiva, som jag har en fråga om.
          </note>
          <note>
            I våras diskuterade vi åtgärdspunkt 2 i överenskommelsen, som
            handlade om att irreguljär migration från Syrien via Turkiet skulle
            innebära ett återsändande men att vi efter en sådan åtgärd skulle
            vidarebosätta en syrier från Turkiet. Detta ansåg hela EU-nämnden
            vara ett positivt inslag för att få bort den förödande smuggelverksamheten
            men också en möjlighet för att få till stånd en laglig väg till
            EU. Kom detta upp på det informella mötet, och uppfattar statsministern
            att denna process är igång över huvud taget?
          </note>
          <note type="speaker">
            Anf. 116 Statsminister STEFAN LÖFVEN (S):
          </note>
          <note>
            Herr talman! Det kom inte upp specifikt. Som jag sa var mötet
            i Bratislava mer övergripande och rörde vilka områden vi ska fokusera
            på, och vi kom inte in på det i detalj. Men det är klart att samarbetet
            med Turkiet kom in ibland, för det är en viktig del av hela situationen.
            Det nämndes till och från.
          </note>
          <note>
            Det är bara att konstatera att det inte har fungerat så som det
            var tänkt. Det har påbörjats men hittills inte alls i den omfattning
            som vi hade hoppats. En fråga som nu diskuteras med Turkiet är
            hur vi ska ta detta vidare så att det faktiskt fungerar. Vi ska
            se till att ta emot dem som vi har sagt att vi ska ta emot.
          </note>
          <note>
            Det är bara att konstatera att det inte har fungerat tillräckligt
            bra, men det är bara att ligga på och se till att det fungerar.
          </note>
          <note>
            Överläggningen var härmed avslutad.
          </note>
          <note>
            § 3 Justering av protokoll
          </note>
          <note>
            Protokollet för den 1 september justerades.
          </note>
          <note>
            § 4 Anmälan om vice ordförande i utskott
          </note>
          <note>
            Förste vice talmannen anmälde att Jörgen Hellman (S) valts till
            vice ordförande i skatteutskottet från och med den 15 september
            .
          </note>
          <note>
            § 5 Anmälan om faktapromemoria
          </note>
          <note>
            Förste vice talmannen anmäl de att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note>
            2016/17:FPM1 Förordning om flerårig plan för fiske efter bottenlevande
            arter i Nordsjön KOM(2016) 493 till miljö- och jordbruksutskottet
          </note>
          <note>
            § 6 Bordläggning och beslut om förkortad motionstid
          </note>
          <note>
            Följande dokument anmäldes och bordlades:
          </note>
          <note>
            Proposition
          </note>
          <note>
            2016/17:16 Godkännande av klimatavtalet från Paris
          </note>
          <note>
            Kammaren biföll regeringens förslag att motionstiden för denna
            proposition skulle förkortas till fyra dagar.
          </note>
          <note>
            Motioner
          </note>
          <note>
            med anledning av prop. 2015/16:180 En ny lag om personnamn
          </note>
          <note>
            2016/17:32 av Robert Hannah m.fl. (L, KD, M, C)
          </note>
          <note>
            2016/17:39 av Mikael Eskilandersson och Roger Hedlund (SD)
          </note>
          <note>
            med anledning av prop. 2015/16:186 Gemensamma standarder vid
            utbyggnad av infrastrukturen för alternativa drivmedel
          </note>
          <note>
            2016/17:34 av Emma Wallrup m.fl. (V)
          </note>
          <note>
            2016/17:35 av Per Klarberg m.fl. (SD)
          </note>
          <note>
            med anledning av prop. 2015/16:195 Nytt regelverk om upphandling
          </note>
          <note>
            2016/17:30 av Oscar Sjöstedt och Dennis Dioukarev (SD)
          </note>
          <note>
            2016/17:68 av Ulf Kristersson m.fl. (M, C, L, KD)
          </note>
          <note>
            med anledning av skr. 2015/16:182 Politiken för global utveckling
            i genomförandet av Agenda 2030
          </note>
          <note>
            2016/17:33 av Hans Linde m.fl. (V)
          </note>
          <note>
            2016/17:51 av Kerstin Lundgren (C)
          </note>
          <note>
            med anledning av skr. 2015/16:190 Redovisning av fördelning av
            medel från Allmänna arvsfonden under budgetåret 2015
          </note>
          <note>
            2016/17:49 av Per Ramhorn m.fl. (SD)
          </note>
          <note>
            § 7 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 21 september
          </note>
          <note>
            2016/17:6 Sveriges möjligheter att söka medlemskap i Nato
          </note>
          <note>
            av Hans Wallmark (M)
          </note>
          <note>
            till försvarsminister Peter Hultqvist (S)
          </note>
          <note>
            2016/17:7 Hot mot mindre kommuners energirådgivning
          </note>
          <note>
            av Rickard Nordin (C)
          </note>
          <note>
            till statsrådet Ibrahim Baylan (S)
          </note>
          <note>
            2016/17:8 Samhällets stöd vid problematiskt dataspelande
          </note>
          <note>
            av Rickard Nordin (C)
          </note>
          <note>
            till statsrådet Gabriel Wikström (S)
          </note>
          <note>
            2016/17:9 Arbetsmarknadsåtgärder
          </note>
          <note>
            av Katarina Brännström (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2016/17:10 Regeringens satsning på enkla jobb
          </note>
          <note>
            av Christian Holm Barenfeld (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2016/17:11 En tudelad arbetsmarknad
          </note>
          <note>
            av Erik Andersson (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2016/17:12 Enkla jobb
          </note>
          <note>
            av Christian Holm Barenfeld (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            § 8 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 21 september
          </note>
          <note>
            2016/17:22 Sveriges säkerhetsrådskandidatur
          </note>
          <note>
            av Björn Söder (SD)
          </note>
          <note>
            till utrikesminister Margot Wallström (S)
          </note>
          <note>
            2016/17:23 Rekryteringsmyndigheten i Kristianstad
          </note>
          <note>
            av Maria Malmer Stenergard (M)
          </note>
          <note>
            till försvarsminister Peter Hultqvist (S)
          </note>
          <note>
            2016/17:24 Likvärdig bedömning av veteranbilar
          </note>
          <note>
            av Sten Bergheden (M)
          </note>
          <note>
            till statsrådet Anna Johansson (S)
          </note>
          <note>
            2016/17:25 Stärkt kontroll av skatte- och redovisningsbyråer
            samt konsulter
          </note>
          <note>
            av Peter Persson (S)
          </note>
          <note>
            till statsrådet Per Bolund (MP)
          </note>
          <note>
            2016/17:26 Rekryteringar till högskole- och universitetsstyrelser
          </note>
          <note>
            av Peter Persson (S)
          </note>
          <note>
            till statsrådet Helene Hellmark Knutsson (S)
          </note>
          <note>
            2016/17:27 Omtag om alarmeringstjänsten
          </note>
          <note>
            av Cecilia Widegren (M)
          </note>
          <note>
            till statsrådet Anders Ygeman (S)
          </note>
          <note>
            2016/17:28 Stärkande av alarmeringstjänsten
          </note>
          <note>
            av Cecilia Widegren (M)
          </note>
          <note>
            till statsrådet Gabriel Wikström (S)
          </note>
          <note>
            2016/17:29 Lokalt inflytande över arbetsmarknadsåtgärder
          </note>
          <note>
            av Hans Hoff (S)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2016/17:30 Ryskt spionage mot svensk militär verksamhet
          </note>
          <note>
            av Hans Wallmark (M)
          </note>
          <note>
            till försvarsminister Peter Hultqvist (S)
          </note>
          <note>
            § 9 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 21 september
          </note>
          <note>
            2015/16:1575 Stöd till veteraner
          </note>
          <note>
            av Saila Quicklund (M)
          </note>
          <note>
            till statsrådet Gabriel Wikström (S)
          </note>
          <note>
            2016/17:2 Kilometerskatten
          </note>
          <note>
            av Saila Quicklund (M)
          </note>
          <note>
            till statsrådet Sven-Erik Bucht (S)
          </note>
          <note>
            2015/16:1579 Återinförande av elevstyrda skolor
          </note>
          <note>
            av Christer Nylander (L)
          </note>
          <note>
            till utbildningsminister Gustav Fridolin (MP)
          </note>
          <note>
            2015/16:1577 En nationell cykelstrategi och nationella mål för
            cykling
          </note>
          <note>
            av Nina Lundström (L)
          </note>
          <note>
            till statsrådet Anna Johansson (S)
          </note>
          <note>
            2016/17:1 Samtal om höghastighetstågen
          </note>
          <note>
            av Per Klarberg (SD)
          </note>
          <note>
            till statsrådet Anna Johansson (S)
          </note>
          <note>
            2016/17:6 Undermålig räls som hotar arbetsmarknad och näringsliv
          </note>
          <note>
            av Erik Bengtzboe (M)
          </note>
          <note>
            till statsminister Stefan Löfven (S)
          </note>
          <note>
            2015/16:1578 Otillåten användning av bekämpningsmedel inom EU
          </note>
          <note>
            av Kristina Yngwe (C)
          </note>
          <note>
            till statsrådet Sven-Erik Bucht (S)
          </note>
          <note>
            2016/17:4 Effektivisering av gränskontroller i Öresundsområdet
          </note>
          <note>
            av Mats Persson (L)
          </note>
          <note>
            till statsrådet Anna Johansson (S)
          </note>
          <note>
            2016/17:9 Höjning av fribeloppet
          </note>
          <note>
            av Tina Ghasemi (M)
          </note>
          <note>
            till statsrådet Anna Ekström (S)
          </note>
          <note>
            2016/17:8 Uppföljning av elevers frånvaro
          </note>
          <note>
            av Erik Bengtzboe (M)
          </note>
          <note>
            till utbildningsminister Gustav Fridolin (MP)
          </note>
          <note>
            § 10 Kammaren åtskildes kl. 16.16.
          </note>
          <note>
            Sammanträdet leddes
          </note>
          <note>
            av andre vice talmannen från dess början till och med § 2 anf.
            102 (delvis) och
          </note>
          <note>
            av förste vice talmannen därefter till dess slut.
          </note>
          <note>
            Vid protokollet
          </note>
          <note>
            AN DERS NORIN
          </note>
          <note>
            / Olof Pilo
          </note>
          <note>
            Innehållsförteckning
          </note>
          <note>
            § 1 Frågestund
          </note>
          <note>
            Anf. 1 ANDRE VICE TALMANNEN
          </note>
          <note>
            Skatt på solenergi
          </note>
          <note>
            Anf. 2 CECILIE TENFJORD-TOFTBY (M)
          </note>
          <note>
            Anf. 3 Statsrådet IBRAHIM BAYLAN (S)
          </note>
          <note>
            Anf. 4 CECILIE TENFJORD-TOFTBY (M)
          </note>
          <note>
            Anf. 5 Statsrådet IBRAHIM BAYLAN (S)
          </note>
          <note>
            Forskningsbaserad skola och undervisning
          </note>
          <note>
            Anf. 6 THOMAS STRAND (S)
          </note>
          <note>
            Anf. 7 Statsrådet HELENE HELLMARK KNUTSSON (S)
          </note>
          <note>
            Anf. 8 THOMAS STRAND (S)
          </note>
          <note>
            Anf. 9 Statsrådet HELENE HELLMARK KNUTSSON (S)
          </note>
          <note>
            Va-lagstiftningen och bostadsbyggandet
          </note>
          <note>
            Anf. 10 LARS-AXEL NORDELL (KD)
          </note>
          <note>
            Anf. 11 Miljöminister KAROLINA SKOG (MP)
          </note>
          <note>
            Anf. 12 LARS-AXEL NORDELL (KD)
          </note>
          <note>
            Anf. 13 Miljöminister KAROLINA SKOG (MP)
          </note>
          <note>
            Garantipensionärernas ekonomiska situation
          </note>
          <note>
            Anf. 14 LINUS BYLUND (SD)
          </note>
          <note>
            Anf. 15 Socialförsäkringsminister ANNIKA STRANDHÄLL (S)
          </note>
          <note>
            Anf. 16 LINUS BYLUND (SD)
          </note>
          <note>
            Anf. 17 Socialförsäkringsminister ANNIKA STRANDHÄLL (S)
          </note>
          <note>
            Åtgärder mot problematiken i utanförskapsområden
          </note>
          <note>
            Anf. 18 ROGER HADDAD (L)
          </note>
          <note>
            Anf. 19 Statsrådet IBRAHIM BAYLAN (S)
          </note>
          <note>
            Anf. 20 ROGER HADDAD (L)
          </note>
          <note>
            Anf. 21 Statsrådet IBRAHIM BAYLAN (S)
          </note>
          <note>
            Fiskestoppet i södra Kattegatt
          </note>
          <note>
            Anf. 22 JENS HOLM (V)
          </note>
          <note>
            Anf. 23 Miljöminister KAROLINA SKOG (MP)
          </note>
          <note>
            Anf. 24 JENS HOLM (V)
          </note>
          <note>
            Anf. 25 Miljöminister KAROLINA SKOG (MP)
          </note>
          <note>
            Marksnål teknik vid byggande av samhällsviktig infrastruktur
          </note>
          <note>
            Anf. 26 ANDERS ÅKESSON (C)
          </note>
          <note>
            Anf. 27 Statsrådet IBRAHIM BAYLAN (S)
          </note>
          <note>
            Anf. 28 ANDERS ÅKESSON (C)
          </note>
          <note>
            Anf. 29 Statsrådet IBRAHIM BAYLAN (S)
          </note>
          <note>
            Kemikalieskattens konsekvenser
          </note>
          <note>
            Anf. 30 MARIA MALMER STENERGARD (M)
          </note>
          <note>
            Anf. 31 Miljöminister KAROLINA SKOG (MP)
          </note>
          <note>
            Anf. 32 MARIA MALMER STENERGARD (M)
          </note>
          <note>
            Anf. 33 Miljöminister KAROLINA SKOG (MP)
          </note>
          <note>
            Lärarutbildningen i Stockholmsregionen
          </note>
          <note>
            Anf. 34 ALEXANDRA VÖLKER (S)
          </note>
          <note>
            Anf. 35 Statsrådet HELENE HELLMARK KNUTSSON (S)
          </note>
          <note>
            Anf. 36 ALEXANDRA VÖLKER (S)
          </note>
          <note>
            Samtal om offentlig upphandling
          </note>
          <note>
            Anf. 37 JOHAN NISSINEN (SD)
          </note>
          <note>
            Anf. 38 Statsrådet IBRAHIM BAYLAN (S)
          </note>
          <note>
            Anf. 39 JOHAN NISSINEN (SD)
          </note>
          <note>
            Anf. 40 Statsrådet IBRAHIM BAYLAN (S)
          </note>
          <note>
            Proposition om vattenverksamhet
          </note>
          <note>
            Anf. 41 LARS TYSKLIND (L)
          </note>
          <note>
            Anf. 42 Miljöminister KAROLINA SKOG (MP)
          </note>
          <note>
            Anf. 43 LARS TYSKLIND (L)
          </note>
          <note>
            Anf. 44 Miljöminister KAROLINA SKOG (MP)
          </note>
          <note>
            Möjligheter för unga med aktivitetsersättning
          </note>
          <note>
            Anf. 45 EVA LINDH (S)
          </note>
          <note>
            Anf. 46 Socialförsäkringsminister ANNIKA STRANDHÄLL (S)
          </note>
          <note>
            Anf. 47 EVA LINDH (S)
          </note>
          <note>
            Anf. 48 Socialförsäkringsminister ANNIKA STRANDHÄLL (S)
          </note>
          <note>
            Kvaliteten på lärarutbildningen
          </note>
          <note>
            Anf. 49 MARIA STOCKHAUS (M)
          </note>
          <note>
            Anf. 50 Statsrådet HELENE HELLMARK KNUTSSON (S)
          </note>
          <note>
            Anf. 51 MARIA STOCKHAUS (M)
          </note>
          <note>
            Anf. 52 Statsrådet HELENE HELLMARK KNUTSSON (S)
          </note>
          <note>
            Åtgärder mot våld och segregation i storstäderna
          </note>
          <note>
            Anf. 53 LAWEN REDAR (S)
          </note>
          <note>
            Anf. 54 Statsrådet IBRAHIM BAYLAN (S)
          </note>
          <note>
            Anf. 55 LAWEN REDAR (S)
          </note>
          <note>
            Anf. 56 Statsrådet IBRAHIM BAYLAN (S)
          </note>
          <note>
            Småskalig vattenkraft
          </note>
          <note>
            Anf. 57 ANNIKA QARLSSON (C)
          </note>
          <note>
            Anf. 58 Miljöminister KAROLINA SKOG (MP)
          </note>
          <note>
            Anf. 59 ANNIKA QARLSSON (C)
          </note>
          <note>
            Anf. 60 Miljöminister KAROLINA SKOG (MP)
          </note>
          <note>
            Ökad jämställdhet i energisektorn
          </note>
          <note>
            Anf. 61 HANNA WESTERÉN (S)
          </note>
          <note>
            Anf. 62 Statsrådet IBRAHIM BAYLAN (S)
          </note>
          <note>
            Anf. 63 HANNA WESTERÉN (S)
          </note>
          <note>
            Anf. 64 Statsrådet IBRAHIM BAYLAN (S)
          </note>
          <note>
            Supermiljöbilspremien
          </note>
          <note>
            Anf. 65 ROLAND GUSTBÉE (M)
          </note>
          <note>
            Anf. 66 Miljöminister KAROLINA SKOG (MP)
          </note>
          <note>
            Anf. 67 ROLAND GUSTBÉE (M)
          </note>
          <note>
            Anf. 68 Miljöminister KAROLINA SKOG (MP)
          </note>
          <note>
            Miljöbudgetens effekter på sysselsättningen
          </note>
          <note>
            Anf. 69 JOHAN BÜSER (S)
          </note>
          <note>
            Anf. 70 Miljöminister KAROLINA SKOG (MP)
          </note>
          <note>
            Anf. 71 JOHAN BÜSER (S)
          </note>
          <note>
            Anf. 72 Miljöminister KAROLINA SKOG (MP)
          </note>
          <note>
            Anf. 73 ANDRE VICE TALMANNEN
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 2 Återrapportering från Europeiska rådets möte
          </note>
          <note>
            Anf. 74 Statsminister STEFAN LÖFVEN (S)
          </note>
          <note>
            Anf. 75 MARIE GRANLUND (S)
          </note>
          <note>
            Anf. 76 Statsminister STEFAN LÖFVEN (S)
          </note>
          <note>
            Anf. 77 MARIE GRANLUND (S)
          </note>
          <note>
            Anf. 78 Statsminister STEFAN LÖFVEN (S)
          </note>
          <note>
            Anf. 79 ULRIKA KARLSSON i Uppsala (M)
          </note>
          <note>
            Anf. 80 Statsminister STEFAN LÖFVEN (S)
          </note>
          <note>
            Anf. 81 ULRIKA KARLSSON i Uppsala (M)
          </note>
          <note>
            Anf. 82 Statsminister STEFAN LÖFVEN (S)
          </note>
          <note>
            Anf. 83 PAVEL GAMOV (SD)
          </note>
          <note>
            Anf. 84 Statsminister STEFAN LÖFVEN (S)
          </note>
          <note>
            Anf. 85 PAVEL GAMOV (SD)
          </note>
          <note>
            Anf. 86 Statsminister STEFAN LÖFVEN (S)
          </note>
          <note>
            Anf. 87 ÅSA ROMSON (MP)
          </note>
          <note>
            Anf. 88 Statsminister STEFAN LÖFVEN (S)
          </note>
          <note>
            Anf. 89 ÅSA ROMSON (MP)
          </note>
          <note>
            Anf. 90 Statsminister STEFAN LÖFVEN (S)
          </note>
          <note>
            Anf. 91 ESKIL ERLANDSSON (C)
          </note>
          <note>
            Anf. 92 Statsminister STEFAN LÖFVEN (S)
          </note>
          <note>
            Anf. 93 ESKIL ERLANDSSON (C)
          </note>
          <note>
            Anf. 94 Statsminister STEFAN LÖFVEN (S)
          </note>
          <note>
            Anf. 95 JONAS SJÖSTEDT (V)
          </note>
          <note>
            Anf. 96 Statsminister STEFAN LÖFVEN (S)
          </note>
          <note>
            Anf. 97 JONAS SJÖSTEDT (V)
          </note>
          <note>
            Anf. 98 Statsminister STEFAN LÖFVEN (S)
          </note>
          <note>
            Anf. 99 TINA ACKETOFT (L)
          </note>
          <note>
            Anf. 100 Statsminister STEFAN LÖFVEN (S)
          </note>
          <note>
            Anf. 101 TINA ACKETOFT (L)
          </note>
          <note>
            Anf. 102 Statsminister STEFAN LÖFVEN (S)
          </note>
          <note>
            Anf. 103 DÉSIRÉE PETHRUS (KD)
          </note>
          <note>
            Anf. 104 Statsminister STEFAN LÖFVEN (S)
          </note>
          <note>
            Anf. 105 DÉSIRÉE PETHRUS (KD)
          </note>
          <note>
            Anf. 106 Statsminister STEFAN LÖFVEN (S)
          </note>
          <note>
            Anf. 107 FREDRIK SCHULTE (M)
          </note>
          <note>
            Anf. 108 Statsminister STEFAN LÖFVEN (S)
          </note>
          <note>
            Anf. 109 FREDRIK SCHULTE (M)
          </note>
          <note>
            Anf. 110 Statsminister STEFAN LÖFVEN (S)
          </note>
          <note>
            Anf. 111 JESPER SKALBERG KARLSSON (M)
          </note>
          <note>
            Anf. 112 Statsminister STEFAN LÖFVEN (S)
          </note>
          <note>
            Anf. 113 JESPER SKALBERG KARLSSON (M)
          </note>
          <note>
            Anf. 114 Statsminister STEFAN LÖFVEN (S)
          </note>
          <note>
            Anf. 115 LAWEN REDAR (S)
          </note>
          <note>
            Anf. 116 Statsminister STEFAN LÖFVEN (S)
          </note>
          <note>
            § 3 Justering av protokoll
          </note>
          <note>
            § 4 Anmälan om vice ordförande i utskott
          </note>
          <note>
            § 5 Anmälan om faktapromemoria
          </note>
          <note>
            § 6 Bordläggning och beslut om förkortad motionstid
          </note>
          <note>
            § 7 Anmälan om interpellationer
          </note>
          <note>
            § 8 Anmälan om frågor för skriftliga svar
          </note>
          <note>
            § 9 Anmälan om skriftliga svar på frågor
          </note>
          <note>
            § 10 Kammaren åtskildes kl. 16.16.
          </note>
          <note>
            Tryck: Elanders, Vällingby 2016
          </note>
        </div>
      </body>
    </text>
  </TEI>
</teiCorpus>
