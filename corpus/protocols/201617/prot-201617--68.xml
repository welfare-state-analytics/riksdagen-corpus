<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201617</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201617</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201617--68</head>
          <docDate when="2017-02-15 00:00:00">2017-02-15 00:00:00</docDate>
        </div>
      </front>
      <body>
        <div>
          <note>
            § 1 Val av riksrevisorer
          </note>
          <note type="speaker">
            Anf. 1 ANDREAS NORLÉN (M):
          </note>
          <note>
            Herr talman! Låt mig först hit till kammarens åhörarläktare välkomna
            de personer som konstitutionsutskottet har föreslagit ska väljas
            till riksrevisorer: Statistiska centralbyråns generaldirektör
            Stefan Lundgren, generaldirektören vid Myndigheten för samhällsskydd
            och beredskap, Helena Lindberg, och Statskontorets generaldirektör
            Ingvar Mattson. Varmt välkomna till riksdagen!
          </note>
          <note>
            Riksdagens konstitutionsutskott har efter ett mycket omfattande
            rekryteringsarbete äran och glädjen att föreslå kammaren nya riksrevisorer.
            Det rör sig om tre personer som vi är övertygade om har mycket
            goda förutsättningar att ge Riksrevisionen en nystart, stabilitet
            och arbetsro.
          </note>
          <note>
            Innan jag beskriver de tre kandidaterna lite närmare vill jag
            ge en bakgrundsbeskrivning till dagens val.
          </note>
          <note>
            Under sommaren 2016 avslöjade Dagens Nyheter olika fel och ofull
            ­ komligheter vid Riksrevisionen. Två av tre riksrevisorer avgick,
            och även den tredje riksrevisorn, Margareta Åberg, har meddelat
            att hon avser att lämna sin post när nya riksrevisorer är på plats.
          </note>
          <note>
            Jag vill ta detta tillfälle i akt att framföra ett varmt tack
            till Margareta Åberg för hennes värdefulla insatser under hösten
            2016. Hon valde att avisera sin avgång som riksrevisor för att
            därigenom göra det möjligt för myndigheten att få en fullständig
            nystart. Det var ansvarsfullt och klokt av henne. Samtidigt erbjöd
            hon sig att stanna på sin post tills nya riksrevisorer kan träda
            till. Också det var ansvarsfullt och viktigt.
          </note>
          <note>
            Riksrevisionen är en av Sveriges viktigaste myndigheter och utgör
            en betydelsefull del av kontrollmakten. Att vara riksrevisor innebär
            därmed att man innehar ett av statens viktigaste ämbeten.
          </note>
          <note>
            I samband med medierapporteringen om Riksrevisionen debatterades
            flera olika frågor, bland annat processen för rekrytering och
            introduktion av riksrevisorer. Jag vill därför kort beskriva rekryteringsarbetet
            för kammaren och framhålla att processen har utvecklats på olika
            sätt.
          </note>
          <note>
            Arbetet har bedrivits i konstitutionsutskottets beredningsdelegation,
            som består av en ledamot från vart och ett av de åtta riksdagspartierna.
            Jag vill framföra ett varmt tack till ledamöterna för ett gott
            samarbete som har resulterat i ett enhälligt förslag. Varmt tack
            också till KU:s kansli, som har utfört ett mycket omfattande arbete.
          </note>
          <note>
            Beredningsdelegationen har inhämtat förslag på kandidater på
            en rad olika sätt. Det har förekommit annonsering i dagspressen,
            vilket har resulterat i ett tjugotal intresseanmälningar. Det
            har även kommit in nomineringar från olika personer.
          </note>
          <note>
            Listan över kandidater har kompletterats under arbetets gång,
            till exempel med förslag från beredningsdelegationens egna ledamöter.
            Vi har gjort eftersök i grupper där riksrevisorer ofta har rekryterats,
            men vi har även breddat detta till andra grupper. Vi har tagit
            fram förteckningar över ledande auktoriserade revisorer, över
            seniora statstjänstemän och över akademiker med revisionskunskap.
            Totalt har vi gått igenom över 90 olika namn.
          </note>
          <note>
            I december genomförde beredningsdelegationen intervjuer med ett
            antal kandidater, och utifrån dessa intervjuer gick vi vidare
            med några av kandidaterna.
          </note>
          <note>
            Ett rekryteringsföretag genomförde en så kallad second opinion
            med de tre kandidater som KU nu föreslår och redovisade sitt arbete
            för beredningsdelegationen.
          </note>
          <note>
            Delegationen träffade därefter de tre kandidaterna igen, gick
            igenom utfallet av rekryteringsföretagets analys och diskuterade
            olika frågor med koppling till Riksrevisionen.
          </note>
          <note>
            Beredningsdelegationen beslutade att rekommendera utskottet att
            föreslå riksdagen att välja dessa tre. Utskottet beslutade sedan
            enhälligt att föreslå riksdagen att välja de tre till riksrevisorer.
            Innan detta beslut fattades genomfördes en noggrann säkerhetsprövning.
          </note>
          <note>
            I beredningsdelegationens diskussioner med de tre slutliga kandida
            ­ terna har vi gjort vissa medskick om Riksrevisionen och dess
            framtid. Det har gällt fem områden: arbetsfördelningen mellan
            riksrevisorerna, relatio ­ nen mellan Riksrevisionen och riksdagen,
            den årliga revisionens utveck ­ ling, effektivitetsrevisionens
            inriktning samt frågor om jäv, regelefter ­ lev ­ nad och rekrytering.
          </note>
          <note>
            Vi tycker att det är viktigt att tydliggöra vilka förväntningar
            som vi från riksdagens sida har på de nya riksrevisorerna och
            deras kommande arbete, samtidigt som riksrevisorernas grundlagsskyddade
            oberoende när det gäller att besluta om vad som ska granskas,
            hur granskningen ska genomföras och vilka slutsatser som ska dras
            av granskningen självfallet ska bibehållas.
          </note>
          <note>
            Det är viktigt att riksdagen som huvudman tar sitt ansvar för
            Riksrevisionen. Vi kommer därför att se till att det från riksdagens
            sida ges en god introduktion om de förutsättningar som gäller
            för uppdraget i förhållande till riksdagen. Tanken är också att
            det ska hållas ett seminarium i riksdagen senare i vår med rubriken
            ”Riksrevisionen – en del av riksdagens kontrollmakt”.
          </note>
          <note>
            Sammanfattningsvis har alltså processen utvecklats på en rad
            sätt. Vi har genomfört ett mycket omfattande eftersök, i fler
            kategorier än förut. Vi har gjort en mer noggrann analys av vad
            KU efterfrågar och vad KU inte efterfrågar.
          </note>
          <note>
            Vi har genomfört mer omfattande intervjuer än tidigare och har
            utvecklat en särskild intervjumall, inspirerad bland annat av
            Domarnämndens intervjuer med domarkandidater.
          </note>
          <note>
            Vi har, mot bakgrund av det skärpta omvärldsläget, genomfört
            mer omfattande säkerhetsprövningar av kandidaterna än förut. Vi
            har utarbetat no ­ ga genomtänkta och dokumenterade medskick för
            att tydliggöra våra förväntningar på riksrevisorerna.
          </note>
          <note>
            Jag och Björn von Sydow har medverkat vid personalmöten vid Riksrevisionen
            för att hålla medarbetarna informerade om rekryteringsarbetet.
          </note>
          <note>
            Vi har säkerställt att riksdagen tar sin del av ansvaret för
            introduktionen av de nya riksrevisorerna.
          </note>
          <note>
            Sammantaget är vår bedömning att dessa många åtgärder har lett
            till en mer gedigen process och bättre förutsättningar för de
            nya riksrevisorerna att komma in i arbetet på ett bra sätt.
          </note>
          <note>
            Låt mig så introducera de tre kandidaterna. Stefan Lundgren är
            född 1952 och generaldirektör för Statistiska centralbyrån sedan
            2009. SCB har ungefär 1 400 anställda. Stefan Lundgren är docent
            i nationalekonomi från Handelshögskolan i Stockholm. Tidigare
            har han bland annat varit finansråd och chef för ekonomiska avdelningen
            på Finansdepartementet. Åren 2003–2009 var han verkställande direktör
            för Studieförbundet Näringsliv och Samhälle.
          </note>
          <note>
            Helena Lindberg är generaldirektör för Myndigheten för samhällsskydd
            och beredskap sedan 2009 och ledde skapandet av myndigheten genom
            en sammanslagning av Krisberedskapsmyndigheten, Statens räddningsverk
            och Styrelsen för psykologis kt försvar. MSB har omkring 850 anställda.
            Tidigare har hon bland annat varit ämnessakkunnig och expedi ­
            tions- och rättschef i Försvarsdepartementet. Hon är jurist, född
            1960 och har tjänstgjort som assessor vid Svea hovrätt.
          </note>
          <note>
            Ingvar Mattson är född 1963 och generaldirektör för Statskontoret
            sedan 2014. Statskontoret har ungefär 70 anställda. Ingvar Mattson
            är filosofie doktor i statsvetenskap. Han har haft olika opolitiska
            befattningar inom riksdagen, bland annat som kanslichef för finansutskottet
            och biträdande kanslichef vid konstitutionsutskottet. Han har
            också i sitt arbete varit engagerad i frågor som bland annat rör
            riksdagens relation till Riksrevisionen.
          </note>
          <note>
            Utskottet föreslår att Stefan Lundgren ska väljas till administrativt
            ansvarig riksrevisor. Han är äldst och leder i dag den största
            myndigheten av de tre. KU föreslår att samtliga tre riksrevisorer
            ska tillträda den 15 mars 2017.
          </note>
          <note>
            Vi har i vårt rekryteringsarbete värderat erfarenhet av ledarskap
            högt. Särskilt högt har vi värderat erfarenhet av att leda stora
            kunskapsmyndig ­ heter i förändring och turbulens. Vi har också
            strävat efter att någon av riksrevisorerna ska vara en verkligt
            senior person som på samma gång kan vara stabil, tydlig och orädd.
          </note>
          <note>
            Bred och djup erfarenhet av offentlig förvaltning är också en
            viktig merit. Det är viktigt att man vet hur offentlig förvaltning
            fungerar och hur samspelet mellan politik och förvaltning ser
            ut.
          </note>
          <note>
            En sak vi lärt oss av sommarens turbulens är att riksdagen behöver
            utveckla sina kontakter med Riksrevisionen. Därför har vi sett
            det som viktigt att det bland de tre riksrevisorerna finns någon
            med kunskap om och erfarenhet av hur riksdagen fungerar och vad
            riksdagen vill med Riksrevisionen.
          </note>
          <note>
            De tre kompletterar varandra vad gäller utbildningsbakgrund.
            En är ekonom, en är jurist och en är statsvetare. Två av dem är
            disputerade.
          </note>
          <note>
            Om kammaren följer konstitutionsutskottets förslag är vår bedömning
            att Riksrevisionen kommer att få tre mycket kvalificerade riksrevisorer.
          </note>
          <note>
            Herr talman! Konstitutionsutskottet föreslår alltså att riksdagen
            till riksrevisorer väljer Stefan Lundgren, Helena Lindberg och
            Ingvar Mattson. KU föreslår vidare att samtliga väljs från och
            med den 15 mars 2017 samt att Stefan Lundgren väljs till riksrevisor
            med administrativt ansvar.
          </note>
          <note>
            Följande skrivelse med föreslagna namn hade kommit in från konstitutionsutskottet:
          </note>
          <note>
            Till riksdagen
          </note>
          <note>
            Konstitutionsutskottet har berett frågan om val av nya riksrevisorer
            efter Susanne Ackum, Ulf Bengtsson och Margareta Åberg .
          </note>
          <note>
            Konstitutionsutskottet föreslår enhälligt
          </note>
          <note>
             att riksdagen för tiden från och med den 15 mars 2017 till
            dess nytt val har genomförts under sjunde året därefter till riksrevisor
            väljer nuvarande generaldirektören Stefan Lundgren,
          </note>
          <note>
             a tt riksdagen för tiden från och med den 15 mars 2017 till
            dess nytt val har genomförts under sjunde året därefter till riksrevisor
            väljer nuvarande generaldirektören Helena Lindberg och
          </note>
          <note>
             a tt riksdage n för tiden från och med den 15 mars 2017 till
            dess nytt val har genomförts under sjunde året därefter till riksrevisor
            väljer nuvarande generaldirektören Ingvar Mattson samt
          </note>
          <note>
             att riksdagen utser Stefan Lundgren till riksrevisor med administrativt
            ansvar .
          </note>
          <note>
            Stockholm den 2 februari 2017
          </note>
          <note>
            På konstitutionsutskottets vägnar
          </note>
          <note>
            Andreas Norlén
          </note>
          <note>
            Kammaren biföll konstitutionsutskottets förslag och valde därmed
            för tiden från och med den 15 mars 2017 till dess nytt val genomförts
            under sjunde året därefter till
          </note>
          <note>
            riksrevisorer
          </note>
          <note>
            Stefan Lundgren
          </note>
          <note>
            Helena Lindberg
          </note>
          <note>
            Ingvar Mattson
          </note>
          <note>
            Kammaren biföll konstitutionsutskottets förslag och utsåg därmed
            till
          </note>
          <note>
            riksrevisor med administrativt ansvar
          </note>
          <note>
            Stefan Lundgren
          </note>
          <note type="speaker">
            Anf. 2 TALMANNEN:
          </note>
          <note>
            Jag vill gratulera er tre nyvalda riksrevisorer och önska er
            lycka till i ert viktiga värv. Ni får gärna resa er upp.
          </note>
          <note>
            (Applåder)
          </note>
          <note>
            Vi har hört så mycket gott om er, men nu har vi också sett hur
            ni ser ut. Lycka till i ert viktiga värv!
          </note>
          <note>
            Välkomsthälsning
          </note>
          <note type="speaker">
            Anf. 3 TALMANNEN:
          </note>
          <note>
            Innan vi inleder debatten vill jag välkomna representanterna
            för den diplomatiska kåren till den utrikespolitiska debatten.
          </note>
          <note>
            § 2 Utrikespolitisk debatt
          </note>
          <note type="speaker">
            Anf. 4 Utrikesminister MARGOT WALLSTRÖM (S):
          </note>
          <note>
            Herr talman, ärade ledamöter, riksdagsveteraner, representanter
            för den diplomatiska kåren och kära åhörare! Omvärlden och Sverige
            befinner sig i en paradoxal tid med snabba och stora förändringar.
          </note>
          <note>
            För tio år sedan var antalet människo r på flykt hälften av dagens
            65 miljoner. Syrien var ett turistmål. Ryssland hade inte försökt
            ändra Georgiens och Ukrainas gränser med våld. Kinas ekonomi var
            en fjärdedel av vad den är i dag. Brexit var ett okänt begrepp.
            Det kom inga tweetar från USA:s president eftersom Twitter precis
            hade skapats.
          </note>
          <note>
            Snabba globala förändringar kan sprida en flytande rädsla och
            samtidigt lägga grunden för avgörande framsteg. Varje minut jag
            talar lämnar ungefär 120 människor den extrema fattigdomen. Parisavtalet
            och Agenda 2030 stakar ut vägen mot en hållbar framtid. Tack vare
            fredsavtalet i Colombia kan Sydamerika bli en fredens kontinent.
          </note>
          <note>
            Vår samtid, där mörka moln samsas med ljusglimtar, kan illustreras
            av en urfolksberättelse.
          </note>
          <note>
            En morfar säger till sitt barnbarn: En kamp mellan två vargar
            pågår inom mig. Den ene är ond; han är oro, arrogans, egoism och
            lögner. Den andre är god; han är framtidstro, fred, medkänsla
            och sanning. Det är en kamp som pågår inom oss alla. Barnbarnet
            frågar: Vilken varg vinner? Morfar svarar: Den som du matar.
          </note>
          <note>
            I en svår tid vilar svensk utrikespolitik på en stadig värdebaserad
            grund av mänskliga rättigheter, demokrati och multilateralt samarbete.
            Att enbart sätta det egna landet främst vore egoistiskt och oklokt.
            Det som är bra för världen är bra för Sverige.
          </note>
          <note>
            Herr talman! Efter krigsslutet 1945 byggdes en multilateral världsordning,
            grundad på universella värderingar. När nu tyngdpunkterna i världen
            förskjuts utmanas den världsordning som vi har vant oss vid. Normer,
            maktbalanser och global stabilitet påverkas.
          </note>
          <note>
            För att navigera bland dagens utmaningar måste vi se till hur
            fred, frihet och försoning kan åstadkommas i vår del av världen.
            Därför förblir E uropeiska unionen så viktig för oss, och regeringen
            ska med kraft bidra till ett EU som är sammanhållet och principfast.
          </note>
          <note>
            Utvecklingen inom EU och i vår omvärld sätter samarbetet på prov.
            Den ekonomiska återhämtningen är ojämn, och främlingsfientliga
            och populistiska krafter har stärkts.
          </note>
          <note>
            I höst står statsministern och EU-kommissionens ordförande värdar
            för ett toppmöte i Göteborg om rättvisa jobb och tillväxt. Vi
            behöver ett mer socialt Europa med fungerande arbetsmarknader,
            effektiva och hållbara trygghetssystem och ökad dialog mellan
            arbetsmarknadens parter.
          </note>
          <note>
            Migrationsfrågorna har, som ni väl vet, blivit allt viktigare,
            och EU måste agera gemensamt för ett hållbart europeiskt asylsystem
            där alla medlemsstater delar på ansvaret. Vi behöver ett ökat
            fokus på flyktens grund ­ orsaker och konfliktförebyggande samt
            ökat stöd till UNHCR och IOM.
          </note>
          <note>
            Regeringen beklagar att Storbritannien har valt att lämna EU,
            och vi vill ha fortsatt goda relationer. När förhandlingar inleds
            kommer vi att age ­ ra utifrån vad som bäst tjänar det gemensamma
            europeiska samarbetet och Sveriges intressen.
          </note>
          <note>
            EU är vår viktigaste utrikespolitiska arena. Unionens globala
            strategi får stor betydelse för förmågan att hantera kriser med
            både civila och mili ­ tära medel. Sverige ska aktivt verka för
            att stärka den gemensamma säker ­ hets- och försvarspolitiken.
            Vi välkomnar det utvecklade samarbetet mel ­ lan EU och Nato och
            vill att EU ska samverka ännu närmare med FN.
          </note>
          <note>
            Regeringen prioriterar såväl ett stärkt östligt partnerskap som
            en fortsatt utvidgningsprocess på västra Balkan och med Turkiet.
          </note>
          <note>
            Samarbetet med Turkiet förblir av strategisk betydelse för EU,
            men utvecklingen i landet vad gäller mänskliga rättigheter, respekten
            för rättsstatens principer samt oppositionens och mediernas situation
            är djupt oroande. En återupptagen fredsprocess som löser den kurdiska
            frågan är nödvändig. Det skulle bidra till fred och säkerhet såväl
            i Turkiet som regionalt.
          </note>
          <note>
            Målet om en återförening av Cypern är inom räckhåll. Vi uppmuntrar
            parterna till fortsatta ansträngningar för att nå ända fram.
          </note>
          <note>
            Herr talman! Byggandet av säkerhet i samverkan med andra länder,
            regioner och organisationer är en hörnsten i svensk säkerhetspolitik.
          </note>
          <note>
            Sveriges utrikes- och säkerhetspolitik bygger på sammanhållning
            i EU och ökat samarbete på bred front i Norden och Östersjöområdet,
            inom FN och OSSE, med Nato och genom en stark transatlantisk länk.
          </note>
          <note>
            Sveriges säkerhetspolitiska linje ligger fast. Vår militära alliansfrihet
            tjänar oss väl och bidrar till stabilitet och säkerhet i norra
            Europa. Den förutsätter en aktiv, bred och ansvarsfull utrikes-
            och säkerhetspolitik i kombination med fördjupade försvarssamarbeten,
            särskilt med Finland, och en trovärdig nationell försvarsförmåga.
          </note>
          <note>
            Sverige kommer inte att förhålla sig passivt om en katastrof
            eller ett angrepp skulle drabba ett annat EU-land eller ett nordiskt
            land. Vi förväntar oss att dessa länder agerar på samma sätt om
            Sverige drabbas. Vårt land ska därför kunna ge och ta emot stöd,
            såväl civilt som militärt.
          </note>
          <note>
            Vår första försvarslinje utgörs av en utrikespolitik där vi verkar
            genom diplomati, medling, konfliktförebyggande och förtroendeskapande
            åtgärder. Så ökar Sveriges möjligheter att verka för avspänning
            och stabilitet såväl i vårt närområde som globalt.
          </note>
          <note>
            Förutsättningarna för att skydda befolkningen och upprätthålla
            de viktigaste samhällsfunktionerna har förändrats. Militära hot,
            väpnade konflikter, cyberhot, terrorism och våldsbejakande extremism
            samt organiserad brottslighet skapar ständiga risker i en mer
            komplex och sammankopplad värld, men även pandemier, antibiotikaresistens
            och naturkatastrofer påverkar Sveriges säkerhet. För att möta
            denna utveckling antog regeringen i januari en nationell säkerhetsstrategi
            baserad på våra nationella intressen.
          </note>
          <note>
            Det moderna samhället är i allt högre grad beroende av en väl
            fungerande energiförsörjning och av robusta transporter och infrastruktur.
            Klimatförändringarna utgör ett hot mot mänsklighetens existens.
            Ojämlikhet, miljöhot, vattenfrågor och resursbrist är andra långsiktiga
            utmaningar. Strategins genomförande prioriteras och lägger grunden
            för ett förstärkt säkerhetsarbete.
          </note>
          <note>
            De hänsynslösa terroristattentaten runt om i världen understryker
            nödvändigheten av solidarisk och fördjupad samverkan över gränserna.
            Internationell samverkan underlättar även det förebyggande arbetet
            mot radikalisering.
          </note>
          <note>
            Herr talman! I ett allvarligt världsläge uppmuntrar regeringen
            till ett ökat ansvarstagande från globala aktörer som USA, Kina,
            Indien och Ryssland, såväl sinsemellan som gentemot oss andra.
          </note>
          <note>
            Rysslands agerande, när det tar sig uttryck i militära handlingar,
            desinformation och påverkansoperationer, är emellertid aggressivt
            och ökar spänningarna. Vårt svar vägleds av principer och värderingar.
            Det präglas av fasthet, tydlighet och långsiktighet och främjar
            EU-enighet. Grunden för vår hållning är viljan att värna folkrätten
            och den europeiska säkerhetsordningen.
          </note>
          <note>
            Även den inrikespolitiska utvecklingen i Ryssland är negativ
            med auktoritärt styre, ett civilsamhälle under press och bristande
            respekt för mänskliga rättigheter.
          </note>
          <note>
            Sverige behöver en bred ansats i förhållande till Ryssland. Vi
            ska upprätthålla en politisk dialog, verka långsiktigt och uppmana
            Ryssland till samarbete i stället för konfrontation samt främja
            kontakter mellan medborgare – och vi ska göra det utan att ge
            avkall på vår principiella hållning.
          </note>
          <note>
            Sverige fördömer Rysslands aggression mot Ukraina och illegala
            annektering av Krim. Sanktionerna ska ligga fast så länge skälen
            till att de infördes kvarstår. Genom att stödja Ukrainas reformarbete
            och slå vakt om landets suveränitet och territoriella integritet
            enligt folkrätten bidrar vi till landets strävan att närma sig
            EU.
          </note>
          <note>
            I år övertar Sverige ordförandeskapen i både Barentsrådet och
            Östersjöstaternas råd. Vi vill se ett Östersjöområde som präglas
            av respekt, tillit och trygghet. Samarbete för att öka säkerheten
            och möta utmaningar som miljöhot ska främjas liksom bättre villkor
            för regional utveckling och mellanfolkliga kontakter.
          </note>
          <note>
            Sverige har och ska ha en nära relation till USA. Relationen
            med den nya amerikanska regeringen är även i forts ä tt ningen
            viktig för vår handel och för vår säkerhet. Men Vita husets agerande
            väcker frågor om USA:s roll i världen.
          </note>
          <note>
            Vi menar att Sverige, EU och USA har allt att vinna på att verka
            för en regelbaserad världsordning, på att stå upp för gemensamma
            normer och värderingar och på att hantera globala utmaningar tillsammans.
          </note>
          <note>
            Kanada blir en allt viktigare partner för både Sverige och EU,
            inte minst genom frihandelsavtalet CETA och det strategiska partnerskapsavtalet.
          </note>
          <note>
            Vårt mål att förnya kontakterna med Latinamerika har välkomnats
            i regionen, och under våren presenteras en handlingsplan för ökat
            samarbete.
          </note>
          <note>
            Asien är tillväxtmotorn i den globala ekonomin, och här investeras
            stort i framtidens teknologier. Med vårt engagemang i Asien vill
            vi bidra såväl till en hållbar utveckling som till demokrati och
            respekt för mänskliga rättigheter.
          </note>
          <note>
            Relationen med Kina utvecklas, men de regionala säkerhetspolitiska
            spänningarna och situationen vad gäller demokrati och mänskliga
            rättigheter oroar.
          </note>
          <note>
            Sveriges samarbete med Indien fördjupas, EU:s frihandelsförhandlingar
            med flera Asean länder välkomnas, och vi verkar för ett ambitiöst
            avtal med Japan.
          </note>
          <note>
            Sverige fortsätter arbetet för en fredlig och hållbar utveckling
            i Afghanistan. Vi behåller vårt civila och militära engagemang
            och stöder kvinnors deltagande i freds- och försoningsprocesser.
          </note>
          <note>
            Under 2017 avser regeringen att fatta beslut om en ny strategi
            för utvecklingssamarbetet med Myanmar. Den kan bidra till en fredlig,
            inkluderande och demokratisk utveckling i landet, inklusive för
            minoritetsgruppen rohingya.
          </note>
          <note>
            Sveriges starka band till de afrikanska länderna vidareutvecklas
            i takt med efterfrågan på diversifierat handelsutbyte och modernt
            utvecklingssamarbete.
          </note>
          <note>
            Konkreta bidrag till fred, säkerhet och utveckling sker genom
            vårt långsiktiga utvecklingssamarbete men också genom truppbidraget
            till Minusma i Mali och medverkan i EU:s insatser i Sahel och
            på Afrikas horn. Vi stärker vårt partnerskap med Afrikanska unionen
            och de subregionala organisationerna i arbetet med att förebygga
            väpnade konflikter.
          </note>
          <note>
            Herr talman! Den syriska regimen och dess allierade har genomfört
            en brutal militär strategi, och Sverige är engagerat i att bidra
            till en långsiktig lösning, bland annat genom att ge kvinnor en
            röst i fredsprocessen. Vårt omfattande bistånd består både av
            akut nödhjälp och långsiktigt stöd, även till de grannländer som
            har tagit emot ett stort antal flyktingar.
          </note>
          <note>
            FN måste spela en central roll. Vår plats i säkerhetsrådet erbjuder
            ett forum där vi kan arbeta för eldupphör, humanitärt tillträde,
            återgång till fredsförhandlingar och ansvarsutkrävande för krigsförbrytelser,
            allvarliga övergrepp och användning av kemiska vapen.
          </note>
          <note>
            Regeringen avser att under våren ta fram en ny femårig biståndsstrategi
            för Irak. Vårt bidrag till den globala koalitionen mot Daish dubbleras
            från 35 till 70 personer.
          </note>
          <note>
            I år har det gått 50 år sedan Palestina ockuperades. Sverige
            fortsätter att verka för en lösning i Israel–Palestina-konflikten
            och tillsätter ett särskilt sändebud.
          </note>
          <note>
            Att hopp kan övergå i förtvivlan märktes under mitt besök i Palestina
            i december, och det präglar de samråd som Sverige har med närmare
            150 israeliska och palestinska civilsamhällesorganisationer.
          </note>
          <note>
            Säkerhetsrådets resolution 2334 om de israeliska bosättningarna
            och den internationella konferensen i Paris i januari kan i bästa
            fall skapa förutsättningar för en förnyad fredsprocess och en
            tvåstatslösning.
          </note>
          <note>
            Herr talman! Sveriges feministiska utrikespolitik ger resultat
            för kvinnor, flickor och hela samhällen.
          </note>
          <note>
            Vårt arbete har bidragit till att ett tjugotal länder har tagit
            fram lagar och förslag för stärkt jämställdhet, att hundratusentals
            kvinnor och flickor har undgått osäkra aborter och oönskade graviditeter,
            att ett nittiotal lokala samhällen har övergett kvinnlig könsstympning
            och att 65 länder och organisationer har gjort åtaganden mot könsrelaterat
            våld. Prioriteringen av sexuell och reproduktiv hälsa och rättigheter
            förstärks.
          </note>
          <note>
            Att vi invaldes med så bred marginal i FN:s säkerhetsråd var
            ett kvitto på regeringens globala politik. Under Sveriges ordförandeskap
            i januari bekräftades att FN:s generalsekreterare stöder vår ambition:
            att FN ska arbeta fredsbyggande och konfliktförebyggande, främja
            dialog som verktyg och verka för kvinnors aktiva inflytande i
            fredsprocesser.
          </note>
          <note>
            Vi är en kritisk FN-vän som arbetar för ett reformerat och mer
            transparent säkerhetsråd. Ett modernare, mer effektivt och jämställt
            FN-system är centralt. Vi ska vara ledande i att Agenda 2030 genomförs
            såväl globalt som i Sverige. Alla politikområden ska bidra till
            en hållbar och rättvis värld.
          </note>
          <note>
            Icke-spridningsfördragets mål är en kärnvapenfri värld. En utveckling
            bort från detta mål måste förhindras, och kärnvapenstaterna har
            ett särskilt ansvar. Regeringen välkomnar att en klar majoritet
            av världens länder har tagit ställning för förhandlingar om ett
            globalt kärnvapenförbud.
          </note>
          <note>
            Det kärntekniska avtalet med Iran är av avgörande betydelse för
            icke-spridningsarbetet. Nordkorea utmanar världssamfundet med
            sina kärnvapenambitioner.
          </note>
          <note>
            Sverige är och förblir en global ledare inom utvecklingspolitiken.
            Vårt humanitära bistånd på 6,5 miljarder kronor gör oss till världens
            sjunde största givare i nominella tal.
          </note>
          <note>
            Haven spelar en avgörande roll i det globala klimatsystemet,
            och om utvecklingen inte bromsas finns mer plast ä n fisk i våra
            hav redan 2050. I juni står Sverige och Fiji värd för den första
            stora FN-konferensen om hur miljön i världshaven ska räddas.
          </note>
          <note>
            Larmrapporter om klimatet når oss allt oftare. Under 2017 måste
            Sverige och EU visa ledarskap i genomförandet av Parisavtalet.
            Sverige ska bli ett av de första fossilfria välfärdsländerna.
            Vårt bidrag till utvecklingsländernas klimatarbete är ett av världens
            största, och det är därmed betydelsefullt för andra länders omställning.
          </note>
          <note>
            Regeringen står fast vid att biståndet under mandatperioden ska
            uppgå till 1 procent av svensk bni.
          </note>
          <note>
            Herr talman! Ökad jämlikhet på arbetsmarknaden, anständiga arbetsvillkor,
            ökad produktivitet och inkluderande ekonomisk tillväxt är viktiga
            mål för Sverige. Statsministerns initiativ Global Deal följs upp
            i samarbete med bland annat ILO och OECD.
          </note>
          <note>
            I en tid när protektionismen ökar och frihandeln ifrågasätts
            värnar Sve ­ rige en fri och rättvis världshandel där WTO:s multilaterala
            handelssystem utgör stommen. Regeringen ska verka för att EU ingår
            progressiva frihan ­ dels a vtal.
          </note>
          <note>
            Sverige är ett av världens mest konkurrenskraftiga länder, och
            den svenska exporten sysselsätter nästan 1 ½ miljon människor.
            Vår utrikeshandel fortsätter att stärkas genom Sveriges exportstrategi,
            regionala exportcentrum och Team Sweden.
          </note>
          <note>
            Sverige ska upprätthålla en strikt och effektiv exportkontroll
            av krigsmateriel, och regeringen återkommer med ett lagförslag
            under våren i syfte att skärpa reglerna för export till icke-demokratier.
          </note>
          <note>
            Vårt arbete för att stärka respekten för de mänskliga rättigheterna,
            demokratin och rättsstatens principer presenterades i den skrivelse
            som överlämnades till riksdagen i december. I vår presenteras
            nya landsspecifika rapporter om läget på dessa områden i alla
            världens regioner.
          </note>
          <note>
            Rapporterna belyser frågor som rätten till arbete mot skälig
            ersättning, diskriminerande lagstiftning och våld mot kvinnor,
            rasism och diskrimine ­ ring på grund av etnicitet, religion,
            sexuell läggning, könsidentitet eller av andra skäl.
          </note>
          <note>
            Det fria ordet är under attack världen över, och journalister
            och människorättsförsvarare fängslas och förföljs. Sverige stöder
            dem som drabbas och verkar för att ansvariga ställs inför rätta.
          </note>
          <note>
            Herr talman! Ärade ledamöter! Oxford Dictionaries utsåg postsanning
            till årets ord 2016.
          </note>
          <note>
            En förutsättning för såväl en fungerande demokrati som ett konstruktivt
            samarbete mellan stater är att vi talar med och inte om varandra,
            hedrar överenskommelser och låter idéer tävla, att forskning,
            fakta och medier respekteras och att vi erkänner andras kloka
            poänger.
          </note>
          <note>
            Därför vill jag avsluta årets utrikesdeklaration genom att tacka
            Vänsterpartiet för att ni ständigt påminner om den oroande utvecklingen
            i Turkiet.
          </note>
          <note>
            Att Sverige i sina kontakter med omvärlden ska framhålla de mänskliga
            rättigheterna är något som Liberalerna aldrig låter oss glömma.
          </note>
          <note>
            I kampen mot vad som kan vara det värsta som mänskligheten har
            kommit på – kärnvapen – är Centern att lita på.
          </note>
          <note>
            Moderaterna är och har varit pådrivande när Sverige står upp
            för frihandel.
          </note>
          <note>
            Det svenska biståndet har under åren haft en pålitlig vän i Kristdemokraterna.
          </note>
          <note>
            Regeringen delar inte värdegrund eller syn på världen med Sverigede
            ­ mokraterna och vi utesluter ett samarbete, men vi respekterar
            er plats i riksdagen.
          </note>
          <note>
            Tack till alla pådrivare i civilsamhället och i folkrörelserna!
            Ert arbete på fältet och med opinionsbildning gör skillnad i en
            svår tid.
          </note>
          <note>
            Vi ses igen i prövande samtal om hur Sverige kan bidra till en
            värld där människovärdet är grunden och oro besegras med framtidstro.
          </note>
          <note>
            (Applåder)
          </note>
          <note type="speaker">
            Anf. 5 KARIN ENSTRÖM (M) replik:
          </note>
          <note>
            Herr talman! Tack, utrikesministern!
          </note>
          <note>
            I årets utrikesdeklaration har regeringen ändrat formuleringarna
            om Ryssland. Därför kommer min fråga huvudsakligen att uppehålla
            sig vid detta innebär att regeringen har ändrat sin syn på Ryssland.
          </note>
          <note>
            Förra året stod det ”den största utmaningen mot den europeiska
            säkerhetsordningen sedan kalla krigets slut”. Det är så man ser
            på Ryssland. I år finns en beskrivning och kritik, men det finns
            också skrivningar om att vi ska ha en bred ansats.
          </note>
          <note>
            I ljuset av att utrikesministern är på väg till Moskva vill jag
            fråga utrikesministern vad denna breda ansats betyder och om regeringen
            har ändrat sin syn på Ryssland.
          </note>
          <note>
            Vi är alla oroade både över den interna utvecklingen i Ryssland
            och över Rysslands agerande, som tar allt större plats på världspolitikens
            arena.
          </note>
          <note>
            Jag kritiserar inte; jag tycker att det är rimligt och bra att
            utrikesministern kommer att träffa sin kollega i Moskva. Jag förutsätter
            dock att utrikesministern använder mötet för att tydligt synliggöra
            de värderingsskillnader våra länder har och mycket tydligt fortsätter
            att ställa de krav som vi har på Ryssland när det gäller såväl
            den illegala annekteringen av Krim som östra Ukraina, Georgien
            och agerandet i Syrien.
          </note>
          <note>
            Jag vill få ett klarläggande. Innebär detta att man har förändrat
            sin syn? Är en bred ansats ett sätt att själv försöka normalisera
            förhållandena till Ryssland?
          </note>
          <note type="speaker">
            Anf. 6 Utrikesminister MARGOT WALLSTRÖM (S) replik:
          </note>
          <note>
            Herr talman! Det korta svaret på Karin Enströms fråga är: Nej,
            det finns ingen förändring i vår syn på Ryssland. Men vi sa redan
            från början, när vi tillträd d e, att vi behöver olika tidsperspektiv.
          </note>
          <note>
            Att Ryssland en vacker dag går i demokratisk riktning och börjar
            respektera mänskliga rättigheter, civilsamhällets organisationer
            och fria medier kan synas omöjligt i dag, men vi måste investera
            i folk-till-folk-kontakter och ge stöd till och backa upp dem
            som fortsätter att troget arbeta för en förändring. Detta gör
            vi.
          </note>
          <note>
            Vi behöver också politiska kontakter för att rakt på sak kunna
            säga vad vi tycker. Jag tycker att det framgick väldigt tydligt
            vad vår politik är. Vi menar att sanktionsbestämmelserna måste
            stå kvar så länge Krimöverenskommelserna inte uppfylls. Vi menar
            att man måste vara kritisk och dessutom hjälpa Ukraina att lyckas.
          </note>
          <note>
            Fråga vem som helst i EU-kretsen! De vet att vi går i spetsen
            för detta arbete. Vi är en trogen vän till Ukraina. Vi är de som
            ständigt tar initiativ för att diskutera hur vi kan stötta Ukraina.
            Vi är också de som är mest aktiva i politiken när det gäller att
            stå fast vid sanktionsbestämmelserna gentemot Ryssland.
          </note>
          <note>
            Vi håller på att bli det sista land som har en direkt dialog
            med till exempel utrikesministern. Det duger inte längre. Vi måste
            kunna tala direkt med Ryssland och dessutom samarbeta där det
            går att samarbeta, till exempel i Arktis, där vi behöver lösa
            miljöproblem. Det är miljöproblem som också Ryssland har. Vi ska
            gynna och stärka det som de bidrar konstruktivt till.
          </note>
          <note type="speaker">
            Anf. 7 KARIN ENSTRÖM (M) replik:
          </note>
          <note>
            Herr talman! Dialog och att ansikte mot ansikte föra fram vår
            kritik och våra villkor för att få ett bättre förhållande till
            Ryssland ställer jag upp på. Men jag vill verkligen försäkra mig
            om att vi inte – vilket kanske kan vara frestande och som vi har
            sett att flera länder har börjat göra – själva börjar tumma på
            kraven för att få en mer normal och trevlig relation.
          </note>
          <note>
            Jag hoppas att utrikesministern kan försäkra mig om att det inte
            handlar om att backa eller att börja hitta en massa andra områden
            där man kan samarbeta på ett trevligt sätt, så länge Ryssland
            inte är berett att följa de överenskommelser som vi har gjort
            och de krav som vi ställer, inte minst de villkor som satts upp
            för att sanktionerna ska hävas.
          </note>
          <note>
            Jag skulle vilja ha svar om detta från utrikesministern i dag.
          </note>
          <note type="speaker">
            Anf. 8 Utrikesminister MARGOT WALLSTRÖM (S) replik:
          </note>
          <note>
            Herr talman! Som framgår av mediekampanjerna mot mig uppfattas
            jag nog snarare som en hök i dessa sammanhang.
          </note>
          <note>
            Ryssland uppfattar att vi har haft en alldeles för hård ton och
            attityd. Jag tror att de har förstått exakt var vi står när det
            gäller EU:s politik och vår egen hållning både till Ukraina och
            till samarbetet och sammanhållningen i EU-kretsen och att vi är
            konsekventa. Att vi inför en sanktionsregim är ett led i en strategi
            som vi måste ha gentemot Ryssland. Då måste vi vara konsekventa
            och uthålliga.
          </note>
          <note>
            Du kan vara alldeles säker på att jag kommer att framföra våra
            åsikter, som vi tack och lov har stor samsyn kring i Sveriges
            riksdag.
          </note>
          <note>
            (Applåder)
          </note>
          <note type="speaker">
            Anf. 9 MARKUS WIECHEL (SD) replik:
          </note>
          <note>
            Herr talman! Precis som föregående år har utrikesministern talat
            om vikten av samarbete och av att arbeta gemensamt för att främja
            mänskliga rättigheter för att tillsammans kunna hjälpa de människor
            som är i nöd. Det är naturligtvis positivt.
          </note>
          <note>
            Problemet är att man, även om man säger att man respekterar Sverigedemokraterna
            i Sveriges riksdag, fortfarande inte talar om samarbete med oss.
            Utrikesministern sa i sitt anförande ”att vi talar med och inte
            om var ­ andra”. Då undrar jag, herr talman, hur detta rimmar
            med att försöka främja mänskliga rättigheter och en god dialog
            mellan olika parter som vill samma sak.
          </note>
          <note type="speaker">
            Anf. 10 Utrikesminister MARGOT WALLSTRÖM (S) replik:
          </note>
          <note>
            Herr talman! Det beror i grunden på att vi har otroligt olika
            utgångspunkter och värdegrunder. Vi delar inte alls samma syn
            på världen.
          </note>
          <note>
            Det är klart att det är svårt för oss att samarbeta med ett parti
            som inte vill respektera asylrätten och som i de flesta frågor
            avviker totalt från det vi står för. Det är väldigt bekymmersamt,
            men vi har tagit tydlig ställning.
          </note>
          <note>
            Vi menar att vi ska framföra våra åsikter. Vi ska stå för vår
            politik. Vi måste argumentera emot Sverigedemokraterna när ni
            för fram åsikter som vi menar är främlingsfientliga och alls inte
            stämmer med våra ideal och värderingar och vårt partiprogram.
          </note>
          <note type="speaker">
            Anf. 11 MARKUS WIECHEL (SD) replik:
          </note>
          <note>
            Herr talman! Om man talar om det som avviker gör Sverigedemokraterna
            inga avräkningar i bistån dsbudgeten som regeringen gör, och vi
            lägger betydligt mer på humanitärt bistånd under första året.
          </note>
          <note>
            Visst har vi vissa avvik else r, men med tanke på vår syn på
            att vi ska hjälpa så många som möjligt för varje satsad skattekrona
            tror jag att vi kan komma överens, om regeringen är intresserad
            av att hjälpa människor i nöd.
          </note>
          <note>
            Men samtidigt kan regeringen tala om det positiva med goda relationer
            till förtryckarstaten Turkiet. Man kan till och med skicka sin
            så kallade feministiska delegation till Iran iklädd hijab för
            att samtala med dem.
          </note>
          <note>
            Hur rimmar detta med den feministiska utrikespolitiken? Hur rimmar
            detta med att försöka främja mänskliga rättigheter?
          </note>
          <note type="speaker">
            Anf. 12 Utrikesminister MARGOT WALLSTRÖM (S) replik:
          </note>
          <note>
            Herr talman! Den allra viktigaste frågan är: Hur förändrar vi
            världen? Vi tror på samarbete, och vi tror på samarbetet i EU.
            Vi tror att man faktiskt måste förhålla sig till omvärlden och
            skapa dialog där det är möjligt. Ibland tar förändringarna lång
            tid. Men vi har helt olika syn också på EU-samarbetet, och ni
            tror inte på det. Det är detta som har omvandlat många av de östliga
            länderna i Europa till demokratier. Nu sitter vi runt samma bord
            för att hitta en gemensam politik. Det allra viktigaste som vi
            kan göra i dagsläget är att se till att vi försvarar det internationella
            samarbetet – multilateralismen som arbetsmetod i demokratier.
            Det är det som vi är fullt inblandade i, och jag vill också påstå
            att vi har varit ganska framgångsrika.
          </note>
          <note>
            Det är intressant att alla partier nu förhåller sig till begreppet
            feministisk utrikespolitik. Det verkar alltså vara väl etablerat,
            och det är jag glad för.
          </note>
          <note>
            (Applåder)
          </note>
          <note type="speaker">
            Anf. 13 KERSTIN LUNDGREN (C) replik:
          </note>
          <note>
            Herr talman! Vi kunde lyssna till en nedtonad utrikespolitisk
            deklara ­ tion – åtminstone det som jag hörde. Måhända präglas
            det också av reger ­ ingens uttalade önskan att vara trivselskapare,
            inte minst i säkerhetsrådet.
          </note>
          <note>
            Herr talman! Det finns flera punkter här som vi ändå instämmer
            i. Det är rätt att vi måste navigera för fred, frihet och försoning
            i vår del av världen. Men låt oss syna hur regeringen säger sig
            vilja navigera.
          </note>
          <note>
            Vi håller med om att EU är en central aktör för vårt agerande.
            Vi håller med om bilden av en regelbaserad världsordning som grund
            för vårt arbete – den multilaterala strukturen.
          </note>
          <note>
            Men, herr talman, tjänar verkligen den militära alliansfriheten
            oss väl i dagens miljö och i dagens omvärld?
          </note>
          <note>
            Varför, herr talman, väljer regeringen den unilaterala vägen?
            Varför väljer regeringen inte den solidariska vägen för att garantera
            oss säkerhet, och då handlar det inte bara om Sverige utan också
            våra grannar i Norden och Baltikum? Varför, herr talman, väljer
            regeringen den vägen?
          </note>
          <note type="speaker">
            Anf. 14 Utrikesminister MARGOT WALLSTRÖM (S) replik:
          </note>
          <note>
            Herr talman! Jag kan svara med en motfråga, Kerstin Lundgren.
            Varför vill Centerpartiet, som alltid har stått upp i kampen mot
            kärnvapen, ansluta sig till och ingå under ett kärnvapenparaply
            i Nato? Det är obegripligt, och särskilt med en ny amerikansk
            commander in chief som vi över huvud taget inte vet hur han kommer
            att använda Nato. Detta är ännu en okänd materia. Vad kommer president
            Trump att vilja göra med Natosamarbetet? Jag antar att ni måste
            vara rätt nervösa som tror att Nato är svaret på allt.
          </note>
          <note>
            Jag upprepar det som jag sa förra gången. Om man tror att man
            bara har en hammare – om det är det enda verktyget – börjar allting
            se ut som en spik. Om ni tror att svaret på alla dessa säkerhetspolitiska
            utmaningar som jag har räknat upp är Nato, då är det synd om er.
            Vi måste faktiskt kunna arbeta mycket bredare.
          </note>
          <note>
            Vi har aldrig varit vare sig trivselskapare eller unilaterala.
            Vi säger att samarbeten är det allra viktigaste. Men vi vill inte
            gå in under ett kärnvapenparaply. Vi vill inte gå in i denna organisation
            som vi i dag faktiskt inte heller vet riktigt hur den kommer att
            te sig framöver. Vi ska kunna välja själva vilka samarbeten vi
            ska ingå i, och vi gör det. Vi har utmärkta samarbetsavtal med
            Finland förstås, men också med andra nordiska och baltiska länder,
            med Tyskland, med Storbritannien och med USA. Det ger oss en frihet
            att agera, och det ger faktiskt också skydd för våra egna medborgare.
          </note>
          <note>
            (Applåder)
          </note>
          <note type="speaker">
            Anf. 15 KERSTIN LUNDGREN (C) replik:
          </note>
          <note>
            Herr talman! Jag hörde inte svaret från utrikesministern på vad
            det är som skapar säkerhet och tjänar oss väl. Den kärnvapenoro
            som jag också delar är en fråga som handlar om att vi nu tydligt
            kan se att de nya ryska utplaceringarna utgör ett direkt hot mot
            oss. Trots att vi är militärt alliansfria, herr talman, har detta
            inträffat. Vår militära alliansfrihet står alltså där som ett
            unikum, men runt omkring oss förändras världen.
          </note>
          <note>
            Då frågar jag och Centerpartiet: Varför, herr talman, väljer
            vi i dag att inte se att det är garantier och solidaritet som
            bygger säkerhet, inte unilaterala lösningar?
          </note>
          <note>
            (Applåder)
          </note>
          <note type="speaker">
            Anf. 16 Utrikesminister MARGOT WALLSTRÖM (S) replik:
          </note>
          <note>
            Herr talman! Just nu vet vi ingenting om dessa garantier. Det
            är sanningen. Det beror på hur USA agerar i Nato. Det är lite
            skakigt, som vi förstår saken.
          </note>
          <note>
            Vi har sagt att det nu inte är tid att ändra vår säkerhetspolitiska
            doktrin, i en så orolig tid. Nu är tid för samarbeten. Nu är tid
            för att förstärka vårt eget försvar, vilket vi är i full färd
            med att göra. Och nu är tid att hålla fast vid vår militära alliansfrihet
            och den linje som vi har valt, och inte minst tillsammans med
            vår stora och viktiga granne Finland. Det är fortfarande de tre
            viktiga pelarna i vår säkerhetspolitik. Det ger oss flexibilitet
            och möjlighet att välja själva, och det ger oss också största
            möjliga frihet och trygghet.
          </note>
          <note>
            (Applåder)
          </note>
          <note type="speaker">
            Anf. 17 HANS LINDE (V) replik:
          </note>
          <note>
            Herr talman! Margot Wallström har nu varit Sveriges utrikesminister
            i två och ett halvt år, och vi ser tydliga avtryck på flera områden.
            Vi är många som har applåderat när Wallström har lyft fram kvinnors
            rättigheter, inte minst i konfliktområden. Vi har applåderat när
            Palestina erkändes. Och det var befriande när Margot Wallström
            för två år sedan talade klarspråk om Saudiarabien i denna kammare.
          </note>
          <note>
            På andra områden har det däremot varit betydligt svårare att
            se några avtryck. Efter två och ett halvt år med en regering med
            socialdemokrater och miljöpartister har man fortfarande inte ändrat
            ett enda kommatecken i den lagstiftning som reglerar svensk vapenexport.
            Vapenexporten till diktaturer och krigförande stater har inte
            bara fortsatt, utan nya affärer har godkänts. Under förra året
            beviljades tillstånd för svensk vapenexport till Saudiarabien,
            till Thailand, till Qatar och t ill Pakistan. En ny affär på 11
            miljarder kronor blev i somras klar med den krigförande diktaturen
            Förenade Arabemiraten. Denna vapenexport står i tydlig kontrast
            till den retorik som vi tidigare i dag hörde här från talarstolen.
          </note>
          <note>
            Nu ska regeringen, mycket kraftigt försenat, äntligen lägga fram
            ett förslag på ny lagstiftning för vapenexport. Man ska skärpa
            reglerna för export till icke-demokratier. Men bakom dessa luddiga
            ord döljer sig ett mycket tydligt vägval, där regeringen i realiteten
            har bara två alternativ.
          </note>
          <note>
            Därför skulle jag vilja fråga Margot Wallström följande: Vill
            Margot Wallström och hennes regering, tillsammans med oss i Vänsterpartiet,
            Liberalerna och Kristdemokraterna, förbjuda vapenexport till diktaturer?
            Eller är man beredd att rädda vapenexporten till diktaturer tillsammans
            med Moderaterna och Sverigedemokraterna?
          </note>
          <note type="speaker">
            Anf. 18 Utrikesminister MARGOT WALLSTRÖM (S) replik:
          </note>
          <note>
            Herr talman! Vi har haft en utredning som har tittat på just
            detta: Hur ska vi ytterligare skärpa vår internationellt sett
            redan skarpa kontrollagstiftning när det gäller vapenexport? Utredningen
            har tittat på vad man gör med icke-demokratier, som det kallas.
            Nu pågår det arbetet, och jag tänker inte föregripa det.
          </note>
          <note>
            Jag tror att detta är svårt. Det är svår materia, och i samma
            ögonblick som du handlar med vapen har du en massa dilemman att
            hantera. Det är sanningen, och så kommer det att förbli; så länge
            Sverige väljer att fortsätta att tillverka och sälja vapen kommer
            man att hantera dilemman. Vägen framåt är att se till att man
            har en så strikt lagstiftning som det över huvud taget är möjligt.
            Jag vill dock inte föregripa detta. Utredningen har lagt fram
            ett förslag, och det bereds just nu på Justitiedepartementet och
            Regeringskansliet.
          </note>
          <note type="speaker">
            Anf. 19 HANS LINDE (V) replik:
          </note>
          <note>
            Herr talman! Jag tycker att detta tydligt synliggör problemet
            med re ­ geringens utrikespolitik: När Margot Wallström stod i
            talarstolen på podiet talade hon med stor emfas om feminism, mänskliga
            rättigheter och frihet. Sedan gick hon några meter ned till talarstolen
            på golvet, och då låter det plötsligt på ett helt annat sätt.
            Då är frågor som handlar om grundläggande värderingar – om vi
            ska beväpna diktaturer och krigförande stater – svåra. Då är det
            fråga om dilemman.
          </note>
          <note>
            Ibland är utrikespolitik självklart svårt, men ibland är det
            också svartvitt – antingen säljer Sverige vapen till diktaturer
            eller också gör vi det inte. Där finns det inga gråzoner. Nu förstår
            jag att Wallström i dag inte vill blicka framåt och tala om den
            lagstiftning som kommer. Därför skulle jag vilja fråga Margot
            Wallström om de gångna två och ett halvt åren. Margot Wallström
            har nu under två och ett halvt år försökt föra en feministisk
            utrikespolitik. Tycker Margot Wallström att den svenska vapenexporten
            har varit en tillgång eller ett hinder i den feministiska utrikespolitiken?
          </note>
          <note type="speaker">
            Anf. 20 Utrikesminister MARGOT WALLSTRÖM (S) replik:
          </note>
          <note>
            Herr talman! Jag tror att vapenexport alltid är ett hinder. I
            själva verket är den alltid ett hinder, för den innehåller så
            många dilemman. Vapenexport är ett hinder för att diskutera mänskliga
            rättigheter, och vårt sätt att hantera det har varit att ha en
            så strikt lagstiftning som det över huvud taget är möjligt. Om
            du frågar mig personligen, Hans Linde, är svaret att jag har åsikter
            i frågan, men regeringen och Sverige har valt att ha en vapenexport
            och inte lägga ned den. I stället ska vi ha en så strikt kontroll
            som det över huvud taget går att ha.
          </note>
          <note>
            Nu skärper vi den också ytterligare för att komma till rätta
            med just det du beskriver, Hans Linde. Det är alltså inte alls
            motsägelsefullt, utan det handlar om att hantera verkligheten
            så som den ser ut. Jag tror att detta kommer att fortsätta att
            vara en mycket svår debatt, men jag litar på att vi kommer att
            kunna komma fram med en skärpt lagstiftning när det gäller icke-demokratier,
            som det kallas i KEX-utredningen. Detta bereds, och det kommer
            inom kort.
          </note>
          <note type="speaker">
            Anf. 21 BIRGITTA OHLSSON (L) replik:
          </note>
          <note>
            Herr talman och utrikesministern! Vi kan se att demokratin globalt
            backar för elfte året i rad. Vi ser också i vårt grannskap att
            länder i Europa blir allt mindre demokratiska. Som den varma Europavän
            jag är finner jag det otroligt oroväckande att länder som Polen,
            Ungern och andra trampar på de mänskliga rättigheterna.
          </note>
          <note>
            Redan i förra årets utrikespolitiska deklaration var den rödgröna
            reger ­ ingens kritik mot dessa länder väldigt lam. Jag kan konstatera
            att kritiken året efteråt är ännu tystare. Det är väldigt beklagansvärt,
            för det är en all ­ varlig situation vi ser just nu. Läser man
            hela utrikesdeklarationen kan man konstatera att begreppet ”diktatur”
            över huvud taget inte nämns, utan man kallar länder som bryter
            mot friheten ”icke-demokratier”. Det är också ett nyspråk.
          </note>
          <note>
            Det är välkommet att EU-kommissionen ändå under året har riktat
            skarp kritik mot ett land som Polen, som inte bara har ifrågasatt
            kvinnors rätt till fri abort och försökt försämra en redan dålig
            lagstiftning utan även utmanat rättsstatens principer. Rättsväsendet
            har politiserats. Detta är en synnerligen högaktuell fråga, för
            redan nästa vecka kommer fristen att löpa ut för Polens regering
            – har man inte ändrat sig tillräckligt återstår bara artikel 7.
          </note>
          <note>
            Därför undrar jag om den rödgröna regeringen kommer att vara
            beredd att, om EU-kommissionen rekommenderar det, vara ett av
            de länder som driver på för att införa politiska och ekonomiska
            sanktioner mot ett land som Polen.
          </note>
          <note type="speaker">
            Anf. 22 Utrikesminister MARGOT WALLSTRÖM (S) replik:
          </note>
          <note>
            Herr talman! Jag tycker att det är oerhört viktigt att vi håller
            alla möjligheter öppna, Birgitta Ohlsson. Detta är en otroligt
            viktig fråga för hela sammanhållningen i EU, liksom för vår trovärdighet
            och vår plattform av demokratiska värderingar. Därför menar jag
            att detta kommer att bli ett viktigt och avgörande steg i hur
            vi ska hantera frågan från EU:s sida. Hittills har EU inte visat
            stor handlingskraft utan kämpat med att i fördragen hitta en grund
            för att faktiskt agera mot de länder som gör inskränkningar i
            till exempel rättsstatens principer eller demokratin.
          </note>
          <note>
            Jag tror inte att jag har använt begreppet ”icke-demokratier”.
            Ni är ibland lite för upptagna med symboler och språk, kan jag
            tycka – det viktiga är ju vad vi gör. Vi har varit mycket aktiva
            i denna debatt i EU-sammanhang, och vi måste verkligen se till
            att hitta en väg framåt.
          </note>
          <note>
            Jag utesluter alltså inga åtgärder, utan jag menar att vi måste
            hålla alla vägar öppna även när det gäller Polen och Ungern och
            hur dessa länder har agerat på sistone.
          </note>
          <note type="speaker">
            Anf. 23 BIRGITTA OHLSSON (L) replik:
          </note>
          <note>
            Herr talman och utrikesministern! Om den destruktiva utveckling
            vi ser i de länder där vi trodde att demokratin hade segrat för
            länge sedan – länder i Central- och Östeuropa som levde under
            kommunismens ok i de ­ cennier och som har gått mot friheten men
            nu fallerar på många punkter – hade varit en tillräckligt viktig
            fråga för regeringen tror jag att man hade vågat vara tydlig även
            i utrikesdeklarationen. Man har dock valt att vara ännu tystare
            än förra året, trots att attackerna mot mänskliga fri- och rättig
            ­ heter har ökat. Det gäller inte minst kvinnors rättigheter i
            flera av dessa länder. Som liberal tycker jag att detta är djupt
            beklagligt.
          </note>
          <note>
            Det är ändå viktigt i att vi i denna kammare kan slå fast att
            regeringen kommer att ställa sig bakom beslutet om EU-kommissionen
            nästa vecka tycker att man ska gå vidare med artikel 7 mot Polen.
            Kan vi få utrikesministerns ord på det? Vi vet nämligen alla att
            det är svårt att hålla ihop europeiska regeringar och få dem att
            våga kritisera enskilda EU-medlemmar. Därför måste några länder
            våga gå före, och det vore väldigt sorgligt om Sverige inte tillhörde
            den kärnan. Jag hoppas alltså att vi kan få ett solklart ja på
            den fronten här och nu.
          </note>
          <note type="speaker">
            Anf. 24 Utrikesminister MARGOT WALLSTRÖM (S) replik:
          </note>
          <note>
            Herr talman! Jag tycker att det är otroligt viktigt att i EU-sammanhang
            försöka arbeta direkt från land till land med att påverka utvecklingen.
            Ibland är man betjänt av att ha en offentlig debatt, och ibland
            måste man jobba direkt bilateralt för att försöka påverka utvecklingen.
            Jag tycker inte att man ska föregripa utvecklingen utan bara säga
            att vi ska vara öppna för att se till att nästa steg kan bli effektivt
            för att justera och markera mot ett beteende som ifrågasätter
            våra grundläggande europeiska värderingar.
          </note>
          <note type="speaker">
            Anf. 25 SOFIA DAMM (KD) replik:
          </note>
          <note>
            Herr talman! En utrikesdeklaration har presenterats, och den
            väcker onekligen en hel del frågor. Jag uppskattar att Margot
            Wallström är tydlig med att EU är vår viktigaste utrikespolitiska
            arena. Det är viktigt att detta även i fortsättningen poängteras,
            inte minst då ett visst rum i FN-skrapan i New York har ett stort
            fokus.
          </note>
          <note>
            Det är också viktigt att regeringen, enligt Wallströms egna ord,
            med kraft bidrar till ett sammanhållet och principfast EU. Men
            hur gör Sverige det? Ja, den lösning som presenterats här i dag
            handlar om att vi behöver ett mer socialt Europa. Varför behöver
            vi det, Margot Wallström? I ett EU som saknar folklig förankring
            tycks det snarare verklighetsfrånvänt att verka för att svensk
            arbetsmarknad och sociala trygghetsfrågor alltmer ska komma att
            regleras genom beslut i Bryssel.
          </note>
          <note>
            Nej, herr talman – med Trump i Vita huset är behovet av ett EU
            som tar sig samman än mer akut. Nu krävs det ett Europa som klarar
            av att hantera oron i närområdet. Det krävs ett Europa som enat
            står upp mot ryska aggressioner, som klarar att hantera de oroligheter
            som har blossat upp på Balkan och som kan få till stånd ett europeiskt
            asylsystem värt namnet. Regeringens svar på aggressioner, oroligheter
            och behovet av en gemensam asylpolitik kan väl ändå inte stavas
            ”ett mer socialt Europa” – och framför allt inte ”ökad dialog
            mellan arbetsmarknadens parter”?
          </note>
          <note type="speaker">
            Anf. 26 Utrikesminister MARGOT WALLSTRÖM (S) replik:
          </note>
          <note>
            Herr talman! Men hur tror ni, Sofia Damm, att vi ska få ett Europa
            som medborgarna känner att de kan lita på och som levererar konkreta
            och nödvändiga förändringar i deras vardag? Jag talar om förändringar
            som innebär att det blir fler jobb och satsningar på sådant som
            verkligen är viktigt för framtidstron i Europa. Dit hör ett socialt
            Europa, som skyddar människors grundläggande rättigheter, som
            inte utnyttjar arbetskraften otillbörligt, som inte betalar svältlöner
            och som accepterar fackliga organisation ­ er. Det börjar ju i
            vardagen. Sedan går det hela vägen.
          </note>
          <note>
            EU är fortfarande mycket av ett elitprojekt. Det finns ministrar
            som åker till Bryssel men som inte förankrar ordentligt i folkdjupen
            i respektive land.
          </note>
          <note>
            Vi måste göra både och. Vi måste visa att vi kan lösa problem,
            men vi måste också jobba med det som är allra närmast människors
            oro och vardag. Då är det otroligt viktigt att vi kan skapa fler
            jobb. Det är viktigt att vi visar att vi kan ha en ekonomisk återhämtning
            och att vi bidrar till trygghet för den enskilda människan genom
            att ge möjlighet att försörja sig själv och att se en framtid
            för sig och sin familj i Europa.
          </note>
          <note type="speaker">
            Anf. 27 SOFIA DAMM (KD) replik:
          </note>
          <note>
            Herr talman! Jag tror inte att EU stärks genom mer överstatlighet
            på det sociala området.
          </note>
          <note>
            Låt oss gå vidare! Sveriges roll i en lösning på konflikten mellan
            Israel och Palestina betonas och ett särskilt sändebud ska tillsättas
            . Det är bra att ambitionen finns. Men med tanke på att regeringen
            genom sitt agerande redan har förpassats till åskådarplats i konflikten
            känns också detta initiativ något verklighetsfrånvänt.
          </note>
          <note>
            I stället för att försöka reparera den skadade relationen till
            regionens enda fungerande demokrati har regeringen prioriterat
            relationen till Iran. Det är en teokratisk diktatur som vill utplåna
            staten Israel.
          </note>
          <note>
            Varför, Margot Wallström, är det viktigt för regeringen att ha
            goda relationer till diktaturer men inte till det demokratiska
            Israel?
          </note>
          <note type="speaker">
            Anf. 28 Utrikesminister MARGOT WALLSTRÖM (S) replik:
          </note>
          <note>
            Herr talman! För det första har vi väl inte talat om överstatlighet
            när det gäller ett socialt Europa, Sofia Damm? Det har vi inte
            nämnt. Här behöver EU-länderna samarbeta och hitta effektiva lösningar.
          </note>
          <note>
            För det andra är vi absolut inte på åskådarplats. Vi har tvärtom
            en viktig roll att spela eftersom vi har erkänt Palestina. Vi
            har också, genom det franska initiativet, träffat 150 civilsamhällesorganisationer,
            från både Israel och Palestina, och håller kontakten med dem.
            Vi bidrar aktivt i debatten. Vi bjuds in och har en viktig roll
            att spela i kontakterna med Palestina. Och vår hand är fortfarande
            utsträckt till Israel.
          </note>
          <note>
            Vi tror att en tvåstatslösning är vägen framåt. Och vi fortsätter
            att arbeta intensivt för det, i säkerhetsrådet och i EU-sammanhang.
            Vi insisterar på att det ska fortsätta att finnas på vår dagordning,
            så att vi kan visa att vi tror på en tvåstatslösning och på att
            det är det som kan leda till fred och säkerhet i Mellanöstern.
          </note>
          <note>
            (Applåder)
          </note>
          <note type="speaker">
            Anf. 29 KARIN ENSTRÖM (M):
          </note>
          <note>
            Herr talman! Vi har ett nytt säkerhetspolitiskt läge. Från öst
            fortsätter Ryssland sin destabiliserande politik på en rad fronter.
            Krigföringen i östra Ukraina har intensifierats sedan slutet på
            2016. Det ryska stödet till Asad ­ regimen i Syrien fortsätter
            oförtröttat. 20 procent av Georgiens territorium är for tfarande
            ockuperat av Ryssland, och den illegala annekteringen av Krim
            fortgår. Och rapporter om ökad rysk aktivitet i Libyen vittnar
            om att Ryssland försöker öka sitt inflytande ytterligare i Mellanöstern.
          </note>
          <note>
            Ryssland genomför också cyberattacker, påverkanskampanjer, spio
            ­ nage, offensiv militär övningsverksamhet och mycket annat. Målet
            är både uttalat och tydligt, nämligen att stöpa om den existerande
            världsordningen.
          </note>
          <note>
            I EU ser vi extremister och populister på både höger- och vänsterflanken
            göra gemensam sak i att undergräva såväl de värderingar som utgör
            EU:s fundament som förtroendet för EU:s förmåga att leverera.
            EU må ha sina brister, men EU har också varit ett enastående framgångsrikt
            projekt som under 60 år har levererat samarbete och tillväxt på
            vår kontinent.
          </note>
          <note>
            EU har framför allt varit ett framgångsrikt fredsprojekt. Det
            har varit så framgångsrikt att många av oss nog har tagit freden
            för given under lång tid.
          </note>
          <note>
            EU står nu inför svåra och påtagliga, både inre och yttre, prövningar.
            Konflikterna i närområdet är många och komplexa. Striderna i Syrien,
            Irak och Jemen fortsätter att skörda oskyldiga offer. Och konflikterna
            världen över har drivit över 65 miljoner människor på flykt från
            sina hem.
          </note>
          <note>
            Vi ser med stigande oro på att den nuvarande administrationen
            i Vita huset inte riktigt tycks inse värdet – även för USA – av
            ett enat, starkt, demokratiskt och fredligt Europa.
          </note>
          <note>
            Herr talman! I detta nya säkerhetspolitiska läge behövs en tydlig
            svensk idé, inte bara för hur världen borde se ut – fredlig, fylld
            av dialog och samverkan och jämställd – utan en idé om hur vi
            kan nå dit genom daglig, praktisk handling.
          </note>
          <note>
            Då duger det inte att, likt regeringen, katalogisera alla utmaningar
            i en nationell säkerhetsstrategi men inte vara redo att beskriva
            hur eller avsätta medel för att möta dessa hot eller att ompröva
            gamla dogmer. När Sverige måste stärka sin försvarsförmåga duger
            det inte heller att, likt Socialdemokraterna, sätta partiintresset
            före nationens bästa och fortsätta undvika Natofrågan. Det duger
            inte heller att, som utrikesministern gör, lägga nästan all tid,
            kraft och engagemang på arbetet i FN:s säkerhetsråd, som dess
            ­ värre är blockerat i många avgörande frågor.
          </note>
          <note>
            Sverige måste göra sitt. Vi måste göra vårt. Dialog och värderingar
            är bra och ädelt, men vi behöver också handling. Och i tider som
            dessa behöver Sverige prioritera och fokusera mycket tydligare.
            Vi måste utgå från våra nationella intressen och våra värderingar.
          </note>
          <note>
            Sverige måste stärka den sammantagna försvarsförmågan, både genom
            höjda försvarsanslag och genom ett svenskt Natomedlemskap. Därmed
            höjer vi tröskeln för en potentiell angripare.
          </note>
          <note>
            Vi måste också arbeta strukturerat för att öka motståndskraften
            i vårt samhälle och hos befolkningen i stort. Vi måste prioritera
            samarbetet med länderna i vårt närområde. Tillsammans med våra
            nordisk-baltiska grannar ska vi göra allt som står i vår makt
            för att värna säkerheten och freden i Östersjöregionen.
          </note>
          <note>
            Vi måste arbeta för att hålla samman EU och göra vårt yttersta,
            varje dag och varje vecka, för att vinna gehör för våra ståndpunkter
            och för att bygga allianser som gör att de får genomslag och kan
            genomföras. Det gäller inte minst i fråga om att stå enade och
            i fråga om frihandel och öppenhet.
          </note>
          <note>
            Vi måste stå upp för de mänskliga rättigheterna och försvara
            Europarådet – den europeiska institution som är satt att se till
            att de efterlevs – från korruption och undergrävande verksamhet.
            Det gäller inte minst när yttrandefriheten och övriga mänskliga
            rättigheter hotas i allt högre grad.
          </note>
          <note>
            Vi måste också arbeta för att påverka den amerikanska administra
            ­ tionen, för att bevara och förstärka den transatlantiska länken.
            Det gäller såväl handel och ekonomi som samarbete om försvar och
            säkerhet.
          </note>
          <note>
            Herr talman! Vi måste vikta om mer av vårt bistånd, från utvecklingsbistånd
            till humanitär katastrofhjälp. Att rädda liv och lindra nöd måste
            vara prioriterat, i väntan på att en lösning på de svåra konflikter
            som vi ser omkring oss kommer till stånd.
          </note>
          <note>
            Vi behöver samarbeta inom ramen för EU, OSSE , Nato och FN. Men
            vi måste fokusera och prioritera.
          </note>
          <note>
            Herr talman! Vi lever i de snabba förändringarnas och osäkerhetens
            tid. Vi är långt ifrån slutet av historien. Erfarenheten visar
            att vi inte kan ta den grundläggande stabiliteten, freden och
            världsordningen för givna. Vi måste slita och arbeta hårt för
            att den världsordning som har gett vår kontinent fred och tillväxt
            i decennier, och som har möjliggjort vår trygghet, vår frihet
            och vår välfärd, ska bestå. Då måste vi investera i den. Vi måste
            försvara våra värderingar, inte böja oss för den våg av pessimism
            och populism som just nu väller över Europa.
          </note>
          <note>
            Det finns tid och möjligheter att genom hårt och prioriterat
            arbete fortsätta att försvara den regelbaserade världsordning
            och den europeiska säkerhetsordning som vi tror på.
          </note>
          <note>
            (Applåder)
          </note>
          <note type="speaker">
            Anf. 30 Utrikesminister MARGOT WALLSTRÖM (S) replik:
          </note>
          <note>
            Herr talman! För det första ska regeringen naturligtvis genomföra
            säkerhetsstrategin. Implementeringen kommer att ges prioritet
            under den återstående tiden av mandatperioden och förhoppningsvis
            även efter den under en ny mandatperiod. Det är otroligt viktigt
            att detta omsätts i praktisk handling, att alla myndigheter och
            departement involveras i arbetet med att följa upp strategin.
            Jag vill därför tillbakavisa att vi inte skulle vilja genomföra
            den.
          </note>
          <note>
            För det andra lägger vi inte alls all tid i FN:s säkerhetsråd.
            Det är viktigt att vi, nu när vi sitter i där, använder vår plats
            i säkerhetsrådet till att åstadkomma förändring. Men om vi gjorde
            det på bekostnad av vårt EU-engagemang, då skulle nog inte en
            av de viktigaste europeiska tankesmedjorna placera oss på andra
            plats när det gäller inflytande i EU-debatten och att vara aktiva
            i EU.
          </note>
          <note>
            För det tredje har jag en fråga till Karin Enström. Moderaterna
            säger nu att de ska samarbeta med Sverigedemokraterna samtidigt
            som de är en historisk stöttepelare i svensk EU-politik. Kan ni
            utan konsekvenser luta er mot Sverigedemokraterna som vill lämna
            EU? Moderaterna grundlade vårt stöd till Ukraina och det östliga
            partnerskapet. Ska ni samarbeta med ett parti som i likhet med
            andra högerextrema partier i Europa har en grumlig syn på rysk
            aggression och ryskt påverkansarbete, utan att frågor om säkerhetspolitik
            eller det fria ordet någonsin berörs? Hur ska det gå till?
          </note>
          <note>
            (Applåder)
          </note>
          <note type="speaker">
            Anf. 31 KARIN ENSTRÖM (M) replik:
          </note>
          <note>
            Herr talman! Det är bra att utrikesministern begär replik. Vi
            behöver diskutera dessa frågor.
          </note>
          <note>
            Min kritik mot den nationella säkerhetsstrategin gäller inte
            själva fenomenet. Jag tyckte från början att det var en bra idé
            och såg fram emot den viktiga processen att ta fram den. Nu blev
            det en mycket sluten process som resulterade i ett dokument som
            jag fortfarande kallar en katalog av relevanta hot, men den innehåller
            inget medskick och ganska lite om hur dessa hot ska mötas. Nu
            ska strategin implementeras , och det blir upp till myndigheterna.
            Det är min huvudkritik.
          </note>
          <note>
            Det hade varit mycket bättre att ta fram den på bred front tillsammans
            med alla partier för att strategin skulle få en bred förankring
            politiskt och också bland våra myndigheter. Den nationella säkerhetsstrategin
            kan säkert utvecklas. Den kan vara en start, men det är inte en
            nationell säkerhetsstrategi.
          </note>
          <note>
            Utrikesdeklarationen ska till sin natur spänna över hela världen.
            Men min oro för den nuvarande regeringens utrikes- och säkerhetspolitik
            är att den är väldigt bred. Den gäller allt och alla. Vi vill
            göra gott överallt. Det är bra, men i den svåra tid som vi lever
            i måste vi vara tydligare med våra prioriteringar och vårt fokus
            eftersom resurserna alltid kommer att vara ändliga.
          </note>
          <note>
            Sedan vill jag säga att det inte handlar om samarbete med Sverigedemokraterna.
            Moderaterna går till val på ett samarbete med Alliansen. Det är
            Alliansen som är vår naturliga samarbetspartner. Vi hade ett gemensamt
            regeringsinnehav under åtta år, och det är det som vi går till
            val på.
          </note>
          <note>
            Vi har sagt att vi är beredda att ta emot stöd också från Sverigedemokraterna
            , som är ett av många partier här i Sveriges riksdag.
          </note>
          <note type="speaker">
            Anf. 32 Utrikesminister MARGOT WALLSTRÖM (S) replik:
          </note>
          <note>
            Herr talman! Det är riktigt, Karin Enström, att man alltid måste
            prioritera när man har ändliga resurser. Det är ett riktigt och
            relevant argument. Men om jag kommer ihåg rätt bjöd vi in oppositionspartierna
            till en diskussion om hur den säkerhetspolitiska strategin skulle
            tas fram. Då var det ingen som ville komma. Det måste kännas lite
            svårt att efteråt ha en massa synpunkter på att strategin är för
            omfattande eller något annat. Men det är riktigt att vi behöver
            prioritera också i uppföljningen.
          </note>
          <note>
            Jag hade gärna sett att vi kunde ha haft mer tid för att diskutera
            vilka åsikter som Moderaterna vill skicka med om hur vi ska jobba
            tillsammans för att ge EU-samarbetet mer kraft under kommande
            svåra år. Jag menar det inte som en kritik, men vi har ett bekymmer
            med detta med Sverigedemokraterna. Den saken är också alldeles
            tydlig.
          </note>
          <note type="speaker">
            Anf. 33 KARIN ENSTRÖM (M) replik:
          </note>
          <note>
            Herr talman! Jag uppfattade ingen fråga, men jag vill ändå vara
            tydlig med att vi, eftersom vi är i ett så svårt läge, självklart
            uppskattar både diskussioner och samråd.
          </note>
          <note>
            Regeringen har precis tillsatt en försvarsberedning som jag uppfattar
            har ett väldigt brett uppdrag. Man ska inte bara titta på militära
            frågor utan också titta på hur vi i Sverige ska kunna bli bättre
            på att återuppbygga totalförsvaret för att få den breda uthållighet
            och motståndskraft som behövs i vårt samhälle. Då kanske den nationella
            så kallade säkerhetsstrategin kan vara ett stöd. Men det är inte
            en strategi, och det vill jag klargöra.
          </note>
          <note type="speaker">
            Anf. 34 PERNILLA STÅLHAMMAR (MP) replik:
          </note>
          <note>
            Herr talman! Jag vill dröja kvar vid utrikesministerns fråga
            om samarbetet med Sverigedemokraterna. Som jag har uppfattat det
            har Moderaterna gått ut och sagt att de kan tänka sig att samarbeta
            med Sverigedemokraterna. I och med det har man gett legitimitet
            till ett rasistiskt, nationalistiskt parti i Sveriges riksdag.
          </note>
          <note>
            Det är få politiker i den här kammaren som så tydligt har stått
            upp mot rasism och nationalism som Fredrik Reinfeldt. Nu känns
            det som att ni har gått långt ifrån den här politiken.
          </note>
          <note>
            Jag känner Karin Enström som en mycket klok och vettig person
            i vårt arbete och i det som jag ser utåt. Jag undrar verkligen
            hur Moderaterna kan legitimera ett parti som Sverigedemokraterna
            och säga att man ska ta stöd av dem när det finns så många olika
            frågor där man skiljer sig fundamentalt.
          </note>
          <note type="speaker">
            Anf. 35 KARIN ENSTRÖM (M) replik:
          </note>
          <note>
            Herr talman! Jag ska vara väldigt tydlig. Jag kommer återigen
            att tala om hur vi moderater ser på framtiden och vad vi vill
            gå till val på. Det är den gemensamma alliansen som går till val,
            och det är vi som har en chans att bryta den skadliga politik
            som den nuvarande regeringen för , där Sverige går åt fel håll.
          </note>
          <note>
            Vi talar inte om att samarbeta med vare sig Sverigedemokraterna
            eller Vänsterpartiet som vi ser som två extrema partier. Vi har
            sagt att vi, när vi i Alliansen är överens, är beredda att ta
            emot stöd från de partier som tycker att vi har en vettig politik.
          </note>
          <note>
            I dag debatterar vi utrikes- och säkerhetspolitiken. Där har
            vi i All iansen varit mycket tydliga. Den bygger på våra gemensamma
            värderingar om demokrati, mänskliga rättigheter, jämställdhet
            och samarbete. Vi tror att alla de utmaningar och problem som
            vi står inför endast kan lösas genom internationellt samarbete,
            i första hand inom ramen för EU men också inom ramen för andra
            organisationer, till exempel Organisationen för säkerhet och samarbete
            i Europa , OSSE, och FN, och genom vårt nordiska samarbete. Där
            är budskapet glasklart från Moderaterna och Alliansen att det
            är där vi står.
          </note>
          <note>
            Miljöpartiet däremot upplever jag ofta som svajigt även inom
            ramen för regeringen. Vi återkommer kanske till en diskussion
            om hur det egentligen står till med synen på frihandel , som för
            oss i Alliansen är oerhört avgörande. Jag upplever också att ert
            samarbetsparti Socialdemokraterna har en tydlig bild av att frihandel
            och frihandelsavtal är vägen framåt. Men nu svajar Miljöpartiet
            inför omröstningen i Europaparlamentet.
          </note>
          <note type="speaker">
            Anf. 36 PERNILLA STÅLHAMMAR (MP) replik:
          </note>
          <note>
            Herr talman! Tack för ditt svar. Jag uppskattar din tydlighet
            i fråga om utrikes- och säkerhetspolitiken. Ni står upp för samarbete
            och det multilaterala samarbetet. Men jag vill ändå hävda att
            Moderaterna nu legitimerar Sverigedemokraterna. Då innefattar
            det alla de synsätt som Sverigedemokraterna står för.
          </note>
          <note>
            Jag skulle vilja ställa ytterligare en fråga. Karin Enström nämnde
            i sitt anförande att Moderaterna vill skära ned på det långsiktiga
            utvecklingssamarbetet. Detta är ju oerhört viktigt för att dra
            länder ur situationer där man lätt hamnar i konflikt i stället
            för att komma vidare ur humanitära katastrofer.
          </note>
          <note>
            Vi har gått i en annan riktning och vill snarare gifta samman
            det huma ­ nitära med det långsiktiga biståndet, vilket uppskattas
            mycket internatio ­ nellt sett. Karin Enström vill göra tvärtom
            och öka medlen. Är detta ett sätt att ursäkta sig för att man
            vill minska invandringen i Sverige?
          </note>
          <note type="speaker">
            Anf. 37 KARIN ENSTRÖM (M) replik:
          </note>
          <note>
            Herr talman! Sverige ska vara ett generöst biståndsland. I många
            fall är vi väldigt moderna, och vi är duktiga på utvecklingsbistånd.
            Vi har bra samarbetsplaner och ser oss inte som givare med en
            mottagare, utan det handlar om partnerskap och samarbete.
          </note>
          <note>
            Men i en värld där över 65 miljoner människor är på flykt, där
            vi ser naturkatastrofer och människor som lider av svält, krig
            och konflikter säger vi att vi i dag och den närmaste tiden framöver
            vill se en viktning åt det humanitära biståndet för att lindra
            den akuta nöden. Om det finns möjligheter att göra bryggor över
            till utvecklingsbistånd är det bra. Men när vi måste välja har
            vi nu sagt att vi vill ge mer till dem som lider av svält, nöd
            och elände i dag. Då blir det av naturliga skäl lite mindre till
            utvecklingsbiståndet.
          </note>
          <note type="speaker">
            Anf. 38 HANS LINDE (V) replik:
          </note>
          <note>
            Herr talman! Det har varit ett mörkt år i Turkiet. Utvecklingen
            går snabbt åt fel håll, och det börjar bli svårt att beskriva
            Erdo ğ ans styre som någonting annat än diktatur. Sedan militärkuppen
            i juli har 110 000 personer avskedats, 37 000 personer fängslats
            och 106 mediekanaler stängts ned. 1 125 föreningar, 104 stiftelser
            och 19 fackföreningar har förbjudits att verka. Mer än 35 folkvalda
            borgmästare har fängslats och avsa t ts, och ett tiotal folkvalda
            parlamentariker sitter just nu i fängelse.
          </note>
          <note>
            Vi är många i olika partier som har upprörts över utvecklingen
            i Turkiet. Vi i Vänsterpartiet har gått in som faddrar för parlamentariker
            som har åtalats. Vi har skrivit motioner, skriftliga frågor och
            interpellationer, och vi har talat på demonstrationer. Själv åkte
            jag i höstas ned till Diyarbakır i Turkiet för att träffa personer
            i det civila samhället. Jonas Sjöstedt och Lotta Johnsson Fornarve
            har försökt att ta sig in i ett fängelse för att träffa de två
            partiledare som har fängslats.
          </note>
          <note>
            Men vi har inte hört speciellt mycket från Moderaternas utrikespolitiska
            talesperson Karin Enström. Det senaste året har hon skrivit noll
            interpellationer, noll skriftliga frågor och noll pressmeddelanden
            om läget i Turkiet. Hon har inte presenterat ett enda förslag
            i denna kammare om hur Sverige kan stötta demokrati och mänskliga
            rättigheter i Turkiet. Karin Enström är ju Moderaternas och jag
            misstänker att hon även är Alliansens kandidat att bli utrikesminister.
          </note>
          <note>
            Om man söker på ”Turkiet” på Moderaternas hemsida får man en
            enda träff. Där står det: ”Därför ska svenskar i Turkiet rösta
            på Moderaterna.” Uppenbarligen ska man inte göra det för att Moderaterna
            har ett brinnande och glödande engagemang för demokrati och mänskliga
            rättigheter.
          </note>
          <note>
            Svara gärna, Karin Enström, på varför ni har varit så tysta!
            Varför har du varit så knäpptyst om brotten mot de mänskliga rättigheterna
            i Turkiet under det gångna året?
          </note>
          <note type="speaker">
            Anf. 39 KARIN ENSTRÖM (M) replik:
          </note>
          <note>
            Herr talman! Jag vill börja med att berömma Hans Linde för Vänsterpartiets
            arbete med att stötta partikamrater.
          </note>
          <note>
            Läget i Turkiet är väldigt allvarligt. Vi ser en mycket negativ
            utveck ­ ling på många områden. Det blir en balansgång när vi
            funderar över vilka möjligheter vi har för att påverka Turkiet
            tillbaka till en bättre och mer positiv riktning. Precis som Hans
            Linde beskriver har vi sett massarreste ­ ringar, massavskedanden
            och ett alltmer krympande utrymme för medier, yttrandefrihet och
            opposition.
          </note>
          <note>
            Jag var i Istanbul i höstas och träffade då företrädare för HDP,
            som riskerade att ställas inför rätta och hamna i fängelse.
          </note>
          <note>
            Samtidigt försöker vi, inte minst genom EU, att upprätthålla
            en dialog med Turkiet för att kunna påverka landet i rätt riktning.
            Men onekligen ser det mörkt ut, och det är mycket problematiskt.
            Här tror jag att EU fortfarande är den bästa vägen – men det ser
            mörkare och mörkare ut – för att försöka ställa krav och försöka
            få tillbaka Turkiet i en mindre odemokratisk riktning än den vi
            nu ser.
          </note>
          <note>
            Hans Linde behöver inte vara orolig. Vi ser den allvarliga utveckling
            ­ en, och vi är bekymrade. Vi tror att den linje som regeringen
            och EU har valt är den väg som vi ska fortsätta på. Men chansen
            att lyckas blir tyvärr allt mindre.
          </note>
          <note type="speaker">
            Anf. 40 HANS LINDE (V) replik:
          </note>
          <note>
            Herr talman! Karin Enström säger att hon tycker att läget i Turkiet
            är mycket allvarligt. Uppenbarligen är det inte tillräckligt allvarligt
            för att hon på något sätt ska agera i denna kammare. Det har som
            sagt blivit noll interpellationer, noll skriftliga frågor och
            noll pressmeddelanden. Inte ett enda skarpt förslag för hur vi
            ska stötta demokratin i Turkiet har Moderaterna presenterat under
            det gångna året. Detta talar sitt tydliga språk.
          </note>
          <note>
            Vi kanske ska vara ärliga. Karin Enström åkte inte till Istanbul
            för att träffa oppositionen; hon åkte till Istanbul för att delta
            i Natos parlamentariska församling , där huvudtalaren var president
            Erdo ğ an. Medan Jonas Sjöstedt stod utanför fängelsegrindarna
            i Edirne för att träffa fängslade parlamentariker lyssnade Karin
            Enström på den diktator som hade fängslat dem. Medan jag satt
            i Diyarbakır och drack te med modiga feminister minglade Karin
            Enström med företrädare för den turkiska regimen.
          </note>
          <note>
            Man undrar ändå lite, Karin Enström, om inte det där vinet på
            det där cocktailpartyt hade en lite bitter eftersmak.
          </note>
          <note type="speaker">
            Anf. 41 KARIN ENSTRÖM (M) replik:
          </note>
          <note>
            Herr talman! Är det på den här nivån vi ska diskutera det allvarliga
            läget? Om Hans Linde hade varit med hade han också kunnat få smaka
            på de fruktjuicer som serverades.
          </note>
          <note>
            Ja, det är sant att flera turkiska regeringsföreträdare, inklusive
            presidenten, talade på mötet. Vi var inbjudna som parlamentariker
            tillsammans med parlamentariker från olika europeiska länder och
            från USA – alltså alla Natomedlemmars parlament – och fick tillfälle
            att ställa frågor och framföra vår oro och oron från våra befolkningar
            över vad som faktiskt pågår. Det är bra att föra fram detta till
            regeringsföreträdare, men det är självklart också bra att träffa
            företrädare för parlamentet i ett land som nu är på väg i fel
            riktning.
          </note>
          <note>
            Jag berömmer Hans Linde och Vänsterpartiet för att ni är aktiva.
            Jag tänker inte dra någon billig poäng. Vi måste fortsatt påverka
            Turkiet och dess regering men självklart också stötta de krafter
            som finns.
          </note>
          <note type="speaker">
            Anf. 42 MARKUS WIECHEL (SD):
          </note>
          <note>
            Herr talman! För några dagar sedan åkte som bekant en svensk
            delegation till Iran med statsministern och handelsministern.
            Besöket väcker med rätta en hel del frågor från såväl undertecknad
            som ett stort antal exilperser och iranier som fortfarande är
            kvar i landet.
          </note>
          <note>
            Iran är nämligen inte vilket land som helst. Det är en islamistisk
            diktatur som frekvent bryter mot grundläggande mänskliga fri-
            och rättigheter. Då passar den svenska så kallade feministiska
            regeringen på att åka dit, iförd slöja, för att föra samtal. Som
            jag nämnde tidigare i ett replikskifte tycker jag att detta är
            lite märkligt när man samtidigt inte kan föra samtal med Sveriges
            snabbast växande parti och det tredje största partiet i Sveriges
            riksdag.
          </note>
          <note>
            Regeringen underkastar sig vad som kan ses som den främsta symbolen
            för islamiskt förtryck. Och nej, mina vänner, det handlar inte
            bara om sed eller kultur; det är fråga om tvång. Det är ett tvång
            som det persiska folket i dag tvingas lida av som följd av islamistisk
            imperialism. Att svens ­ ka folkvalda inte ser symboliken i detta
            plagg är inte bara förkastligt, det är fullkomligt oacceptabelt.
          </note>
          <note>
            När vi ändå talar om detta bör vi kanske också lägga fokus på
            vad som sker i andra delar av världen. Islamismen sprider sig
            över hela världen, och följderna är fruktansvärda. Vi ser hur
            minoriteter förtrycks, fördrivs och mördas när de försöker undkomma
            extremisternas världsbild.
          </note>
          <note>
            Vi ser det genom Islamiska statens fruktansvärda härjningar i
            Mellan ­ östern och i Afrika. Vi ser det genom Hamas brutala angrepp
            från Gaza. Vi ser det också genom extremisternas framfart i Indonesien,
            där sharialagar är en verklighet i flera delar av landet.
          </note>
          <note>
            Sverige måste sätta ned foten och försvara de förtryckta. Vi
            kan inte acceptera den här utvecklingen, och vi måste ta det här
            hotet på fullaste allvar. I detta avseende är det oacceptabelt
            att regeringen tolererar och till och med i vissa fall bidrar
            till detta genom svenska skattemedel, som går till tydligt islamistiska
            organisationer och i vissa länder terrorklassade organisationer.
          </note>
          <note>
            Herr talman! Förra veckan besökte jag och några andra ledamöter
            från utrikesutskottet Armenien. Det var en intressant resa. Vi
            besökte bland annat ett minnesmonument över de miljontals armenier
            som mördades vid det ottomanska rikets utrensningar under rikets
            storhetstid. Det är ett folkmord som fortfarande inte erkänns
            av Sveriges regering, trots ett sju år gammalt tillkännagivande
            från Sveriges riksdag. Detta enorma svek ser jag som symboliskt
            för hur den svenska regeringen fullkomligt kapitulerat för Turkiet
            av rädsla för detta land, vars totalitära och imperialistiska
            regim än i dag förtrycker minoriteter och oliktänkande. Det är
            ett land som dessutom systematiskt bombar de främsta sekulära
            och demokratiska krafter som kämpar mot Islamiska statens härjningar
            i Irak och Syrien.
          </note>
          <note>
            En annan fråga som jag också tycker är viktig att ta upp är erkännandet
            av självständiga stater runt om i världen. Det tycks vara lätt
            för Socialdemokraterna och Miljöpartiet att i opposition trycka
            på i viktiga utrikespolitiska frågor men sedan lägga sig platt
            så fort man hamnat i regeringsställning. Folkmordsfrågan är en
            av de frågorna. En annan fråga är erkännandet av Västsahara, som
            man så sent som för fem år sedan röstade för i riksdagen. I regeringsställning
            vägrar man nu dock helt öppet att följa riksdagens beslut – med
            hänvisning till att det borde tas i FN.
          </note>
          <note>
            Inkonsekvensen i den nuvarande regeringen är tyvärr tydlig. Vi
            såg hur regeringen utan riksdagsbeslut snabbt efter att de vann
            valet kunde erkänna det instabila och våldsamma Palestina, samtidigt
            som man inte lyfte ett finger för folket i det stabila, fredliga
            och demokratiska Somaliland. Somaliland är en autonom region som
            snart firar 26 år som land och kan ses som ett föredöme för alla
            de länder i regionen som tampas med diktatur och motsättningar.
            Man har välfungerande institutioner, fria skolor och ett väl utbyggt
            rättssystem. Man har en egen valuta, egna pass och egna diplomatiska
            förbindelser. Sist men inte minst fungerar landet som ett föredöme
            i sin region av världen på närapå samtliga områden.
          </note>
          <note>
            Ett erkännande av Somaliland skulle inte kosta oss någonting.
            Däremot skulle det visa att Sverige som första land i världen
            ser de framsteg Somalilands folk har lyckats åstadkomma. Vi kan
            i och med detta även visa vår uppskattning, inte minst för all
            hjälp som de erbjuder flyktingar från andra delar av Afrika, men
            även från Jemen.
          </note>
          <note>
            Herr talman! Tyvärr är den röda tråden i den röda regeringen
            som borta. Den lyser med sin frånvaro. Även i år tvingas vi leva
            med vetskapen om att miljontals och åter miljontals människor
            är på flykt från sina hem som följd av olika svårigheter. Det
            är vår solidariska plikt att bistå med nödhjälp för att rädda
            livet på så många av dessa som möjligt och även på bästa sätt
            möjliggöra ett liv värt att leva.
          </note>
          <note>
            Över 60 procent av alla flyktingar befinner sig i sina hemländer,
            och strax över 30 procent har lyckats ta sig till ett annat land,
            oftast då i det direkta närområdet. Totalt 86 procent av all a
            flyktingar uppehåller sig i u ‑ länder, vilket visar på regeringens
            och den övriga oppositionens märkliga prioriteringar. Det bör
            vara en självklarhet att varje satsad skattekrona ska kunna göra
            så mycket nytta som möjligt. Ändå försvarar man fortfarande att
            man stjäl upp till 30 procent av biståndsbudgeten. Hur kan det
            anses rimligt? Än i dag erbjuder man dessutom förmåner till nyanlända
            som riskerar att förvärra situationen med farliga migrationsrutter,
            vilket är en björntjänst inte minst för dem som vågar sig ut i
            rostiga båtar på Medelhavet eller i överfulla containrar på den
            europeiska kontinenten.
          </note>
          <note>
            Om Sverige ska vara en humanitär stormakt måste vi också föregå
            med gott exempel. Vi bör fokusera på att främst stötta mottagarländerna
            i när ­ området samt erbjuda hjältarna i civilsamhället på plats
            resurser för att klara av sina viktiga åtaganden. Genom att främja
            handel och satsa på ut ­ vecklingsländer kan vi dessutom lyfta
            människor ur en ekonomisk situa ­ tion som vi här i Sverige inte
            ens kan föreställa oss. Sedan behöver vi na ­ turligtvis inse
            att det är svenskt välstånd som möjliggör ett effektivt bi ­ stånd.
            Att då belasta vårt samhälle ytterligare löser inga problem. Sverige
            kan så mycket bättre om man vill stå upp för grundläggande mänskliga
            rättigheter.
          </note>
          <note>
            Herr talman! Avslutningsvis vill jag poängtera att det finns
            många andra frågor som jag önskar att jag hade kunnat ta upp i
            den här debatten. Jag vet att flera av mina partivänner kommer
            att ta upp några av dem. Sverigedemokraternas huvudinriktning
            gällande dessa frågor går att finna på vår hemsida. Jag kan rekommendera
            er att ta en titt där, alternativt ta kontakt med oss för eventuella
            frågor.
          </note>
          <note>
            (Applåder)
          </note>
          <note type="speaker">
            Anf. 43 KARIN ENSTRÖM (M) replik:
          </note>
          <note>
            Herr talman! Sverigedemokraterna har en historia av undfallenhet
            mot Moskva och beröringsskräck inför svenskt Natomedlemskap. Företrädare
            för Sverigedemokraterna i försvarsutskottet har här i kammarens
            talarstol sagt att Alliansen skapar en fiende, Ryssland, och hittar
            på att den är ett hot. Man har också sagt att man inte betraktar
            Ryssland som en fiende. Men är inte ett land som inte respekterar
            sina grannars gränser samt hotar andra stater med kärnvapen ett
            hot, Markus Wiechel?
          </note>
          <note>
            Samtidigt talar Sverigedemokraterna gärna och ofta om en försvarsallians
            med Finland. Men i övrigt kan man inte tänka sig vare sig försvarssamarbete
            eller Natomedlemskap. Det kommer stora ord om hur viktigt det
            är att försvara Sverige, men det är som sagt lite oklart mot vad.
            Framför allt ska det inte ske tillsammans med några andra. Det
            känns som att Sverigedemokraterna inte vill ta vare sig en Rysslandsdebatt
            eller en rejäl debatt om Nato.
          </note>
          <note>
            Sverige måste reagera mot Rysslands agerande. När Ryssland rustar
            upp militärt, annekterar Krim illegalt och utför desinformationskampanjer
            och cyberangrepp är det otroligt viktigt att vi står enade. Varför
            vill ni inte ta debatten och kritisera Ryssland?
          </note>
          <note type="speaker">
            Anf. 44 MARKUS WIECHEL (SD) replik:
          </note>
          <note>
            Herr talman! Jag tar gärna en Rysslandsdebatt med Karin. Jag
            har vid ett flertal tillfällen tillsammans med mina partivänner
            tydligt fördömt Rysslands agerande på Krim. Vi har ställt oss
            bakom sanktioner mot Ryss ­ l and. Vi har skrivit debattartiklar
            där vi kritiserar deras imperialistiska och aggressiva sätt att
            styra sitt land och deras beteende mot omvärlden. I till exempel
            Europarådet har vi tillsammans med bland annat Moderaterna röstat
            för dokument med tydliga skrivningar mot Rysslands aggressivitet.
            Vi har vid ett flertal tillfällen fördömt Rysslands agerande.
            Jag förstår inte hur man kan ha missat detta.
          </note>
          <note>
            Men det här betyder inte att man ska se ens de mest aggressiva
            länderna i vår omvärld som fiender. Vi behöver samtidigt föra
            en dialog. Det betyder absolut inte att vi ska acceptera exempelvis
            Rysslands ingrepp på Krimhalvön. Däremot behöver vi hela tiden
            se till att vi har olika former av diplomatiska förbindelser.
          </note>
          <note>
            Gällande försvarssamarbete är det lite ironiskt att en företrädare
            för ett parti som totalt nedmonterat det svenska försvaret helt
            plötsligt ska tala sig varm för försvarssamarbete gentemot en
            eventuell rysk aggression. Sverigedemokraterna har i flera år,
            under alla år då vi har funnits i Sveriges riksdag, varnat för
            en nedmontering av det svenska försvaret. Vi har i flera år varnat
            för den problematik som vi just nu ser. Vi i Sverige måste lösa
            våra egna problem. Vi kan inte förlita oss på stora militära allianser
            som Nato för att säkra vår trygghet här i Sverige, utan vi måste
            ha ett starkt svenskt försvar, gärna i samverkan med Finland.
          </note>
          <note>
            (Applåder)
          </note>
          <note type="speaker">
            Anf. 45 KARIN ENSTRÖM (M) replik:
          </note>
          <note>
            Herr talman! Det här inlägget gjorde nog inte mig, åhörarna eller
            tittarna särskilt mycket klokare.
          </note>
          <note>
            Å ena sidan säger Markus Wiechel: Ryssland agerar felaktigt,
            och vi är beredda att fördöma dem. Å andra sidan lyssnar jag nästan
            in att det finns någon form av förståelse för att det ändå är
            ett stort land och att det kan känna sig hotat. Vi måste vara
            väldigt balanserade och ha en fin dialog.
          </note>
          <note>
            Detta är särskilt alarmerande eftersom vi vet att Sverigedemokraternas
            systerpartier i Europa på väldigt tydliga, inte ens dolda, sätt
            tar emot bidrag från Ryssland och uppenbarligen har väldigt goda
            kontakter.
          </note>
          <note>
            Återigen: Hur ska ni ha det, Sverigedemokraterna? Hur ser ni
            på Ryssland? Håller ni med utrikesministern? Håller ni med Moderaterna
            och Alliansen? Eller ska ni ha en tredje väg i Sveriges utrikespolitik?
          </note>
          <note type="speaker">
            Anf. 46 MARKUS WIECHEL (SD) replik:
          </note>
          <note>
            Herr talman! Nej, vi har ingen förståe lse för Ryssland s aggressivitet,
            över huvud taget inte. Det har vi varit tydliga med flera gånger.
            Om sedan några andra av våra samarbetspartier i Europa har tagit
            en annan ställning i den frågan får det stå för dem. Sverigedemokraterna
            står fast vid att vi är mycket kritiska till Rysslands aggressivitet
            och kommer att fortsätta att vara det. Där tror jag att vi och
            Moderaterna kommer överens.
          </note>
          <note>
            När det gäller det säkerhetspolitiska läget är det viktigt att
            vi hela tiden ser till vad omvärlden erbjuder. Nu kan inte Karin
            Enström svara här. Men jag tycker ändå att det är lite märkligt
            att man attackerar Sverigedemokraterna gällande det säkerhetspolitiska
            läget när man själv har varit med och monterat ned det svenska
            försvaret. Jag misstänker att hon kanske får en möjlighet att
            återkomma till det kanske i nästa debattomgång.
          </note>
          <note>
            (Applåder)
          </note>
          <note type="speaker">
            Anf. 47 PERNILLA STÅLHAMMAR (MP) replik:
          </note>
          <note>
            Herr talman! Markus Wiechel talar , precis som sina kollegor
            , väldigt gärna om att bekämpa internationell terrorism och vikten
            av att arbeta förebyggande för att människor inte ska komma hit
            till Sverige. Man ska hjälpa till på plats, som ni kallar det.
            Men precis som Sverigedemokraternas högerextrema och populistiska
            bröder i resten av Europa för man en politik som leder till det
            motsatta.
          </note>
          <note>
            Markus Wiechel nämner att ert förslag till bistånd ligger kvar
            under innevarande år. Men tittar man på era budgetar ser man att
            ni drar ned drastiskt på biståndet. Hur går ekvationen ihop för
            er?
          </note>
          <note type="speaker">
            Anf. 48 MARKUS WIECHEL (SD) replik:
          </note>
          <note>
            Herr talman! Under det här året budgeterade vi för ett betydligt
            mer generöst bistånd än vad regeringen med Miljöpartiet gjorde.
            Under kommande år vet vi inte hur situationen i omvärlden kommer
            att se ut. Självklart får man anpassa budgeten efter den utveckling
            som vi ser runt om i världen. Min förhoppning är åtminstone, och
            jag tror även att det är Pernilla Stålhammars förhoppning, att
            det blir en bättre situation runt om i världen.
          </note>
          <note>
            Sedan har Miljöpartiet och Sverigedemokraterna helt olika prioriteringar.
            Vi ser också utanför Sveriges gränser. Vi ser situationen för
            människorna på plats. Vi ser varför människor tar sig hit. Det
            handlar inte bara om att människor har det svårt. Det handlar
            också om att människor vill få det bättre. Vi vill möjliggöra
            det för så många som möjligt. Det kan vi bara göra på plats. Svårare
            än så är det egentligen inte.
          </note>
          <note>
            Jag vet inte om Pernilla Stålhammar över huvud taget kan sätta
            sig in i den fruktansvärda situation som människor har i flera
            delar av världen. Det gäller även människor som kanske inte har
            flytt från krig eller förtryck. Jag tror att väldigt många skulle
            vilja komma till Sverige, men de har inte den möjligheten. Det
            är inte heller långsiktigt hållbart om vi vill rädda så många
            som möjligt.
          </note>
          <note type="speaker">
            Anf. 49 PERNILLA STÅLHAMMAR (MP) replik:
          </note>
          <note>
            Herr talman! Jag tror i ärlighetens namn att varken Markus Wiechel
            eller jag kan sätta oss in i den situationen helt och fullt. Det
            är de som upplever det fasansfulla som verkligen kan göra det.
            Vi måste därför jobba vidare på riktigt med biståndet. Det är
            en lögn att ni ligger kvar på bistånds ­ nivån. Ni vill ligga
            på 0,7 procent. Ni drar ned på biståndet till Sida och också till
            UNHCR.
          </note>
          <note>
            I Palestina i Gaza finns det sexåriga flickor och pojkar som
            redan har upplevt tre krig. Tycker inte Markus Wiechel att det
            är viktigt att även hjälpa dem? Ni vill fullkomligt lägga ned
            biståndet till Palestina. Ni säger att ni vill hjälpa på plats.
            Situationen i Palestina och särskilt i Gaza är prekär.
          </note>
          <note>
            Kan du förklara för mig varför Sverigedemokraterna väljer att
            inte stödja den processen och inte stödja de sexåriga flickor
            och pojkar som redan har upplevt tre krig?
          </note>
          <note>
            (Applåder)
          </note>
          <note type="speaker">
            Anf. 50 MARKUS WIECHEL (SD) replik:
          </note>
          <note>
            Herr talman! Först vill jag bara rätta Pernilla Stålhammar här.
            Vi lägger inte 0,7 procent. Vi lägger 0,84 procent av bni på bistånd.
            Regeringen lägger 0,7 med tanke på att ni gör avräkningar på 30
            procent. Det stämmer inte riktigt.
          </note>
          <note>
            Vi går vidare till frågan om Palestina. Det vi säger är att vi
            inte vill slussa pengar till den palestinska myndigheten , som
            frekvent utsätter barn och andra för indoktrinering och för hat
            mot Israel. Det är sådant som egentligen hör hemma i 30-talets
            och 40-talets Nazityskland.
          </note>
          <note>
            Vi kan inte slussa pengar till en organisation som betalar terrorister.
            Det är en organisation som på inget sätt står upp för de grundläggande
            mänskliga rättigheter som vi ser som självklara.
          </note>
          <note>
            (Applåder)
          </note>
          <note type="speaker">
            Anf. 51 KERSTIN LUNDGREN (C) replik:
          </note>
          <note>
            Herr talman! Jag lyssnade och lyssnade. Men jag hörde inte något
            från Sverigedemokraterna om det säkerhetspolitiskt mycket utmanande
            läge som Sverige befinner sig i, som Europa befinner sig i och
            som våra grannar möter. Världsbilden var de onda, och de onda
            var muslimer. Det är den världsbild som målades upp i Sverigedemokraternas
            anförande : islamistiskt hot. Det hör vi också från andra delar
            av världen i dessa dagar.
          </note>
          <note>
            Herr talman! Det finns de som har en tendens och en uttalad vilja
            att göra detta till vattendelaren i världspolitiken. Jag hoppas
            att Sverigedemokraterna inser att religionen inte är vattendelare,
            utan det är handlingar som avgör. Vi ska kritisera både terrorister
            oavsett religion och regeringar oavsett religion.
          </note>
          <note>
            Herr talman! För oss som står upp för religionsfrihet och liberala
            värden är det vad som avgör. Jag skulle vilja höra hur Sverigedemokraterna
            ser på hotet mot liberala värden som i dag kommer från kontakter
            i till exempel Ungern. Där försöker man att bända upp de värden
            vi har byggt Europa på.
          </note>
          <note>
            Herr talman! Jag hör om dialog med Ryssland. Nog har jag uppfattat
            att Sverigedemokraterna har deltagit i den dialogen. På EU-nivå
            röstar man alltid emot resolutioner som går emot Ryssland. Vi
            har här i riksdagen hört om dialog med herr Putilov. Jag behöver
            inte nämna mer än så.
          </note>
          <note>
            Herr talman! Det finns ett mönster av dialog från Sverigedemokraternas
            sida. Det syntes också i inlägget.
          </note>
          <note type="speaker">
            Anf. 52 MARKUS WIECHEL (SD) replik:
          </note>
          <note>
            Herr talman! Inte en gång under mitt anförande nämnde jag muslimer,
            inte en enda gång. Jag nämnde islamister. Att Kerstin Lundgren
            helt plötsligt likställer islamister med muslimer får stå för
            henne. Jag tycker att det i sig är häpnadsväckande.
          </note>
          <note>
            Islamister är ett stort hot. Muslimer är människor. Det handlar
            om en helt annan sak. Islamister är politisk islam, och det är
            ett hot. Det är bara att inse. Om inte Kerstin Lundgren ser det
            och Centerpartiet kan förstå det är jag rädd. Men ni har en historia
            av att hysa sådana i ert eget parti. Jag tänker inte gå in mer
            på det.
          </note>
          <note>
            Gällande Ryssland har jag tidigare varit tydlig. Jag satt själv
            tillsammans med Kerstin Lundgren i Europarådet och röstade för
            dokument som var tydligt kritiska till Rysslands agerande , inte
            minst i Ukraina. I Europaparlamentet har vi tidigare följt ett
            annat parti. Men vi har nu antagit att vi ska rösta , precis som
            vi gör här i Sveriges riksdag , på en väldigt kritisk linje gentemot
            Ryssland. Vi stöder sanktioner. Vi har i ett flertal debattartiklar,
            inlägg och så vidare fördömt deras agerande. Vi kan inte vara
            mer tydliga. Jag tror nog att Kerstin Lundgren får lägga av med
            den tramsiga retoriken.
          </note>
          <note>
            (Applåder)
          </note>
          <note type="speaker">
            Anf. 53 KERSTIN LUNDGREN (C) replik:
          </note>
          <note>
            Herr talman! Herr Putilov var synlig i korridorerna runt denna
            kammare. Nog finns det ett mönster, och Sverigedemokraterna har
            en hel del att förklara.
          </note>
          <note>
            Herr talman! Sverigedemokraterna har en tydlig agenda som stämmer
            väl överens med det budskap som kommer från herr Putin. Det låter
            nästan som en del man hörde i till exempel den amerikanska valdebatten:
            Vi har ingenting med Ryssland att göra. Nej, nej – vi pratar inte!
            Det lät nästan så när jag hörde herr Markus Wiechel i denna debatt.
            Men vi vet i dag att man talade, och vi vet att Sverigedemokraterna
            har nära kontakter med europeiska partier och aktörer som verkligen
            vill bryta upp den liberala världsordning som vi bygger vårt samhälle
            på.
          </note>
          <note type="speaker">
            Anf. 54 MARKUS WIECHEL (SD) replik:
          </note>
          <note>
            Herr talman! Om Kerstin Lundgren vet mer om Sverigedemokraternas
            kontakter med Ryssland får hon gärna informera mig, för det skulle
            jag tycka vore väldigt intressant att få reda på.
          </note>
          <note>
            Gällande den tjänsteman som tidigare arbetade här i riksdagen
            har Sverigedemokraterna riksdagens hårdaste granskning av våra
            anställda. Detta är dessutom en person som gjorde sig känd för
            att kritisera just den ryska regim som han nu anklagas för att
            stödja. Jag kan inte se hur Centerpartiet skulle ha kunnat göra
            någonting annat om en person med goda meriter och som Säpo inte
            klassar som ett säkerhetshot hade kommit och sökt jobb hos partiet.
            Jag vet inte hur ni skulle ha hanterat det eller hur ni helt plötsligt
            skulle ha kunnat upptäcka att det fanns några sådan misstankar.
            Dessutom handlar detta om en person som över huvud taget inte
            hade någon större insyn i någon sekretessbelagd information.
          </note>
          <note>
            Men Kerstin Lundgren får som sagt gärna återkomma med tydligare
            frågor.
          </note>
          <note type="speaker">
            Anf. 55 BIRGITTA OHLSSON (L) replik:
          </note>
          <note>
            Herr talman! Jag har synpunkter på den rödgröna feministiska
            utrikespolitiken. Jag tycker att den feministiska utrikespolitiken
            ska vara mycket tuffare mot världens värsta kvinnohatarstater
            , som Iran och Saudiarabien , och mot islamistiska terrororganisationer
            , alltifrån Boko Haram och al ‑ Qaida till Daish. Denna kritik
            för jag fram i medierna och i debatter i denna kammare, där vi
            har ett demokratiskt meningsutbyte på olika sätt.
          </note>
          <note>
            Det känns ändå väldigt märkligt, olustigt och magstarkt att se
            en företrädare för Sverigedemokraterna som Markus Wiechel här
            på något sätt göra sig till en fanbärare för en feministisk utrikespolitik
            i sverigedemokratisk tappning. Ni sverigedemokrater vill här på
            hemmaplan försämra svenska kvinnors rätt till fri abort. Ni har
            ett kvinnoideal som ibland närmast liknar det hemmafrusamhälle
            som många av oss är tacksamma över att vi har lämnat för ett samhälle
            där kvinnor nu kan försörja sig själva på lika villkor. Ute i
            Europa och i världen lierar ni er med partier som vill försämra
            flickors och kvinnors mänskliga rättigheter.
          </note>
          <note>
            Det som är mest intressant, och det jag egentligen hade tänkt
            att fråga om , är detta: Om ni nu värnar kvinnors rättigheter
            så starkt – varför vill ni då att Sverige ska gå ur Europeiska
            unionen, som är den starkaste kraften globalt när det gäller att
            stå upp för flickors och kvinnors rättigheter , oavsett om det
            handlar om att bekämpa könsstympning, att säkra flickors rätt
            till skolgång eller att se till att vi krossar dessa kompakt starka
            glastak? Varför lierar ni er i diskussionerna i Europaparlamentet
            med ett Ryssland där man just har infört en lagstiftning där misshandel
            av kvinnor i nära relationer bagatelliseras? Varför lierar ni
            er i Europaparlamentet med olika populistiska, nationalistiska
            eller rasistiska partier i olika nyanser av brunt , som har kvinnors
            tillbakagång vad gäller rättigheter först på agendan?
          </note>
          <note type="speaker">
            Anf. 56 MARKUS WIECHEL (SD) replik:
          </note>
          <note>
            Herr talman! Jag kan försäkra Birgitta Ohlsson att vi inte stöder
            några kvinnoförnedrande eller kvinnoförtryckande idéer i Europaparlamentet
            eller någon annanstans. Snarare tvärtom – vi står upp för kvinnors
            rättigheter mer än något annat parti i Sveriges riksdag, om jag
            får säga det själv. Om man ser på vår tidigare budget visar det
            sig också att de som tjänar mest på den budget vi lägger fram
            här i Sveriges riksdag är just kvinnor. Sverigedemokraterna är
            på riktigt ett parti för att stärka kvinnors roll i samhället
            , även här i Sverige.
          </note>
          <note>
            Nej, jag vill inte vara någon fanbärare för en feministisk utrikespolitik.
            Det här med feminism får de som kallar sig för feminister svara
            för. Men om regeringen nu går ut och försöker föra en politik
            som ska gynna kvinnor eller stärka utsatta kvinnor kan jag tycka
            att det är märkligt att man viker sig för förtryckarstater och
            deras islamistiska plagg, som dessutom har ett ganska starkt symbolvärde
            för utsatta kvinnor även här i Sverige.
          </note>
          <note>
            När det gäller EU vet jag inte hur det skulle vara ett bättre
            organ för detta än något annat internationellt forum. Det är dessutom
            överstatligt och riskerar att slita isär medlemsstaterna snarare
            än att knyta ihop dem. Vi har Europarådet, som fungerar bra. Det
            är mellanstatligt. Vi kan även främja mänskliga rättigheter och
            kvinnors rättigheter genom FN, och vi har fler andra organ. EU
            är på intet sätt ett projekt som skulle stärka kvinnor i Europa.
            Jag skulle vilja säga att det snarare är tvärtom.
          </note>
          <note type="speaker">
            Anf. 57 BIRGITTA OHLSSON (L) replik:
          </note>
          <note>
            Herr talman! Jag tror att många kvinnor och män, oavsett politisk
            färg, i vårt Sverige häpnar när Sverigedemokraterna proklamerar
            att de är det parti som har den starkaste politiska agendan. Ni
            vill ju här i Sverige återinföra sambeskattningen, som övriga
            partier tar avstånd från, och för den delen försämra kvinnors
            rätt till fri abort.
          </note>
          <note>
            Det finns en global trend som resten av partierna i riksdagen
            deltar i och för tillsammans: Vi måste vara en starkare och global
            röst när Donald Trump har blivit president i Vita huset och när
            nationalismen och populismen ser till att kvinnors och minoriteters
            rättigheter ryker allra först och främst.
          </note>
          <note>
            Det är intressant att Sverigedemokraterna aktivt vill att Sverige
            ska gå ur Europeiska unionen. EU är världens största biståndsorganisation,
            om vi nu ska tala med utrikespolitiska mått mätt. Det är också
            den organisation och union som har den skarpaste feministiska
            agendan. Vi skulle såklart från svensk sida, och jag som liberal
            feminist, önska att den vore ännu starkare. Men om man vill bekämpa
            islamistiska terrorister och de bakåtsträvare som finns är EU
            ett mycket bra sätt.
          </note>
          <note type="speaker">
            Anf. 58 MARKUS WIECHEL (SD) replik:
          </note>
          <note>
            Herr talman! Jag har full respekt för att man kan tro på vissa
            av de projekt som finns inom EU i dag och att man kan glädja sig
            åt det bistånd som EU ger. Men kan vi inte hantera det själva
            i Sverige? Kan vi inte själva bestämma hur vi ska fördela vårt
            bistånd? Kan vi inte arbeta tillsammans med andra länder men själva
            avgöra vart pengarna ska gå? Varför behöver vi en överstatlig
            union för att fördela de biståndspengar som vi vill ska gå till
            utsatta människor?
          </note>
          <note>
            Jag ser inte logiken. Det är inte heller försvarbart ur ett annat
            perspektiv med tanke på att EU är en enorm ekonomisk koloss av
            förslösade skattemedel. Jag ser alltså inte logiken i att vi skulle
            behöva EU för att på ett bättre sätt fördela bistånd.
          </note>
          <note type="speaker">
            Anf. 59 PERNILLA STÅLHAMMAR (MP):
          </note>
          <note>
            Herr talman, utrikesministern, representanter från den diplomatiska
            kåren, ärade riksdagsledamotskollegor och ni som ser debatten
            på tv eller lyssnar på radio där hemma! Tack för att ni lyssnar!
          </note>
          <note>
            Mycket har hänt sedan den förra utrikespolitiska debatten. Det
            är med stolthet jag står här i dag. Sverige har tagit plats i
            FN:s säkerhetsråd, och vi har kraftfullt utökat vårt fredsdiplomatiska
            arbete. Vår feministiska utrikespolitik vinner genklang runt om
            i världen, och klimatarbetet har tagit en historisk fart framåt.
          </note>
          <note>
            Herr talman! Vi som sitter här i Sveriges riksdag bor i ett land
            som kan räkna till över 200 år av fred. Vi har haft ett sekel
            av demokrati, välstånd och välfärd. Vi bor i ett av världens mest
            jämställda och hållbara samhällen, och vi har all anledning att
            vara stolta över vårt land och all anledning att känna framtidstro.
          </note>
          <note>
            Vi har fri utbildning och sjukvård, ett pålitligt rättsväsen,
            ett starkt civilsamhälle, en fri press, fackliga rättigheter,
            friskt dricksvatten och en ren miljö. Det är en utopi i många
            länder och vardag för oss här hemma.
          </note>
          <note>
            Just därför är det så viktigt att vi förstår den roll och betydelse
            vi har i världen just nu och att vi tar vara på den just nu. Vi
            är ingen stormakt, varken ekonomiskt eller militärt, men vi har
            andra och förmodligen mycket viktigare värden som spelar roll.
          </note>
          <note>
            Fru talman! Vårt bistånd spelar roll. Med drygt 40 miljarder
            kronor per år har det en väsentlig betydelse vilka biståndssatsningar
            Sverige gör, vilka fonder vi investerar i och vilka strategier
            vi utformar. Därför är det så efter ­ längtat och viktigt att
            regeringen nu lägger fram ett nytt politiskt ramverk för det svenska
            utvecklingssamarbetet.
          </note>
          <note>
            När Trump drar in allt stöd till organisationer som verkar för
            kvinnors rätt till sin egen kropp tar Sverige tillsammans med
            likasinnade länder initiativ till en världsomspännande insamling
            för SRHR. När Putin gör det lättare för män att misshandla sina
            fruar och barn stärker Sverige stödet till demokrati och mänskliga
            rättigheter. När en klick klimatskeptiker i Vita huset stänger
            ned nationella klimatdatabaser signerar Sverige en unik klimatlag
            och bjuder in till en internationell havskonferens med Fiji.
          </note>
          <note>
            Nej – Sverige kan inte göra allt, men Sverige ska göra allt vi
            kan. Vi ska stå rakryggade och fasta i våra värderingar när det
            blåser som allra hårdast från omvärlden.
          </note>
          <note>
            Fru talman! Vår diplomati spelar roll. Vår plats i FN:s säkerhetsråd
            ger oss möjlighet att föra in våra värden om feminism och klimat
            i säkerhetsrådsdiskussionerna. Våra fördjupade satsningar på fredsdiplomati
            ger oss en viktig roll i medling och fredsskapande världen över.
            Det är därför också så viktigt att Sverige nu utser ett särskilt
            sändebud till Palestina- och Israelkonflikten.
          </note>
          <note>
            Vi bär på vår grundmurade övertygelse om att globala utmaningar
            kräver globala svar. Vikten av väl fungerande multilaterala organ
            kan därför inte nog understrykas. Det är vårt fasta övertygelse
            att FN är fredsmäklarens nav, och även om organisationen behöver
            uppdateras och reformeras är det den enda plats i världen där
            alla nationer och människor kan mötas och komma till tals.
          </note>
          <note>
            Den feministiska utrikespolitiken är viktigare än någonsin. Det
            finns ingen hållbar fred om inte kvinnor kan delta på lika villkor
            som män. Vi lever inte upp till konventionerna om de mänskliga
            rättigheterna om inte kvinnor och män har lika rättigheter, skyldigheter
            och möjligheter.
          </note>
          <note>
            Fru talman! I en tid som denna spelar det stor roll vilka vänskapsband
            vi förvaltar. Vårt nordiska samarbete måste prioriteras, och jag
            vill också säga att EU-samarbetet är viktigare än någonsin, inte
            minst ur säkerhetspolitisk synvinkel. När främmande stater driver
            påverkanskampanjer i syfte att splittra, göda misstro och ifrågasätta
            EU:s legitimitet måste vi stå tydliga och visa att vi har valt
            väg och riktning.
          </note>
          <note>
            När Ryssland folkrättsvidrigt annekterat Krim och för krig i
            östra Ukraina måste EU stå starkt och enat som en kraftfull påminnelse
            om alternativet till Putins världsordning. Vi måste fortsätta
            att stå upp för det östliga partnerskapet.
          </note>
          <note>
            Bara med ett demokratiskt och starkt EU kan vi också sätta ordentlig
            press på Erdoğan att upphöra med sina förföljelser och fängslanden
            av journalister, politiker och människorättsaktivister.
          </note>
          <note>
            Fru talman! Vi får inte glömma att de värden som Sverige sedan
            länge representerar nu utmanas från olika håll och kanter, från
            islamistiska terrorister till nationalister och nazister. Det
            är mot dessa krafter vi måste stå rustade nu, och lika stolt som
            jag är när jag representerar Sverige i internationella sammanhang,
            lika ödmjuk är jag inför de stora utmaningar vi står inför.
          </note>
          <note>
            En sak är dock säker, och det är att det bästa sättet att bemöta
            dessa utmaningar är att göra gemensam sak med demokratiska partier
            här i riks ­ dagen och med likasinnade, progressiva krafter i
            världen.
          </note>
          <note>
            (Applåder)
          </note>
          <note type="speaker">
            Anf. 60 KARIN ENSTRÖM (M) replik :
          </note>
          <note>
            Fru talman! En grundläggande del av Sveriges traditionella utrikespolitik
            har varit idén om en öppen och fri handel. Sverige har inte minst
            i EU tillsammans med Storbritannien arbetat hårt och verkat för
            att EU, förutom den inre marknaden, också ska ha så många bra
            frihandelsavtal med andra länder som möjligt.
          </note>
          <note>
            Här hemma säger sig regeringen fortfarande stå enig bakom en
            frihandelsvänlig agenda. Just i dag ska dock Europaparlamentet
            rösta om EU:s frihandelsavtal med Kanada, och jag är väldigt nyfiken
            på att höra hur det egentligen står till. Vad tycker egentligen
            Miljöpartiet? Vi har ett läge nu efter brexit och med president
            Trump där Sverige måste vara väldigt tydligt och pådrivande när
            det gäller frihandel.
          </note>
          <note>
            Hur kommer Miljöpartiets företrädare i Europaparlamentet att
            rösta när det gäller detta frihandelsavtal?
          </note>
          <note type="speaker">
            Anf. 61 PERNILLA STÅLHAMMAR (MP) replik :
          </note>
          <note>
            Fru talman! Det är faktiskt en myt att Miljöpartiet inte skulle
            stå för frihandel. Vi tycker att det är viktigt att nationer handlar
            med varandra och att det också gynnar utvecklingsländerna, när
            det är rätt utformat.
          </note>
          <note>
            Till Karin Enström kan jag säga att vi har varit kritiska till
            vissa delar av innehållet i CETA , men det har främst handlat
            om miljö - och klimataspekter. Vi har velat få in vissa frågor
            i själva avtalet, men vi står bakom detta avtal och kommer att
            rösta ja till det.
          </note>
          <note type="speaker">
            Anf. 62 KARIN ENSTRÖM (M) replik :
          </note>
          <note>
            Fru talman! I nnebär det då att hela Miljöpartiets hållning också
            kommer att reflekteras i de röster som avges i dagens omröstning
            om frihandelsavtalet mellan EU och Kanada, det som kallas CETA
            ? Har jag då förstått att Miljöpartiets Europaparlamentariker
            kommer att rösta ja till detta avtal?
          </note>
          <note type="speaker">
            Anf. 63 PERNILLA STÅLHAMMAR (MP) replik :
          </note>
          <note>
            Fru talman! Hur man agerar på olika platser skiljer sig bevisligen
            åt ibland, men jag vill säga att Miljöpartiet står bakom CETA-
            avtalet.
          </note>
          <note>
            Det som kommer att ske i Europaparlamentet och hur de gröna kommer
            att rösta där är inte någonting som jag kan stå för.
          </note>
          <note type="speaker">
            Anf. 64 MARKUS WIECHEL (SD) replik:
          </note>
          <note>
            Fru talman! Miljöpartiet har som bekant haft lite svårigheter
            tidigare med avgångna ministrar och kontakter mellan ministrar
            och turkiska organisationer. Jag vet att Pernilla Stålhammar,
            precis som undertecknad, är en varm anhängare av internationellt
            bistånd. Problemet är väl att vi kanske har lite olika syn på
            vart pengarna ska gå.
          </note>
          <note>
            Därför har jag en ganska enkel fråga till Pernilla Stålhammar:
            Hur ser Pernilla Stålhammar på att bistånd går till organisationer
            som exempel vis Islamic Relief eller andra som är kopplade till
            Muslimska brödraskapet? Vad är egentligen Miljöpartiets förhållningssätt
            till sådana organisationer?
          </note>
          <note type="speaker">
            Anf. 65 PERNILLA STÅLHAMMAR (MP) replik :
          </note>
          <note>
            Fru talman! Jag vet inte riktigt om jag uppfattade vilka organisationer
            Markus Wiechel talade om. Vi är tydliga med att vi ger stöd till
            moderata krafter men inte till de organisationer som står för
            islamistiska värden. Det har vi aldrig gjort, så jag vet inte
            vad Markus Wiechel egentligen far efter.
          </note>
          <note>
            Jag vet dock att Markus Wiechel har kritiserat stödet till Unrwa,
            som är ett oerhört viktigt stöd i Palestina. Man gör ett fantastiskt
            arbete i de olika läger där flyktingar har bott så enormt länge.
            Det viktigaste man kan göra är att ge ett värdigt liv, att låta
            det gå över till ett långsiktigt utveck ­ lingssamarbete och att
            man tillhandahåller utbildning. Detta gör Unrwa.
          </note>
          <note type="speaker">
            Anf. 66 MARKUS WIECHEL (SD) replik:
          </note>
          <note>
            Fru talman! Sverigedemokraterna stöder flera olika projekt som
            hjälper flyktingar, inte minst barn, bland annat vårt utökade
            stöd till Unicef och andra FN-organ.
          </note>
          <note>
            Låt oss återgå till Miljöpartiets i mina ögon tvivelaktiga syn
            på vissa organisationer. Regeringen har tidigare gett stöd till
            Syria Recovery Trust Fund och Islamic Relief. Det är organisationer
            som har haft tydliga kopplingar till islamistiska organisationer.
          </note>
          <note>
            Med tanke på Miljöpartiets tidigare historia med antydda kopplingar
            till Muslimska brödraskapet kan det vara intressant att höra vad
            Pernilla Stålhammar egentligen tycker om sådana stöd i framtiden.
          </note>
          <note type="speaker">
            Anf. 67 PERNILLA STÅLHAMMAR (MP) replik:
          </note>
          <note>
            Fru talman! Återigen säger jag att vi inte ger stöd till organisationer
            som stöder en islamistisk agenda. Det är mitt korta svar till
            Markus Wiechel.
          </note>
          <note type="speaker">
            Anf. 68 KERSTIN LUNDGREN (C) replik:
          </note>
          <note>
            Fru talman! Jag har två frågor till Miljöpartiets talesperson.
          </note>
          <note>
            Jag hörde Pernilla Stålhammar nämna att man ska sätta press på
            Erdoğan. Här blir jag naturligtvis mycket nyfiken. På vilket sätt
            sätter reger ­ ingen press på Erdoğan i det läge vi kan se i Turkiet
            , med så många fängslanden, så många avskedanden och så mycket
            tryck mot allt som inte är stöd för herr president Erdoğan himself?
            Jag är nyfiken på att få en djupare bild av hur regeringen gör.
          </note>
          <note>
            Fru talman! Jag kan förstå att den militära alliansfriheten tjänar
            Pernilla Stålhammar och Miljöpartiet väl. Men hur tjänar den Sverige,
            Norden, Baltikum och EU?
          </note>
          <note type="speaker">
            Anf. 69 PERNILLA STÅLHAMMAR (MP) replik:
          </note>
          <note>
            Fru talman! Jag har svårt att förstå att Kerstin Lundgren, som
            jag vet håller sig uppdaterad om allt, inte ser att vi i samtal
            med Turkiet hela tiden lyfter upp frågorna. Vi har i Turkiet fördömt
            fängslandet av HDP:s företrädare.
          </note>
          <note>
            Vi är egentligen eniga om att man måste fortsätta att arbeta
            för ett närmande till EU. Även om det är långt bort måste man
            fortsätta att arbeta för att kunna ha en pågående dialog.
          </note>
          <note>
            Kerstin Lundgren ställer två stora frågor, så jag får fatta mig
            kort. Min syn sammanfaller med Sveriges väl. Varför skulle Sverige
            öka på spänningarna i närområdet genom att gå med i Nato? Varför
            skulle vi ens våga göra det i en situation när spänningarna är
            större än någonsin, Kerstin Lundgren? Varför hade vi inte valt
            ett annat tillfälle? Varför har ni inte drivit frågan tidigare
            i alliansregeringen? Varför vågar ni säga detta nu när vi inte
            ens vet om Nato, med anledning av Trumps politik, står för några
            garantier över huvud taget?
          </note>
          <note>
            Jag ställer frågan tillbaka till Kerstin Lundgren: Hur har du
            uppdaterat din syn på Nato sedan Trump kom till makten?
          </note>
          <note type="speaker">
            Anf. 70 KERSTIN LUNDGREN (C) replik:
          </note>
          <note>
            Fru talman! När det gäller Erdoğan och att hantera situationen
            i Turkiet uppfattar jag inte att det finns något nytt från regeringen.
            Jag hörde en beskrivning av historien. Det lät lite annorlunda
            när jag hörde Pernilla Stålhammars inledning.
          </note>
          <note>
            Fru talman! Jag hörde inte något svar på hur det tjänar Sverige
            väl med alliansfrihet i dagens säkerhetspolitiska miljö. Jag hörde
            däremot Pernilla Stålhammar nämna att man inte vågar överge alliansfriheten
            därför att läget är så bekymmersamt. Men Sverige har varit en
            alliansfri stat så här långt. Ändå befinner vi oss i denna miljö.
            Hur går det ihop? Osäkerheten är ett faktum.
          </note>
          <note type="speaker">
            Anf. 71 PERNILLA STÅLHAMMAR (MP) replik:
          </note>
          <note>
            Fru talman! Där har Miljöpartiet och regeringen valt en tydlig
            väg. Vi tror på ett fördjupat samarbete med de nordiska länderna,
            särskilt med Finland. Vi tror på ett fördjupat samarbete inom
            EU. Vi tror på fördjupade bilaterala avtal med enskilda länder.
          </note>
          <note>
            Vi tror inte på en allians där vi låser in oss – som man gör
            i Nato. Vi vet att alliansfriheten har tjänat oss väl under hundra
            år. Vi kan säga att det vore dumt att ändra den svenska säkerhetspolitiska
            doktrinen nu när säkerhetssituationen är som den är.
          </note>
          <note type="speaker">
            Anf. 72 BIRGITTA OHLSSON (L) replik:
          </note>
          <note>
            Fru talman! Miljöpartiet och Liberalerna tycker inte alltid lika
            i utrikespolitiken, men på ett fält har vi verkligen varit pionjärer
            tillsammans. Jag syftar på att Sverige bör få en anständig vapenexport.
          </note>
          <note>
            Miljöpartiet och Liberalerna var de enda partierna som redan
            för ungefär 15 år sedan tog tydlig ställning för att införa ett
            demokratikriterium i vapenexporten. Det är något som vi alla längtar
            efter att få se på plats. Jag instämmer i den kritik som har förts
            fram av flera partier tidigare under debatten.
          </note>
          <note>
            Nu sitter Pernilla Stålhammars parti i regeringen. Var är den
            nya vapenexportlagen? Den ska komma under våren, sägs det. Kan
            Pernilla Stålhammar garantera att det blir ett skarpt demokratikriterium?
          </note>
          <note type="speaker">
            Anf. 73 PERNILLA STÅLHAMMAR (MP) replik:
          </note>
          <note>
            Fru talman! Det är ingen hemlighet att vi ville gå långt i begränsningen
            av vapenexporten. Där fanns beredningen inom KEX. Där kom man
            fram till vissa tydliga saker. Man kunde ha gått längre. Det kan
            jag säga som miljöpartist. Men när alla partier skulle samsas
            kom man inte längre. Mycket riktigt, Birgitta Ohlsson, stod Liberalerna
            och Miljöpartiet samman.
          </note>
          <note>
            En av de saker som beredningen har lagt fram är att det ska finnas
            ett demokratikriterium för svensk vapenexport. Man jobbar i Regeringskans
            ­ liet med att ta fram propositionen och med lagrådsremissen.
            Beredningens slutsatser håller på att översättas till lag. Där
            finns kriteriet med.
          </note>
          <note>
            Vi vill att det i slutet av våren till riksdagen ska lämnas ett
            förslag till en skarpare vapenexportlag , som innefattar ett demokratikriterium.
          </note>
          <note type="speaker">
            Anf. 74 BIRGITTA OHLSSON (L) replik:
          </note>
          <note>
            Fru talman! Jag refererade framför allt till den så kallade Krututredningen
            , som startade 2002 och blev klar 2005, om jag inte missminner
            mig. Det gröna partiet och det liberala partiet hade samma agenda.
          </note>
          <note>
            Nu är det KEX-utredningen som är aktuell. Där står det tydligt
            att kravet ska göra det möjligt att stoppa export till länder
            där det förekommer allvarliga och omfattande kränkningar av mänskliga
            rättigheter eller grava brister i den demokratiska statusen.
          </note>
          <note>
            Vi kan lätt inkludera många länder dit Sverige har en stor vapenexport
            i dag. Jag tror inte att jag är ensam om att vara orolig utan
            att även biståndsorganisationer, människorättsorganisationer och
            ett par partier i denna kammare är oroliga för att det inte kommer
            att bli en lika tydlig politik som vi alla har önskat.
          </note>
          <note>
            Därför hoppas jag att få ett än tydligare svar, inte bara att
            Pernilla Stålhammar hoppas utan att vi kan förvänta oss ett skarpt
            demokratikriterium.
          </note>
          <note type="speaker">
            Anf. 75 PERNILLA STÅLHAMMAR (MP) replik:
          </note>
          <note>
            Fru talman! Ja, det är det som komma skall. Vår intention är
            att implementera KEX-beredningens slutsatser, och där ingår ett
            demokratikriterium. Det är mitt svar. Propositionen kommer att
            läggas fram för riksdagen senare i vår.
          </note>
          <note type="speaker">
            Anf. 76 SOFIA DAMM (KD) replik:
          </note>
          <note>
            Fru talman! Jag vill ta vid där Birgitta Ohlsson slutade, för
            det finns en del i Miljöpartiets tidigare arbete inom utvecklingspolitiken
            som vi kristdemokrater har tyckt varit mycket klok och där vi
            har haft mycket stor samsyn. Men det är svårt att se vad Miljöpartiet
            egentligen står upp för på det utvecklingspolitiska området.
          </note>
          <note>
            Ett exempel är det som nyss togs upp om vapenexport till diktaturer.
            Jag skulle vilja ha lite mer information om varför ett nytt lagförslag
            har dröjt så pass länge som det har gjort. Med Miljöpartiet i
            regeringen fanns det ju en förhoppning att denna process skulle
            skyndas på och inte försenas. Den förhoppningen har nu grusats.
            Jag tycker att vi i övriga partier som har jobbat hårt i KEX-utredningen
            bör få reda på varför. Kommer inte ett förslag att läggas fram
            som på allvar skärper vapenexportkontrollen?
          </note>
          <note type="speaker">
            Anf. 77 PERNILLA STÅLHAMMAR (MP) replik:
          </note>
          <note>
            Fru talman! Ja, vi har haft samsyn här. Vapenexportregleringen
            måste skärpas ordentligt.
          </note>
          <note>
            Vad gäller att det försenats skulle jag vilja säga att vi gör
            ett väldigt grundligt arbete. Det var många som kom in i remissrundan.
          </note>
          <note>
            Tyvärr hade inte beredningen som KEX lade fram skrivits i form
            av lagförslag. Det arbetet återstår nu. Det var synd att man inte
            kom med skarpa lagförslag som kunde överföras direkt redan när
            de olika partierna hade kommit överens. Det blir ett arbete som
            man nu måste göra från början. Ur vår synvinkel är det viktigare
            att det arbetet görs på ett grundligt och rättssäkert sätt än
            att vi hastar fram en proposition där man kanske missar olika
            delar.
          </note>
          <note>
            Att det blir en skärpning kan jag faktiskt garantera .
          </note>
          <note type="speaker">
            Anf. 78 SOFIA DAMM (KD) replik:
          </note>
          <note>
            Fru talman! Tack, Pernilla Stålhammar, för svaret! Med tillförsikt
            ser jag då fram emot förslaget – även om två och ett halvt år
            är lång tid för att bereda detta.
          </note>
          <note>
            När Miljöpartiets Isabella Lövin inför ett samlat pressuppbåd
            presenterade den nya biståndsplattformen betonades bland annat
            hur viktigt det är med ett mottagarperspektiv. När vi sedan har
            behandlat det nya policy ramverket har det fått mig att ifrågasätta
            hur det är ställt med detta på området religionsfrihet, ett annat
            område där jag upplever att vi tidigare har haft stor samsyn.
          </note>
          <note>
            I det dokument som regeringen tidigare presenterade och som gick
            ut på remiss till olika biståndsaktörer fanns det bra skrivningar
            som sedan togs bort. Därför vill jag fråga hur det egentligen
            står till med religionsfriheten. Är det fortfarande någonting
            som ni värnar och står upp för inom utvecklingsbiståndet? Varför
            är det då inte längre med i policyramverket?
          </note>
          <note type="speaker">
            Anf. 79 PERNILLA STÅLHAMMAR (MP) replik:
          </note>
          <note>
            Fru talman! Tack så mycket, Sofia Damm! Ja, det är absolut någonting
            som vi står upp för. Det finns en möjlighet när vi bereder det
            här i utrikesutskottet att påpeka att det behöver föras in.
          </note>
          <note>
            Tyvärr har jag förstått a tt Sofia Damm och allianskollego rna
            anser att man inte ska genomföra den här plattformen. De vill
            kasta den på sophögen och stå för sin egen biståndsplattform –
            där man inte, skulle jag vilja säga, har ett mottagarperspektiv.
          </note>
          <note type="speaker">
            Anf. 80 KERSTIN LUNDGREN (C):
          </note>
          <note>
            Fru talman! Svensk utrikespolitik ska tydligt stå upp för de
            liberala värden som byggt vårt välstånd: alla människors lika
            värde och rättigheter, ett oberoende rättsväsen , fri företagsamhet,
            frihandel och internationell samverkan byggd på internationell
            rätt.
          </note>
          <note>
            Vår utrikespolitik ska säkra inte bara befolkningens liv och
            hälsa utan också grunderna för vårt samhälle. Det kan låta självklart,
            men det är värden som i dag utmanas globalt – inte bara av olika
            diktaturer långt borta utan genom allt fler auktoritära ledare
            i vår närmiljö. Den fria världen krymper inför våra ögon. De strukturer
            som byggts upp i syfte att hävda och utveckla våra gemensamma
            värden undermineras. EU är Sveriges viktigaste utrikespolitiska
            arena och FN en hörnsten i svensk utrikespolitik.
          </note>
          <note>
            När Putins Ryssland, Erdoğans Turkiet, Alijevs Azerbajdzjan,
            Orbáns Ungern och Kaczyńskis Polen attackerar Europas liberala
            demokratimodeller får vi inte blunda, tystna eller backa. Ändå
            är det vad vi sett under senare år. Freedom House konstaterar
            att 2016 var det elfte året i rad med försämrad global utveckling.
            Med brexit och Trump i centrala demokratier ser vi hur oro parad
            med obeslutsamhet växer i den fria världen. Vi ser hur populister
            och autokrater frodas.
          </note>
          <note>
            Det är hög tid, fru talman, att möta de trojanska hästarna. Sverige
            ska tillsammans med likasinnade engagera både Storbritannien och
            USA i den kampen. Vi måste göra det tydligt. Ingen ska uppfatta
            att det utvecklats ett normativt och säkerhetspolitiskt vakuum
            i vår del av världen. Med tydlighet, förutsägbarhet och transparens
            ska vi rusta upp det europeiska huset , där grunderna destabiliserats
            och underminerats. Vi ska bygga hopp där andra bygger rädsla.
          </note>
          <note>
            Vi lever i en tid av global och regional osäkerhet. Sverige ska
            inte bidra till den osäkerheten utan stärka försvaret och forma
            ett modernt totalförsvar. Vi ska göra vår solidaritetsförklaring
            tydlig och trovärdig genom ökad nordisk – baltisk samverkan, stärkt
            EU-förmåga att agera som komplement till Nato och ytterst genom
            svenskt medlemskap i Nato. Sverige ska stå upp för solidaritet
            i garanterad handling, inte bara i ord.
          </note>
          <note>
            De som tar president Trump till orsak för att Sverige ska stå
            utanför Nato borde i stället fråga sig hur Sverige kan bidra till
            att stärka den transatlantiska länken. De som från olika utgångspunkter
            söker undergräva Nato hotar inte bara allvarligt Sveriges säkerhet
            utan även våra grannars. Vi behöver inte mer vakuum i vår närmiljö
            om vi vill hävda fred och våra liberala värden.
          </note>
          <note>
            Sverige ska genom tydlighet om sin solidariska säkerhetspolitik
            medverka till att höja de konfliktavhållande trösklarna i vår
            del av Europa. Det gäller såväl Östersjön som Arktis. Vi ska samtidigt
            vara pådrivande för att reducera kärnvapenhotet , som ånyo blivit
            alltmer påtagligt med rysk utveckling i vårt närområde.
          </note>
          <note>
            Centerpartiet vill se en kärnvapenfri värld. Vi vill medverka
            till en balanserad nedrustning. Vi står upp för kärnteknikavtalet
            med Iran, vill inte se fler kärnvapenländer men är på det klara
            med växande utmaningar. Jag behöver bara nämna diktaturen Nordkorea.
            Vi är beredda att syna FN-spåret om kärnvapenförbud men är inte
            beredda att riskera vare sig NPT-avtalet eller vår säkerhet.
          </note>
          <note>
            Sverige ska hävda såväl individers rätt att välja sitt liv som
            alla länders rätt att välja sin väg. På den grunden vill vi utveckla
            det östliga partnerska ­ pet, något som skarpt ogillats av Ryssland
            under president Putin. Han har med propaganda, korruption och
            hybridkrigföring sökt destabilisera och stoppa länder som själva
            valt närmande till EU. När det inte lyckats har rysk militär satts
            in. Vi har sett det och ser det i dag i Georgien och i Ukrai ­
            na. Rysk militär närvaro är entydig för utvecklingen i såväl Sydossetien
            och Abchazien som Krim och östra Ukraina. Det är helt oacceptabelt.
            Sanktionspolitiken mot Ryssland måste fortgå så länge Ukraina
            inte återfår full kontroll över sitt territorium och sina erkända
            gränser.
          </note>
          <note>
            Det är i dag vitalt för EU:s säkerhet, vår säkerhet, att ingen
            osäkerhet råder om var EU står. Våra östliga grannar får inte
            ännu en gång bli offer för tvekan från den fria världen. Vi får
            inte skapa en ny vakuumpolitik. Det skulle bli dyrbart för våra
            grannar men också för oss i Sverige, Norden och Europa.
          </note>
          <note>
            Därför krävs ett starkt budskap i alla kontakter med Ryssland.
            När utrikesministern reser österut krävs klarspråk om övergrepp
            mot civilsamhället, politisk opposition, rätt sväsen och journalister
            och klarspråk mot inblandningen i Ukraina och Georgien. Relationen
            med Ryssland kan bara vila på respekt för internationella spelregler,
            institutioner och principer.
          </note>
          <note>
            Var tydlig! Det är handling och inte ord som räknas. Var tydlig!
            Det är handlingar som gör att Ryssland är hotet mot vår och Europas
            säkerhet. Ingen tvetydighet får skapas utifrån regeringens önskade
            roll som stämningshöjare i säkerhetsrådet.
          </note>
          <note>
            Ryssland agerar för en ny världsordning byggd på starka män inte
            bara i vårt östra grannskap utan även i vårt södra grannskap.
            Alla som fredligt demonstrerade och drömde om ett friare Syrien
            har fått se sitt land slitas sönder. Sedan Asadregimen valde den
            militära vägen har en mängd olika militära aktörer drivit landet
            i kaos. Kriget , som snart går in på sitt sjunde år , har blivit
            vår tids mest förödande. Den humanitära situationen är obeskrivbar.
            Brott mot mänskligheten och krigets lagar rapporteras. Straffrihet
            får inte råda.
          </note>
          <note>
            Situationen i Mellanöstern och Nordafrika är mycket allvarlig;
            man behöver bara nämna Jemen och Daishs skräckvälde. Vi ska tveklöst
            ta kampen mot terrorism, mot Daish, men också se att presidenterna
            Putin och Erdoğan verkar förenas i viljan att klassa nära nog
            all opposition som terrorister. Så känner vi igen auktoritära
            ledare. Nu liksom förut bygger de sin makt genom att trampa ned
            människors fri- och rättigheter och undanröja de krafter som kan
            hota.
          </note>
          <note>
            Fru talman! För 70 år sedan lades grunden för modern utvecklingspolitik,
            med Marshallhjälpen som ett sätt att stödja återuppbyggnad i Europa
            efter andra världskriget. Då såg Stalin ekonomisk återhämtning
            i Västeuropa som ett hot: att imperialisterna ville ha krig. Kalla
            kriget var ett faktum. Ungern ville då få Marshallhjälp, men efter
            ett besök i Moskva avstod man – ett kontaktmönster vi känner i
            dag.
          </note>
          <note>
            Fru talman! Centerpartiet står upp för klimatavtalet, Agenda
            2030 och målet om 1 procent av bni till bistånd. Tillsammans med
            handel, teknikutveckling och internationell rätt blir de våra
            verktyg för att bidra till stärkta mänskliga fri- och rättigheter,
            utrotad fattigdom och räddat klimat.
          </note>
          <note>
            När andra väljer protektionism ska Sverige vara en aktiv röst
            för frihandel och öppenhet i EU och världen. När andra väljer
            att minska stödet till kvinnors mänskliga rättigheter ska Sverige
            aktivt bygga stöd för dem. När andra söker rasera rätten att välja
            vem man är och vem man vill älska ska vi aktivt bygga stöd för
            hbtq-personers lika rättigheter.
          </note>
          <note>
            Fru talman! Sverige ska strategiskt stärka klimat, frihet, öppenhet
            och tolerans samt multilaterala normer. Vi ska ta ansvar för en
            inkluderande och hållbar utveckling. En hållbar värld för våra
            barn och barnbarn är möjlig!
          </note>
          <note>
            (Applåder)
          </note>
          <note type="speaker">
            Anf. 81 Utrikesminister MARGOT WALLSTRÖM (S) replik:
          </note>
          <note>
            Fru talman! Tack, Kerstin Lundgren! Det är handling som räknas,
            var ett viktigt budskap i ditt inlägg. Jag har två frågor till
            dig.
          </note>
          <note>
            För det första hade ju Centerpartiet fram till september förra
            året en gemensam hållning med oss i synen på militära samarbeten.
            Men så sväng ­ de man: Från att ha värnat den militära alliansfriheten
            ville man ansöka om medlemskap i Nato.
          </note>
          <note>
            Nato har en uttalad försvarsdoktrin som inkluderar massförstörelsevapen.
            Jag har berömt Centerpartiet för att så här långt ha varit ett
            parti som aktivt har argumenterat mot kärnvapen. Det förvånar
            mig att ni har nedprioriterat den frågan för att kunna ta ställning
            för ett Natomedlemskap. Hur får ni ihop er syn på kärnvapennedrustning
            med viljan att ansöka om medlemskap i Nato? Ni kommer ju inte
            ifrån att ni skulle placera Sverige under ett kärnvapenparaply
            där dessutom länder som USA – som ju inte bara är ett land som
            vilket som helst utan själva kolonnen på vilken Nato vilar – nu
            talar om en kärnvapenupprustning.
          </note>
          <note>
            Det andra är: Hur ser ni på Moderaternas utsträckta hand till
            Sverigedemokraterna, som ju inte vill ha ett EU-medlemskap och
            inte tror på EU-samarbetet? Hur ska det kunna bli handling som
            räknas med dessa två bekymmer?
          </note>
          <note type="speaker">
            Anf. 82 KERSTIN LUNDGREN (C) replik:
          </note>
          <note>
            Fru talman! Tack, utrikesministern, för frågorna! Det är handling
            som räknas. För det första hoppas jag att utrikesministern lyssnade:
            Jag hade ett i mina öron ganska tydligt avsnitt om kärnvapenfrågorna
            och kärnvapennedrustning.
          </note>
          <note>
            Vi är i dag de facto utsatta för ett hot från ryska kärnvapen.
            Hur tänker sig utrikesministern att det ska mötas? Vi har de facto
            ett kärnvapenparaply över oss i dag. Hur vill utrikesministern
            ta sig ur det? Och blir det bättre med ett bilateralt avtal med
            USA? Det lät på utrikesministern som att USA var den verkliga
            kolonnen när det gäller kärnvapenfrågorna. Är det därför man bara
            vill sitta ensam i knät med ett bilateralt avtal?
          </note>
          <note>
            Varför vill inte Socialdemokraterna göra som i EU, gå med och
            sitta vid bordet för att vara med och påverka och fatta beslut?
            Det måste ju vara en bättre väg än att ställa sig vid sidan om
            och stå på läktaren och kommentera. Vi tycker att det är bättre
            att gå med och vara med och påverka. Då bygger vi säkerhet och
            visar i handling att vi menar något när vi talar om solidaritet
            med våra grannar.
          </note>
          <note>
            Jag har svårt att förstå hur utrikesministern kan säga att vi
            är beredda att göra allt men inte att garantera att vi gör allt.
            Vad är det för säkerhet och säkerhetsstruktur man bygger med detta?
          </note>
          <note>
            Till slut, fru talman, har vi i Centerpartiet varit jättetydliga:
            Vi kommer inte att hamna i ett läge där vi förhandlar eller stöder
            oss på en politik som Sverigedemokraterna finns med i.
          </note>
          <note type="speaker">
            Anf. 83 Utrikesminister MARGOT WALLSTRÖM (S) replik:
          </note>
          <note>
            Fru talman! Käraste Kerstin Lundgren, detta går inte ihop! Det
            du säger är att nu har Ryssland kärnvapen och vill rusta upp,
            så då är det bäst att vi också gör det. Det är ju precis detta
            vi måste hejda. Vi måste hejda kärn ­ vapenrustningen, och det
            är därför vi så fort vi tillträdde tog ned Sverige från åskådarläktaren
            i nedrustningsfrågorna och har varit aktiva sedan dess. Vi stöder
            aktivt tanken på ett kärnvapenförbud, och vi kommer att arbeta
            för detta. Vi kommer att se till att vi aktivt bidrar till att
            begränsa investeringarna i nya kärnvapen.
          </note>
          <note>
            Nu låter det helt omvänt. Jag tror att det är dags att man synar
            Centerpartiets bluff. Ni har ett antal ställningstaganden som
            aldrig kommer att realiseras om en allians ska samarbeta med Sverigedemokraterna.
            Det är på tiden att detta kommer fram tydligare.
          </note>
          <note>
            (Applåder)
          </note>
          <note type="speaker">
            Anf. 84 KERSTIN LUNDGREN (C) replik:
          </note>
          <note>
            Fru talman och utrikesministern! Det är inte alla gånger regeringen
            har sista ordet; i detta replikskifte är det jag som har det.
          </note>
          <note>
            Ryska kärnvapen uppfattas uppenbarligen inte som något hot av
            utrikesministern. Ett förbud i en resolution i FN kommer inte
            att stoppa herr Putin. Men lycka till! Jag hoppas att vi får ett
            besked – att utrikesministern efter mötet nästa vecka kommer att
            komma hem och säga: Nu har vi med vår alliansfrihet fått en garanti
            från Ryssland för att man nedrustar sina kärnvapen. Det skulle
            vara ett besked som skulle bygga ökad säkerhet.
          </note>
          <note>
            Men i dag finns inte det beskedet. Man rustar och bygger upp,
            och man finns väldigt nära: Kaliningrad. Vi måste möta detta med
            tydlighet, inte med vakuumpolitik, fru talman.
          </note>
          <note>
            Avslutningsvis är vi från Centerpartiet väldigt tydliga när det
            gäller icke-samarbete med Sverigedemokraterna.
          </note>
          <note>
            (Applåder)
          </note>
          <note type="speaker">
            Anf. 85 MARKUS WIECHEL (SD) replik:
          </note>
          <note>
            Fru talman! Det gläder mig att Kerstin Lundgren räknade upp en
            rad olika länder som man till viss del anser är förtryckarstater.
            Jag delar den inställningen om Putins Ryssland och Erdoğans Turkiet.
          </note>
          <note>
            Det jag däremot tidigare saknat är Centerpartiets hållning gentemot
            Turkiet. Vi har som sagt till fullo stött de sanktioner som riktas
            mot Ryssland, och vi har fördömt Rysslands illegala annektering
            av Krimhalvön. Men varför denna passivitet när det gäller Erdoğans
            förtryck?
          </note>
          <note>
            Turkiet har som bekant i dag strömningar som ser tillbaka på
            Ottomanska rikets storhetstid. Erdoğan har själv sagt att Aleppo
            i Syrien och Mosul i Irak egentligen är turkiska städer. Han har
            även sagt att Mosul enbart ska ha sunnitiska invånare efter att
            Islamiska staten drivits ut. Är inte detta värt att tydligt tala
            om i debatten, både internationellt och här i Sverige? Varför
            denna passivitet från Centerpartiet?
          </note>
          <note type="speaker">
            Anf. 86 KERSTIN LUNDGREN (C) replik:
          </note>
          <note>
            Fru talman! Ja, det är en nationalistisk, populistisk våg som
            går genom Europa, och tyvärr inte bara genom Europa. Den syns
            också i Turkiet, precis som i den här kammaren. Det är samma retorik
            – rädslan för den andre, utpekandet av den andre – och man försöker
            riva sönder och förstöra de liberala värden som vi har byggt upp
            för att hävda frihet och mänskliga rättigheter på vår kontinent.
            Tyvärr är Sverigedemokraterna en del i det tåget mot de liberala
            värdena, tillsammans med president Erdoğan. Det är samma typ av
            retorik som används där som här.
          </note>
          <note>
            Från vår sida är det väldigt tydligt. Vi har kritiserat. Vi har
            naturligtvis stått upp för att kritisera det försök till militärkupp
            som ägde rum. Det råder det ingen tvekan om. Vi har också varit
            väldigt tydliga med att kritisera de övergrepp som har begåtts
            mot mänskliga rättigheter, mot rättsstatens principer och mot
            demokratin. Jag träffade för en tid sedan företrädare för HDP.
            Jag vet inte om det är personer som också Sverigedemokraterna
            kan tänka sig att möta. De gav en tydlig bild av de hot mot demokrati,
            mänskliga rättigheter och rättsstat som vi ser i Turkiet i dag.
            Vi måste vara tydliga med att framföra kritik, men inte på religionens
            grund.
          </note>
          <note type="speaker">
            Anf. 87 MARKUS WIECHEL (SD) replik:
          </note>
          <note>
            Fru talman! Jag kritiserar inte Turkiet på religionens grund.
            Jag kri tiserar Turkiet på grund av des s människofientliga, intoleranta
            och imperialistiska syn på sin region och övriga delar av världen.
            Att kalla detta för en nationalistisk våg är att gå alldeles för
            långt. Det handlar om ett förhärligande av det tidigare Ottomanska
            imperiet.
          </note>
          <note>
            Jag träffar gärna företrädare för HDP. Jag har vid flera tillfällen
            stått upp för deras rättigheter och fördömt Turkiets och Erdoğans
            angrepp mot dem – fängslandet av deras företrädare och attackerna
            mot kurder generellt i Turkiet. Detta har vi varit väldigt tydliga
            med, och jag skulle vilja påstå att vi är ensamma bland partierna
            i Sveriges riksdag om att vara så tydliga och särskilt bland de
            svenska partierna i Europarådet. Men jag välkomnar om Centerpartiet
            ändrar sig.
          </note>
          <note type="speaker">
            Anf. 88 KERSTIN LUNDGREN (C) replik:
          </note>
          <note>
            Fru talman! Vi ser här ett tydligt exempel på selektiv hörsel
            från Mar ­ kus Wiechel. Han hör vad han själv säger men inte vad
            andra säger. Det blir naturligtvis resultat därefter. Därför hör
            och ser han inte att nationa ­ lism i Sverigedemokraternas tappning
            har samma rötter som nationalism i Erdoğans tappning eller i Orbáns
            tappning – just Orbáns parti vet vi att Sverigedemokraterna har
            nära kontakter med. Vi har sett de banden under många år nu. Det
            är nationalism i form av Putins nationalism.
          </note>
          <note>
            Det är samma typ av resonemang. Erkänn det, Markus Wiechel! Stå
            upp för det ni är, och försök inte klä er i nya kläder för att
            framstå som något annat än vad ni är. Ni är ett parti byggt på
            rötter av nationalism och nazism.
          </note>
          <note type="speaker">
            Anf. 89 PERNILLA STÅLHAMMAR (MP) replik:
          </note>
          <note>
            Fru talman! Kerstin Lundgren och jag tycker ju lika i många frågor,
            skulle jag vilja säga. Därför skulle jag vilja ställa en ganska
            väsentlig fråga. Vi står båda upp för de globala målen och tycker
            att det är viktigt att det internationella samfundet har kunnat
            presentera och komma överens om Agenda 2030 och att Parisavtalet
            ska prioriteras upp på agendan.
          </note>
          <note>
            Därför tycker jag att det är väldigt bra att regeringen har lagt
            fram det nya biståndsramverket. I vår utskottsberedning visar
            det sig dock att Kerstin Lundgren och hennes allianskollegor vill
            säga nej till det. I stället vill man gå tillbaka till den biståndsplattform
            som ni lade fram under er tid. Men den är inte på något vis uppdaterad.
            Den är ju out of date nu, förutom att vi också har meningsskiljaktigheter
            om hur man för ett utveck ­ lingssamarbete, där ni tyvärr står
            för mer kortsiktiga projekt och vi för den långsiktiga agendan.
          </note>
          <note>
            Kerstin Lundgren, hur får du ihop detta att man ska stå fast
            vid biståndsplattformen när det har hänt så mycket i omvärlden?
          </note>
          <note type="speaker">
            Anf. 90 KERSTIN LUNDGREN (C) replik:
          </note>
          <note>
            Fru talman! Det händer väldigt mycket i omvärlden. Det är därför
            vi tidigare har haft samtal om säkerhetspolitik, och där tycker
            vi att Miljöpartiet behöver uppdatera sig.
          </note>
          <note>
            Pernilla Stålhammar säger att den biståndspolitiska plattformen
            är out of date. Den har ju faktiskt hennes egen regering arbetat
            med under halva sin regeringstid. Ända fram till december har
            den varit giltig för regeringens olika politiska åtgärder. Jag
            utgår från att det är på den grunden som regeringen fattade beslut
            om den Syrienstrategi som ofta brukar lyftas fram som ett adelsmärke
            på modern biståndspolitik.
          </note>
          <note>
            Fru talman! Den biståndspolitiska plattformen har uppenbarligen
            tjänat den sittande regeringen väldigt väl under tiden från september
            2014 till december 2016, men helt plötsligt är den alltså out
            of date. Det hände väl något precis före jul som skapade detta
            problem för regeringen.
          </note>
          <note>
            Från vår sida handlar det om att vi behöver en biståndspolitik
            som är tydlig, fokuserad och strategisk och som också får de olika
            agendorna att gå samman. Vi har från vår sida krävt en översyn
            av biståndspolitiken och ramverken för den. Efter att i går ha
            läst regeringens olika handlingsplaner – jag ska inte gå in närmare
            på dem – kan jag bara säga att jag blev förstärkt i den bilden.
          </note>
          <note>
            Fru talman! När jag nu ändå har Pernilla Stålhammar här vill
            jag fråga henne: Hur blir det med CETA-avtalet? Er representant
            Bodil Ceballos har meddelat att Miljöpartiet kommer att rösta
            nej. Så lät det inte för en liten stund sedan när Pernilla Stålhammar
            svarade på frågan.
          </note>
          <note type="speaker">
            Anf. 91 PERNILLA STÅLHAMMAR (MP) replik:
          </note>
          <note>
            Fru talman! Miljöpartiet står bakom CETA-avtalet. Riksdagsgruppen
            står bakom CETA-avtalet. Jag kan inte ansvara för hur våra EU-parlamentariker
            väljer att rösta i EU-parlamentet i dag.
          </note>
          <note>
            Vi har med den biståndspolitiska plattformen inte kunnat relatera
            till vare sig Agenda 2030 eller Parisavtalet. Det är detta jag
            menar med att den är out of date. Det har ju hänt väldigt mycket
            sedan ni lade fram den.
          </note>
          <note>
            Sedan vill jag påpeka att en regering har rätt att föra sin politik.
            Vi har inte stått handlingsförlamade för att vi inte har kunnat
            lägga fram vår biståndspolitiska skrivelse. Vi har vår utrikespolitik
            och vår utvecklingssamarbetspolitik, och de skiljer sig ganska
            nämnvärt från Alliansens.
          </note>
          <note type="speaker">
            Anf. 92 KERSTIN LUNDGREN (C) replik:
          </note>
          <note>
            Fru talman! En av de grunder där utvecklingspolitiken skiljer
            sig tydligt är att regeringen har valt att vara ofokuser ad: allt
            till alla. Uppfölj barheten har försvunnit.
          </note>
          <note>
            Fru talman! Agenda 2030 och Parisavtalet – vi har sett åtskilliga
            handlingar under de år som har gått sedan de skrevs under som
            har hänvisat till det. Nu blev det helt plötsligt det som var
            skälet, fru talman, till att man behövde byta den biståndspolitiska
            plattformen till ett policyramverk. Det var en ny information.
            Den var i sig spännande som motiv för en handling som jag och
            Centerpartiet ser som onödig, fru talman.
          </note>
          <note>
            Sedan gäller det CETA-avtalet. Miljöpartiet har återigen en hållning
            här i kammaren och en annan hållning i Europaparlamentet.
          </note>
          <note type="speaker">
            Anf. 93 HANS LINDE (V) replik:
          </note>
          <note>
            Fru talman! Vi ser i dag i land efter land hur kvinnors och hbtq-personers
            grundläggande mänskliga rättigheter är under attack. Trump har
            nyligen dragit in allt amerikanskt bistånd till organisationer
            som står upp för aborträtten. I Ryssland ser vi hur man har legaliserat
            våld i nära relationer. Regeringarna i Ungern och i Polen blockerar
            varje kommatecken om sexualundervisning och hbtq-frågor i EU.
            Och här i Sverige ser vi hur abortmotståndare kampanjar för vårdvägran.
          </note>
          <note>
            Det är viktigare än på mycket länge att vi tillsammans står upp
            för aborträtten, rätten till sexualupplysning och hbtq-personers
            mänskliga rättigheter – både här i Sverige och i EU.
          </note>
          <note>
            För en månad sedan tillsatte man en av de tyngsta posterna inom
            EU. Man utsåg ny talman i EU-parlamentet. Tyvärr valde man den
            konservativa italienaren Antonio Tajani, en tidigare nära allierad
            med Silvio Berlusconi. Tajani har konsekvent genom åren motsatt
            sig abort. Han hävdar att barn som växer upp med samkönade föräldrar
            blir psykiskt sjuka. I parlamentet har han de senaste åren röstat
            emot fri rörlighet för regnbågsfamiljer, och han har motsatt sig
            förbud mot diskriminering för sexuell läggning och könsidentitet.
          </note>
          <note>
            Det var kanske ingen chock att Gunnar Hökmark och Lars Adaktusson
            gick igång lite på en sådan kandidat och röstade ja till Tajani.
            Men det gjorde också Centerpartiet. Varför valde Centerpartiet
            att rösta för en talman i EU-parlamentet som konsekvent bekämpat
            kvinnors och hbtq-personers rättigheter?
          </note>
          <note type="speaker">
            Anf. 94 KERSTIN LUNDGREN (C) replik:
          </note>
          <note>
            Fru talman! Jag kan bara hålla med Hans Linde om vikten av att
            vi i dag står upp för kvinnors sexuella och reproduktiva rätt
            och hälsa. Det är jätteviktigt. På samma sätt är det jätteviktigt
            att stå upp för, som jag nämnde, rätten att välja vem man vill
            älska och vem man vill vara och att stå upp för hbtq-personers
            rättigheter över hela vår kontinent men också globalt.
          </note>
          <note>
            Precis som Hans Linde nämnde, fru talman, är det uppenbart att
            den nya administrationen i USA kommer att förändra hållningen,
            vilket vi djupt beklagar. Vi är från Centerpartiets sida redo
            att på olika sätt verka för att stötta upp där andra försöker
            rasera, för det är ett grundläggande värde som vi pratar om.
          </note>
          <note>
            Självklart gäller det också här i Sverige att ta fajten med dem
            som försöker underminera aborträtten.
          </note>
          <note>
            När det gäller valet av talman fanns det en historia runt talmansvalet
            som hade lite olika inslag, kan man väl lugnt säga, fru talman.
            Från vår sida kämpade vi hårt för att ALDE-gruppen inte skulle
            införliva Femstjärnerörelsen i ALDE-gruppen. Det var en kamp som
            var viktig för just de värden som vi måste stå upp för här precis
            som i Europaparlamentet. I den delen lyckades vi. I den andra
            delen lyckades vi inte.
          </note>
          <note>
            Fru talman! Med Fredrick Federley som representant för Centerpartiet
            i Europaparlamentet är det ingen tvekan om att vi står upp för
            de värden som vi här talar om. Vi kommer att göra det alldeles
            oavsett talman. Jag är också övertygad om att ALDE-gruppen kommer
            att markera om så skulle krävas.
          </note>
          <note type="speaker">
            Anf. 95 HANS LINDE (V) replik:
          </note>
          <note>
            Fru talman! Det är ett ganska märkligt sätt att stå upp för aborträtten
            och för hbtq-personers rättigheter att i ett val mellan flera
            kandidater stödja en talmanskandidat som har en stockkonservativ
            bakgrund och som konsekvent har motsatt sig aborträtt och hbtq-personers
            rättigheter. Det går inte riktigt ihop, Kerstin Lundgren. Det
            är inte bara Miljöpartiet som gör lite olika ställningstaganden
            beroende på var man befinner sig geografiskt. Det gäller uppenbarligen
            också Centerpartiet.
          </note>
          <note>
            Vi säger ibland i kammaren att politik handlar om att vilja,
            men det handlar faktiskt om att välja. Det fanns ingenting som
            tvingade Centerpartiet att rösta för den stockkonservativ e Tajani.
            Det fanns flera andra alternativ. Det fanns flera andra kandidater.
            I den sista omgången ställdes Tajani mot en annan italienare:
            Gianni Pittella. Pittella var inte Vänsterpartiets förstanamn.
            Det var inte vår favoritkandidat. Men för oss var det självklart.
            I valet mellan en stockkonservativ kandidat som bekämpar aborträtten
            och en som står upp för aborträtten var det valet självklart.
          </note>
          <note>
            Varför valde ni att stödja Tajani?
          </note>
          <note type="speaker">
            Anf. 96 KERSTIN LUNDGREN (C) replik:
          </note>
          <note>
            Fru talman! Jag tror att det hade varit fantastiskt om Vänsterpartiet
            hade argumenterat och drivit på för att vi i Europaparlamentet
            skulle få en ALDE-representant som talman. Då hade vi med Guy
            Verhofstadt fått möjligheter att få en kraft som hade talat inte
            bara i Europaparlamentet utan också globalt för just de värden
            som vi nu är överens om är viktiga att hävda och driva.
          </note>
          <note type="speaker">
            Anf. 97 HANS LINDE (V):
          </note>
          <note>
            Fru talman! Långt bortom debatten i denna kammare och bortom
            mediernas rapportering pågår just nu ett av vår tids värsta krig
            i Jemen. I snart två år har en koalition ledd av Saudiarabien
            slagits mot rebeller understödda av Iran. Mitt emellan står ett
            helt folk, vars rättigheter ingen står upp för.
          </note>
          <note>
            Saudiarabien och dess allierade har bombat sjukhus, skolor och
            begravningar. Vid minst 14 tillfällen har man använt klustervapen
            – ett vapen så fruktansvärt att 119 länder runt om på jorden har
            valt att förbjuda det. Konsekvensen är en omfattande humanitär
            katastrof. På mindre än två år har 10 000 oskyldiga civila – kvinnor
            och män, barn och åldringar – dödats, och 4 miljoner människor
            har drivits på flykt. 1,5 miljoner barn är just nu undernärda
            i Jemen. Fyra av fem jemeniter lever i extrem fattigdom.
          </note>
          <note>
            Den så kallade humanitära stormakt en Sverige har bidragit med
            300 miljoner i humanitär hjälp sedan kriget i Jemen bröt ut. Men
            medan Sverige med ena handen har bidragit med humanitär hjälp
            har Sverige under de år som Margot Wallström har varit utrikesminister
            med andra handen sålt vapen och krigsmateriel till sex av nio
            länder som deltar i den saudiledda koalitionens krigföring i landet.
          </note>
          <note>
            Så sent som i somras blev en ny affär, på 11 miljarder kronor,
            klar med Förenade Arabemiraten. Att denna diktatur ingår i den
            saudiledda koali ­ tionen och i högsta grad deltar i krigsförbrytelserna
            i Jemen sågs inte som ett hinder för ny svensk vapenexport.
          </note>
          <note>
            Jemen är inte ett isolerat exempel. Vapenexporten synliggör en
            mycket tydlig klyfta mellan den storslagna retoriken om fred,
            frihet och feminism, som vi hör i denna kammare i dag, och den
            konkreta utrikespolitik som förs utanför kammaren.
          </note>
          <note>
            Under 2016 har tillstånd för vapenexport beviljats till Saudiarabien,
            Thailand, Qatar och Förenade Arabemiraten, bland andra. Även om
            reger ­ ingens företrädare inte längre vill ta ordet diktatur
            i sin mun kan inget av dessa länder beskrivas som en demokrati.
          </note>
          <note>
            De affärer som nu godkänns kommer att resultera i följdleveranser
            under många år framöver. Sedan 2007 har till exempel inga nya
            affärer beviljats med Pakistan på grund av den allvarliga situationen
            i landet. Trots det ser vi hur svensk vapenexport fortsätter i
            form av följdleveranser till Pakistan även i år.
          </note>
          <note>
            Svenska regeringar brukar gömma sig bakom att det är en myndighet
            som fattar de formella besluten om vapenexport. Men vi ser alltför
            många exempel på att den nuvarande regeringen aktivt väljer att
            främja svensk vapenexport genom sina ambassader och genom sina
            utlandsresor.
          </note>
          <note>
            Låt mig ge två exempel! I Filippinerna har 7 000 människor dödats
            sedan president Duterte tillträdde i juni – det är e n dödandets
            ekonomi där dödspatruller tjänar pengar på att mörda påstådda
            narkomaner och knarklangare. Det har inte hindrat den svenska
            regeringen från att aktivt främja vapenexport till landet.
          </note>
          <note>
            Svenska företrädare har talat varmt om export av ubåtar och övervakningssystem
            i filippinsk press, och när ett svenskt statsråd besökte landet
            i november var vapentillverkaren Saab en självklar del av delegationen.
            Samma vecka som en ny svensk ambassad öppnades i Manila öppnade
            Saab ett nytt försäljningskontor i samma kvarter – tänk så smidigt!
          </note>
          <note>
            Medan Nederländerna har infört ett nationellt vapenembargo mot
            Saudiarabien på grund av deras krigsförbrytelser i Jemen har den
            svenska regeringen aktivt fortsatt att främja export av krigsmateriel
            till den saudiska diktaturen. När Stefan Löfven i oktober besökte
            Saudiarabien tog han med sig Marcus Wallenberg, styrelseordförande
            för Saab, men inga företrädare för oberoende människorättsorganisationer
            ingick i delegationen. Vad som prioriteras är uppenbart.
          </note>
          <note>
            Ingen tvingade regeringen att ta med sig Saab till Saudiarabien
            eller att lovprisa svenska övervakningssystem i filippinska medier.
            Det är dags för denna regering att ta ansvar för sin vapenexport.
          </note>
          <note>
            Fru talman! Utrikespolitiska deklarationer är viktiga, men det
            är än viktigare hur de omsätts i det dagliga utrikespolitiska
            arbetet – hur de stora ord som vi hört i dag omsätts i de svåra
            utrikespolitiska avvägningar som en regering måste ta tag i varje
            dag.
          </note>
          <note>
            Vi är många som har applåderat och inspirerats när regeringen
            satsat på kvinnliga medlare, erkänt Palestina och markerat mot
            Trumps attacker mot aborträtten. Sveriges plats i säkerhetsrådet
            understryker att detta har varit en politik som har uppskattats
            och vunnit respekt runt om i världen.
          </note>
          <note>
            Men på andra utrikespolitiska områden har det varit betydligt
            svårare att se några som helst spår av den feministiska utrikespolitiken.
            De storslagna orden från de utrikespolitiska deklarationerna kändes
            mycket avlägsna när regeringen åkte till Iran med det svenska
            näringslivet för att främja svensk export, när Erdoğan och Turkiet
            gjordes till EU:s gränspolis, när man fördjupade samarbetet med
            Nato och när man vägrade att erkänna Västsahara.
          </note>
          <note>
            Vapenexporten blir nu det verkliga lackmustestet för Margot Wallströms
            utrikespolitik. Det kommer inte att vara möjligt att med trovärdighet
            tala om fred och mänskliga rättigheter om man fortsätter att tillåta
            vapenexport till diktaturer. Det går inte att kalla sig en humanitär
            stormakt om man exporterar vapen till just de länder som skapar
            humanitära kriser. Och feminister beväpnar inte regimer som kränker
            kvinnors och flickors rättigheter och som dömer hbtq-personer
            till döden.
          </note>
          <note>
            Fru talman! 2011 beslutade riksdagen att skärpa reglerna för
            vapenexport till diktaturer. Efter sex år har inte ett kommatecken
            i lagstiftningen ändrats.
          </note>
          <note>
            Jag noterar att man när det kommer till att begränsa asylrätten
            och att splittra barnfamiljer kan forcera fram en ny tillfällig
            asyllagstiftning på fem månader. Men när det handlar om att reformera
            den lagstiftning som reglerar svensk vapenexport finns det isberg
            som rör sig snabbare än vad den nuvarande – och den tidigare –
            regeringen gör.
          </note>
          <note>
            Fru talman! Medan vi väntar på att regeringen ska agera fortsätter
            vapenexporten. Sedan riksdagsbeslutet 2011 har Sverige sålt vapen
            och krigsmateriel till diktaturer för mer än 15 miljarder kronor.
          </note>
          <note>
            Till sommaren ska regeringen, mycket kraftigt försenat, lämna
            ett förslag till riksdagen. Regeringen står inför ett tydligt
            vägval. Socialdemokraterna och Miljöpartiet har glasklara kongressbeslut.
            Det finns en bred majoritet i denna kammare – och en ännu bredare
            majoritet ute bland svenska folket – för ett tydligt och konsekvent
            förbud mot vapenexport till diktaturer.
          </note>
          <note>
            Alla möjligheter finns för Socialdemokraterna och Miljöpartiet
            att förbjuda vapenexport till diktaturer. Frågan är om regeringen
            och regeringspartierna har den politiska viljan att göra detta.
          </note>
          <note type="speaker">
            Anf. 98 BIRGITTA OHLSSON (L):
          </note>
          <note>
            Fru talman! Utrikesministern, ledamöter och åhörare!
          </note>
          <note>
            Stormar gör så att träden söker djupare rötter, för att citera
            countrydrottningen Dolly Parton. Och för oss i denna kammare som
            tillhör partier med stolta rötter sprungna ur striden för demokrati,
            fajten för frihandel, kampen för mänskliga rättigheter och slaget
            om frihet – också för kvinnor – är det viktigare än någonsin att
            värna, vårda och vurma för dessa rötter.
          </note>
          <note>
            Det har varit ett dystert år för friheten globalt. Demokratin
            backade för elfte året i rad. Jag har sedan 2002 i denna kammare
            varnat för att popu ­ lism, extremism och nationalism breder ut
            sig. Vi har sett hur dessa krafter har baxat Storbritannien ut
            ur EU, hur de har fått den turkiska rättsstaten och demokratin
            att changera och hur de har tagit sig ända in i Vita huset.
          </note>
          <note>
            Skurkstaterna fortsatte att inskränka mänskliga rättigheter.
            I Zimbabwe fortsatte regimen att missbruka makten och tortera
            oliktänkande. I Venezuela svalt barnen efter regimens socialistiska
            försöksverksamhet. Islamistiska terrordåd mördade tusentals människor
            i Bagdad, i Nice och i Peshawar. I Filippinerna sköts tusentals
            oskyldiga människor på öppen gata. Hbtq-personer avrättas för
            sin kärleks skull. Tyvärr kan listan göras myck ­ et, mycket längre.
          </note>
          <note>
            Världssamfundet har svikit människorna i dessa länder. Globala
            instrument som FN:s råd för mänskliga rättigheter har blivit ett
            fiasko, Rysslands Putin blockerar säkerhetsrådet och efter flera
            avhopp finns det en risk att Internationella brottmålsdomstolen
            försvagas.
          </note>
          <note>
            Men under 2016 började även etablerade demokratier att dra tillbaka
            sina medborgares rättigheter. EU-medlemmen Ungern är ett av de
            länder som backade allra mest. Polen, Tjeckien och Sydafrika blev
            också mindre fria.
          </note>
          <note>
            Den amerikanske presidenten Woodrow Wilson sa för hundra år sedan
            att strävan efter fred bara kan vidmakthållas med demokratiers
            samstämmighet. Och freden måste vila på den politiska frihetens
            beprövade axlar.
          </note>
          <note>
            Han hade rätt. Det är vår plikt att reparera minsta spricka i
            detta hederns förbund. Sverige måste i sin utrikespolitik ha demokrati
            som viktigaste mål.
          </note>
          <note>
            Varje svensk minister, varje politikområde och varje utrikesmyndighet
            ska utgå från det som gynnar demokratins utveckling i världen.
            För när andra länder drar sig tillbaka från överenskommelser som
            vi har slutit tillsammans har Sverige en särskilt viktig uppgift.
          </note>
          <note>
            Det finns de som säger att sittande presidenter, i alltifrån
            Sydostasien till Östeuropa och USA, inte är så farliga. Det finns
            de som säger att natio ­ nalismen inte håller vad den lovar –
            att populisterna hetsar upp massorna men att de vid makten är
            som politiker är mest. Jag håller inte med. Vi får aldrig vänja
            oss. Vi måste minnas vår historia.
          </note>
          <note>
            Kom ihåg att populistiska nationalister redan har åsamkat världen
            stor skada. Genom hånande, genom att använda könsord mot kvinnor
            och genom att använda lögner och alternativa fakta har de sänkt
            anständighetens politiska tröskel. Gränsen för vad en modern ledare
            kan säga har flyttats.
          </note>
          <note>
            Fru talman! Vi liberaler ser med oro på den ryska upprustningen.
            Försvarsmakten har sett ett flertal kränkningar av det svenska
            territoriet – till sjöss, i luften och på cybernätet. Detta är
            allvarligt. Friheten är värd att försvara.
          </note>
          <note>
            Den här regeringen har ett stort ansvar för Sveriges säkerhet.
            Vi har knappt ett enveckasförsvar. Vi har bara ett tafatt samarbete
            med våra egna vänner. Jag vill fråga den rödgröna regeringen:
            Varför rustar ni inte upp tydligare? Varför har ni inte ens ansökt
            om Natomedlemskap? Varför törs ni inte ens diskutera frågan utan
            ideologiska skygglappar?
          </note>
          <note>
            Från regeringens håll har det sagts att vi Natoförespråkare får
            det svårt med Trump som president. Men den här regeringen har
            ägnat allt säkerhetspolitiskt krut åt bilaterala relationer med
            just USA i stället för att ha bredare relationer med Nato. När
            nu Trump har svurits in äventyras inte vår utan er strategi.
          </note>
          <note>
            När den nye amerikanske försvarsministern den här veckan möter
            Nato stängs Sverige ute. Om vi i stället för att förlita oss på
            Obamas goda vilja hade gått med i alliansen hade vi suttit med
            vid förhandlingsbordet. Vi hade haft vetorätt och kunnat påverka.
            Här står Alliansen redan samlad med en klar politisk linje.
          </note>
          <note>
            Det kalla kriget är slut. Många av oss minns när järnridån revs
            för snart 30 år sedan och länder som Polen och Ungern gick från
            misär till väl fungerande demokratier. Detta var fantastiskt att
            få uppleva.
          </note>
          <note>
            Förra året fortsatte den ungerske premiärministern Viktor Orbán
            djupare ned i det vulgärnationalistiska träsket. Hans illiberala
            demokrati – denna ohederliga självmotsägelse – går nu på export
            till ett antal länder i Östeuropa och på Balkan. Polen har inskränkt
            pressfriheten och satt rättsstatens principer ur spel.
          </note>
          <note>
            Här måste EU bli tuffare i sin kontroll av mänskliga rättigheter
            och kunna använda både politiska och ekonomiska sanktioner. Därför
            är det bra att EU-kommissionen har granskat Polen.
          </note>
          <note>
            Fru talman! Förra året föreslogs ett totalt abortförbud i Polen,
            att kvin ­ nor som genomgår en abort skulle straffas. Efter att
            gatorna fyllts i de stör ­ sta protesterna sedan kommunismens
            fall drogs lagen tillbaka. Vi vet att det alltid är kvinnors och
            minoriteters rättigheter som ryker först där po ­ pulismen segrar
            och hur kvinnohatet går hand i hand med konservatismen.
          </note>
          <note>
            Efter ett sekel av framsteg har kriget mot kvinnorna intensifierats.
            Samtidigt som Daish köper och säljer småflickor för en tusenlapp
            och osäkra aborter genomförs till följd av våldtäkter i konfliktområden
            minskar viktiga aktörer stödet till kvinnors sexuella rättigheter
            globalt. Därför är det bra att Sverige höjer sitt bistånd på denna
            front.
          </note>
          <note>
            Jag önskar att Sverige på samma sätt principfast ser över biståndet
            till exempelvis den palestinska myndigheten, som har präglats
            alltför mycket av både korruption och demokratiska brister.
          </note>
          <note>
            Sverige har varit för slappt i sin kritik av odemokratiska länder.
            En feministisk utrikespolitik måste ljuda lika starkt i Teheran,
            Timbuktu, Tijuana och Trondheim.
          </note>
          <note>
            För mig är det självklart att man talar klarspråk. En demokrati
            är en demokrati, och en diktatur är en diktatur. Saudiarabien
            är en diktatur, Iran likaså. Det vet varje svensk högstadieelev.
            Men inte ens i utrikesdeklara ­ tionen använder man ordet diktaturer
            utan använder i stället begreppet icke-demokratier. Det är ynkligt.
          </note>
          <note>
            Det måste vara lika självklart för en statsminister som företräder
            en feministisk utrikespolitik att starta samarbete med feminister
            på plats i Iran som att ingå handelsavtal för svenska företag.
            Jag förutsätter att nästa gång regeringen reser till världens
            värsta patriarkat får MR-organisationer följa med lika självklart
            som Business Sweden och företag och att regeringen redan i dag
            i denna kammare lovar att starta en stödfond för de modiga iranska
            feminister, exempelvis My Stealthy Freedom, som kämpar mot religiös
            fundamentalism och mot tvånget att bära slöja.
          </note>
          <note>
            Det viktigaste är att demokratiarbete på plats faktiskt kan ge
            resultat, som när alliansregeringen på svenska ambassaden i Havanna
            ordnade ett internetkafé för dissidenter. På samma sätt gjorde
            svenska ambassaden i Minsk en mötesplats.
          </note>
          <note>
            Fru talman! Tidigare hade människan en kropp och en själ. Nu
            behöver hon också ett pass, för utan det blir hon inte behandlad
            som människa. Det sa författaren Stefan Zweig på 1940-talet när
            han befann sig i exil i Brasilien. Som jude hade han tvingats
            fly sitt älskade Wien. Han blev fråntagen allt – sitt hem, sitt
            språk och sitt österrikiska pass.
          </note>
          <note>
            Nu har det syriska inbördeskriget pågått längre än andra världskriget,
            som Zweig skrev om, och Sverige sitter i FN:s säkerhetsråd. Vi
            liberaler kräver att Daishs ledare ställs till svars i en Nürnbergtribunal
            och att Asads mördarregim inte kommer undan. Vi kräver självstyre
            för minoriteter på Nineveslätten.
          </note>
          <note>
            Avslutningsvis: Vi kräver ett fritt och demokratiskt Kurdistan,
            stöd till peshmergastyrkorna och en fond för dem som har drabbats
            av Daishs våld.
          </note>
          <note>
            I detta anförande instämde Tina Acketoft och Fredrik Malm (båda
            L).
          </note>
          <note type="speaker">
            Anf. 99 Utrikesminister MARGOT WALLSTRÖM (S) replik:
          </note>
          <note>
            Fru talman! Det finns hos många liberala politiker en oräddhet
            och principfasthet som jag beundrar – en moralisk ryggrad och
            principer som sätts före billiga poänger. Men nu har faktiskt
            de billiga poängerna börjat komma först.
          </note>
          <note>
            Här talar man om vapenexport. Vad gjorde man då under åtta år
            i alliansregering? Nu talar man om en feministisk utrikespolitik.
            Men vad åstadkom man själv under åtta år i alliansregeringen?
          </note>
          <note>
            Jag kommer mycket väl ihåg hur det var när jag själv kritiserade
            Saudiarabien. Då var ni de första som klagade på mig. Många av
            er sitter här nu och tycker att vi borde säga det ena och det
            andra om Iran, men då fanns ni ingenstans. Då stämde ni in i kören,
            så trovärdigheten är ganska låg.
          </note>
          <note>
            Vad världens stora ledare och autokraterna som vi nu ser runt
            om i världen är mest rädda för är kvinnorna. Varför skulle man
            annars börja med att införa lagar som begränsar kvinnorna på olika
            sätt?
          </note>
          <note>
            Det är också lite billiga poänger när det gäller Iran. Där skrevs
            ett samförståndsavtal om kvinnors inflytande och hölls ett särskilt
            seminarium om jämställdhet där kvinnors rättigheter jämfördes,
            och ni pratar om sjalen. Här handlar det om att inte bry sig om
            huvudbonaden utan huvudsaken. Det är det som vi bör diskutera.
          </note>
          <note type="speaker">
            Anf. 100 BIRGITTA OHLSSON (L) replik:
          </note>
          <note>
            Fru talman! Jag inledde med att ta upp frågan om vapenexport.
            Jag tror att alla här inne i den här kammaren inser att synen
            på vapenexport till olika länder inte har varit blockskiljande.
            Det är enskilda partier som har valt att gå före.
          </note>
          <note>
            I det rödgröna blocket har Miljöpartiet och Vänsterpartiet varit
            föredömligt tydliga. Och Liberalerna var tillsammans med Miljöpartiet
            de första partier som tog ställning för att man skulle införa
            ett demokratikriterium för över tolv år sedan. Det har inte alltid
            varit lätt för oss att få igenom den politiken. Jag vill nämna
            att det första parti som riktade kritik när Socialdemokraterna
            slöt det första avtalet med Saudiarabien var Liberalerna, jag
            och Allan Widman.
          </note>
          <note>
            Vi kan gå tillbaka till våren 2015, då vi hade en intensiv debatt
            här i denna kammare kring just Saudiarabien. Jag var föräldraledig
            då, men i sociala medier och på andra ställen var jag och Allan
            Widman de som kraftigt försvarade dig , Margot Wallström . Vi
            tyckte att du hade en tydlig, modig och principfast röst – det
            kan du gå tillbaka till pressklipp och se. Det gjorde inte alla
            i borgerligheten. Att många var svaga och lama kan jag vara tydlig
            med att säga, men vi liberaler stod tydligt upp för den sidan.
            Vi har också under våra år i alliansregeringar varit tydliga mot
            andra borgerliga ministrar som inte har vågat kalla Kina för en
            diktatur eller, för den delen, Iran eller Saudiarabien. Där kan
            man också gå tillbaka och se vad både jag och Jan Björklund sa
            som alliansministrar. Det här är alltså inte alltid en blocköverskridande
            fråga.
          </note>
          <note>
            Nu är vi ändå i ett politiskt läge där den rödgröna regeringen
            efter Krututredningen och efter KEX-utredningen under våren ska
            landa i en ny vapenexport. Då hoppas jag att de höga idealen kan
            bli verklig politisk politik. Det är otroligt viktigt för oss.
            Därför ser vi fram emot det som ska komma i april. Men vi vill
            inte att det ska bli ett urholkat demokratikriterium, utan det
            måste vara tydligt. Framför allt ska inte Sverige sälja vapen
            till världens värsta diktaturländer, oavsett om de heter Iran
            eller Saudiarabien.
          </note>
          <note type="speaker">
            Anf. 101 Utrikesminister MARGOT WALLSTRÖM (S) replik:
          </note>
          <note>
            Fru talman! Tack så mycket, Birgitta, för stöd! Med ditt parti
            och en del andra oppositionspartier var det lite annorlunda då.
            Jag har gott minne.
          </note>
          <note>
            Du vet hur en beredning går till. Nu arbetar vi med förslaget
            och tittar på hur det ska omsättas i lagar och att de formuleras
            så att det här kan fungera som det är tänkt. Det är naturligtvis
            ett grannlaga arbete. Det är därför som det tar tid att få fram
            propositionen, men arbetet pågår.
          </note>
          <note>
            Det jag vill diskutera långsiktigt är hur vi ska kunna bidra
            till ett EU som är starkt, sammanhållet och principfast. Mitt
            intryck av kvinnorna i Liberalerna som jag har jobbat tillsammans
            med – Marit Paulsen, Cecilia Malmström, Cecilia Wikström och dig
            – är att detta är den riktigt stora och viktiga frågan och utmaningen
            för oss framöver.
          </note>
          <note>
            Jag instämmer i kritiken mot de länder som bryter mot mänskliga
            rättigheter.
          </note>
          <note type="speaker">
            Anf. 102 BIRGITTA OHLSSON (L) replik:
          </note>
          <note>
            Fru talman! I ett alltmer turbulent EU, som inte bara Storbritannien
            ska lämna utan där också många länder utmanar det som är Europeiska
            unionens grund, är det viktigt att vi i denna kammare kan ha en
            bred majoritet.
          </note>
          <note>
            Vi är Europavänner av olika nyanser. Jag tillhör det parti som
            vill gå längst i samarbetet och vill ge EU mer makt att bekämpa
            exempelvis den gränsöverskridande brottsligheten med ett europeiskt
            FBI. Vi tycker också att vi måste kunna lämna över mer makt till
            EU när det gäller tuffare klimatpolitik. Vi är inte rädda för
            överstatlighet som liberaler. Att vi i grunden måste förenas och
            ha en väldigt tydlig röst håller jag med om.
          </note>
          <note>
            Jag har ännu inte sett vad som har blivit resultatet av mötena
            i Iran. Men om vi ska ha en feministisk utrikespolitik värd namnet
            måste den vara tuffast mot världens värsta patriarkat. Där måste
            vi ha en enormt tydlig linje. Jag hoppas att det inte blir ett
            samförståndsavtal som bara regimen accepterar utan också feministerna
            på plats.
          </note>
          <note type="speaker">
            Anf. 103 PERNILLA STÅLHAMMAR (MP) replik:
          </note>
          <note>
            Fru talman! Du och jag delar många åsikter och värderingar, Birgitta
            Ohlsson, vilket du också framhöll när du tog replik på mig.
          </note>
          <note>
            En av de saker vi brinner för är det svenska biståndet, och du
            ska ha en eloge för att du står upp för enprocentsmålet och även
            gjorde det under din tid som minister.
          </note>
          <note>
            Vi delar också bilden att det är viktigt med Agenda 2030 och
            Parisavtalet, så precis som till Kerstin Lundgren vill jag ställa
            frågan till dig: När nu regeringen efter en lång process har tagit
            fram en skrivelse om ett nytt biståndsramverk som tar hänsyn till
            Agenda 2030 och till Parisavtalet och där civilsamhället varit
            mycket nöjt med att ha blivit involverat och skriver under på
            det, varför vill ni då rösta emot det?
          </note>
          <note type="speaker">
            Anf. 104 BIRGITTA OHLSSON (L) replik:
          </note>
          <note>
            Fru talman! Det är inte konstigare än så i en demokrati att Alliansens
            partier vill driva Alliansens politik. Vi tycker att den plattform
            som vi hade under våra år i regering var bättre. Varför tycker
            vi det? Det finns mycket som är bra i regeringens plattform, och
            man ska inte kasta ut barnet med badvattnet. Men det handlar mycket
            om vilka prioriteringar vi hade.
          </note>
          <note>
            Det som var viktigt för mig som liberal var att det var ett tydligt
            perspektiv där tre frågor stod i centrum. Den ena var att demokrati
            och mänskliga rättigheter skulle få en mycket större plats i svenskt
            bistånd. Den andra var kvinnors och flickors rättigheter, att
            det var ett tydligt jämställdhetsperspektiv. Den tredje var att
            ha en tydlig klimatpolitik.
          </note>
          <note>
            Vi känner att den plattform som regeringen har jobbat fram är
            mycket bredare och spretigare. Vi tror att man måste koncentrera
            biståndet mycket mer för att få bäst effekt.
          </note>
          <note>
            Vår tes förstärks när vi ser en väldigt föränderlig politisk
            värld. Det första beslut som Donald Trump tog som ny amerikansk
            president var att återinföra gag rule, det vill säga dra in på
            biståndet till sexuell och reproduktiv hälsa. Om jag inte missminner
            mig står USA för ungefär 30 procent av mödravårds- och hälsobiståndet
            i världen i dag, så det är en stor summa pengar.
          </note>
          <note>
            Då känner vi att det är viktigt att ha en mer koncentrerad politik.
            Sverige kommer att behöva skala ned biståndet på en del fronter
            för att kunna lägga ännu mer pengar på flickors och kvinnors rättigheter.
          </note>
          <note>
            Det handlar alltså mycket om det ideologiska perspektivet. Vi
            är en demokrati och en riksdag, och vi kan inte bara köpa allt
            som regeringen föreslår. Vi tycker att vår politik var bättre,
            och vi vill komma tillbaka till den.
          </note>
          <note type="speaker">
            Anf. 105 PERNILLA STÅLHAMMAR (MP) replik:
          </note>
          <note>
            Fru talman! Jag respekterar att man står för sin egen politik.
            Men det stämmer inte att vi inte har fokus på demokrati, mänskliga
            rättigheter, kvinnors och flickors rättigheter och klimat och
            miljö i biståndsramverket.
          </note>
          <note>
            En annan stor skillnad mellan vårt och ert sätt att bedriva utvecklingssamarbete
            är att ni har varit väldigt fokuserade på resultat. Man ska ha
            resultat, men i ert fall har det handlat om att kunna följa Sveriges
            pengar in i ett projekt för att se exakt vad det projektet har
            bidragit till, vilket har varit kortsiktigt. I stället måste man
            se att utvecklingssamarbete är långsiktigt och att man måste jobba
            i större program och så vidare. Det är alltså här vår syn på utvecklingssamarbete
            skiljer sig åt, Birgitta Ohlsson.
          </note>
          <note>
            Till sist: Hur ställer sig Liberalerna till att Moderaterna sträckt
            ut handen till Sverigedemokraterna? Finns Alliansen fortfarande?
          </note>
          <note type="speaker">
            Anf. 106 BIRGITTA OHLSSON (L) replik:
          </note>
          <note>
            Fru talman! Det känns som att talepunkterna har gått ut unisont
            från de regeringsbärande partierna på denna front. Liberalerna
            är, liksom Centerpartiet som Kerstin Lundgren redogjorde för,
            tydliga med att vi inte sitter i en regering där Sverigedemokraterna
            ingår, och vi sitter inte heller i en regering som har Sverigedemokraterna
            som ett stödhjul under sig. Det är en viktig princip. Jag skulle
            inte kunna representera ett liberalt parti i denna kammare som
            samarbetar med Sverigedemokraterna. Det är en tydlig ståndpunkt
            från mig.
          </note>
          <note>
            Tillbaka till biståndet. Hans Linde citerade Palme. Ja, politik
            är att vilja men också att välja. Så är det också när det gäller
            biståndet. Ibland måste man välja att koncentrera insatserna för
            att få ett bättre resultat. Det innebär inte att det blir en konflikt
            mellan transparens och långsiktighet. Det går att kombinera det.
            Att prioritera mer vore både nyttigt och angeläget för det svenska
            biståndet.
          </note>
          <note type="speaker">
            Anf. 107 HANS LINDE (V) replik:
          </note>
          <note>
            Fru talman! Det har på många sätt varit ett mörkt år för oss
            som står upp för demokrati och mänskliga rättigheter och som avskyr
            rasism och står upp för kvinnors och hbtq-personers rättigheter.
          </note>
          <note>
            I Ungern fortsätter Viktor Orbán att undergräva pressfriheten
            och bedriver en alltmer främlingsfientlig politik. I Polen attackeras
            aborträtten och domstolarnas oberoende, och i USA försöker Trump
            nu göra exakt det han gick till val på: att undergräva kvinnors
            grundläggande rätt till sin egen kropp och systematiskt diskriminera
            muslimer. I Turkiet är utvecklingen kanske ännu värre. Där fyller
            Erdoğan fängelserna med journalister, domare och folkvalda politiker.
          </note>
          <note>
            Polen, Ungern, Turkiet och USA förenas inte bara av att de har
            högernationalistiska och auktoritära ledare. Alla fyra är också
            medlemmar i Nato, alltså den militärallians som Birgitta Ohlsson
            vill att Sverige ska gå in i.
          </note>
          <note>
            För ett par år sedan sa Birgitta Ohlsson i en intervju att det
            främsta argumentet för Nato var att militäralliansen var ”en ideologisk
            allians för att säkerställa liberala samhällssystem”. Med tanke
            på utvecklingen i Ungern, Polen, Turkiet och USA måste jag fråga
            Birgitta Ohlsson: Anser du fortfarande att Nato är ”en ideologisk
            allians för att säkerställa liberala samhällssystem”?
          </note>
          <note>
            Jag slänger in ytterligare en fråga. Birgitta Ohlsson har också
            sagt att grunden för svensk säkerhetspolitik är allianser med
            andra demokratier. Birgitta Ohlsson har tidigare varit glasklar
            med att det är viktigt att tala klarspråk och säga när ett land
            är en demokrati och när det inte är det och att vi ska kalla en
            diktatur vid dess rätta namn.
          </note>
          <note>
            Anser Birgitta Ohlsson att samtliga medlemsstater i Nato är demokratier?
            Anser Birgitta Ohlsson att dagens Turkiet är en demokrati?
          </note>
          <note type="speaker">
            Anf. 108 BIRGITTA OHLSSON (L) replik:
          </note>
          <note>
            Fru talman! Hans Linde och jag har debatterat denna fråga i riksdagens
            kammare i nästan tio år.
          </note>
          <note>
            Jag ska vara öppen med att i dagens föränderliga omvärld är det
            absolut viktigaste skälet för Sverige att bli medlem i Nato vår
            egen säkerhet och chansen att bevara den svenska demokratin och
            kunna försvara de mänskliga rättigheter och den frihet som vår
            nation står för. Vi måste samarbeta militärt och säkerhetsmässigt.
            Ensam är inte stark, och Nato är det tydligaste valet.
          </note>
          <note>
            Jag kan hålla med Hans Linde om att många länder i Nato har urholkat
            de mänskliga fri- och rättigheterna och demokratin på ett allvarligt
            sätt de senaste åren. Så är det, och det är inget jag sticker
            under stol med. Liksom du har jag många gånger i denna kammare
            debatterat exempelvis utveck ­ lingen i Turkiet med vår utrikesminister
            Margot Wallström.
          </note>
          <note>
            Men som världen ser ut i dag ser jag inget alternativ för svensk
            säkerhet än att gå med i Nato. Det viktigaste uppdraget för alla
            oss folkvalda är att se till att vårt land säkras så att människor
            i Sverige får fortsätta att leva i frihet och demokrati. Då finns
            det inget annat alternativ för mig än Nato.
          </note>
          <note type="speaker">
            Anf. 109 HANS LINDE (V) replik:
          </note>
          <note>
            Fru talman! Det där var lika glasklart som Östersjön under algblomning.
          </note>
          <note>
            Jag ställde tre konkreta frågor till Birgitta Ohlsson:
          </note>
          <note>
            Anser Birgitta Ohlsson att Nato är ”en ideologisk allians för
            att säkerställa liberala samhällssystem”, eller gäller det argumentet
            inte längre?
          </note>
          <note>
            Är grunden för Sveriges säkerhetspolitik fortfarande att vi ska
            vara i allians med andra demokratier?
          </note>
          <note>
            Anser Birgitta Ohlsson att Turkiet är en demokrati eller inte?
          </note>
          <note>
            Birgitta Ohlsson har under debatten gett ganska många talare
            en avhyvling för att de inte har varit tillräckligt tydliga med
            att använda begreppet diktatur. Men vad anser Birgitta Ohlsson
            själv? Är Turkiet en demokrati eller inte?
          </note>
          <note>
            Här är det uppenbart att Birgitta Ohlsson själv börjar svaja
            och vara otydlig. För Liberalerna är tydligen Natomedlemskapet
            så viktigt att det går före att vara glasklar om demokrati och
            mänskliga rättigheter när det kommer till exempelvis Turkiet.
          </note>
          <note>
            Ensam är inte stark. Men vi blir inte starkare genom att ta rygg
            på Trump och Erdoğan.
          </note>
          <note type="speaker">
            Anf. 110 BIRGITTA OHLSSON (L) replik:
          </note>
          <note>
            Fru talman! Vi blir heller inte starkare av att, som den svenska
            reger ­ ingen just nu gör, förlita oss på att bara ta rygg på
            Trump genom att entydigt ingå bilaterala samarbeten med USA. Då
            föredrar jag ändå den djupare organisation som Nato står för.
          </note>
          <note>
            Detta är en debatt som Hans Linde, vars parti samarbetar med
            Socialdemokraterna, kanske borde lyfta upp lite oftare. Den svenska
            regeringen sitter i Trumps knä när det gäller militära samarbeten
            på den fronten.
          </note>
          <note>
            Omvärlden har förändrats. Det var ett annat Nato tidigare. Länder
            som Turkiet har, som jag sa i mitt anförande, changerat vad gäller
            rättsstaten och är enormt utmana de på många fronter när det gäller
            mänskliga rättigheter och friheter. Detta lyfter vi upp i kammaren
            hela tiden.
          </note>
          <note>
            Dagens huvudskäl för Sverige handlar dock om vår egen frihet,
            vår demokrati och vår säkerhet. Den bygger vi med länder som vi
            kan försvara oss tillsammans med, och där är Nato det enda alternativet
            för oss.
          </note>
          <note type="speaker">
            Anf. 111 SOFIA DAMM (KD):
          </note>
          <note>
            Fru talman! Den amerikanske presidenten Roosevelt sa: Democracy
            is not a static thing. It is an everlasting march.
          </note>
          <note>
            Demokrati är inte något statiskt. Det är heller inte den värld
            vi lever i.
          </note>
          <note>
            Tyvärr tror jag att vi har fastnat – åtminstone satt vi delvis
            fast – i en föreställning att vi i västvärlden har uppnått ett
            permanent tillstånd av samförstånd och trygghet. De senaste årens
            konflikter och utvecklingar har dock visat på motsatsen.
          </note>
          <note>
            Storbritannien lämnar Europeiska unionen, och Donald Trump har
            valts till president i USA. Folkets vilja trotsar vad experter
            och förnuftet såg som den enda riktiga lösningen.
          </note>
          <note>
            Vi ser en ny världsordning växa fram, och Sverige måste förhålla
            sig till denna verklighet. Inte minst måste den insikten föras
            in i FN:s säkerhetsråd.
          </note>
          <note>
            Ryssland är återigen en aktör med stora ambitioner på den internatio
            ­ nella arenan. Tyvärr har det ryska intresset sällan varit vårt.
          </note>
          <note>
            Annekteringen av Krim och inblandningen i Syrien med bombningarna
            av Aleppo kan aldrig någonsin accepteras. Men Putins handfasta
            agerande visar att vi inte kan bortse från Ryssland. Här krävs
            en sammanhållen, klok och stark EU-politik.
          </note>
          <note>
            Fru talman! Världens blickar riktas mot Trumps Twitterkonto.
            Med det som utgångspunkt rapporterar medierna om vad som sker
            i vår omvärld. Hur USA:s nyvalde president agerar är viktigt,
            men världen kan i dag varken summeras eller styras med hjälp av
            140 tecken.
          </note>
          <note>
            Som Tysklands nyvalde förbundspresident Frank-Walter Steinmeier
            sa är utmaningarna svårare än den svartvita bild som förmedlas
            via Twitter.
          </note>
          <note>
            Men vad sker bortom Trumps Twitterkonto? Kriget i Syrien har
            inte tagit slut. Inte heller har Islamiska staten försvunnit.
            Tvärtom håller IS fortfarande viktiga fästen och har återtagit
            den syriska världsarvsstaden Palmyra.
          </note>
          <note>
            Och vad har hänt i Mosul, fru talman? Nyhetsmedierna rapporterade
            flitigt när offensiven mot Mosul inleddes i oktober 2016. Nu är
            journalistkåren inte där, men kvar finns IS. Dessa blodtörstiga
            krigare styr över den västra halvan av Mosul och kontrollerar
            fortfarande stora områden i Irak.
          </note>
          <note>
            Islamiska staten, Daish, är inte undanträngd. Terrorsekten är
            inte besegrad. Dokument från Vita huset visar att IS opererar
            i 18 länder. Miljoner människor lever under terror där IS håller
            mark. De militära ansträngningarna för att slå ut IS måste intensifieras
            och de skyldiga ställas inför rätta. Här krävs initiativ och en
            tydlig svensk röst för rättvisan.
          </note>
          <note>
            Efter Förintelsen sa världen: Aldrig mer. Det är ett budskap
            som vi påmindes om i denna riksdag för bara några veckor sedan,
            då Förintelsens minnesdag uppmärksammades. Men det hände igen.
            Det är drygt 20 år sedan folkmordet i Rwanda. Och nu sker det
            i Mellanöstern. Den systematiska fördrivningen och mördandet av
            etniska och religiösa minoriteter måste kallas för vad det är.
          </note>
          <note>
            En plats i FN :s säkerhetsråd förpliktar. En regering som vill
            ha en värdebaserad utrikespolitik måste kalla denna slakt för
            ett folkmord. Annars blir det högtidliga talet om värden inget
            annat än tomma ord.
          </note>
          <note>
            Fru talman! I tre år har Kristdemokraterna dessvärre behövt påpeka
            att regeringen inte nämner behovet av religionsfrihet i sin utrikespolitiska
            deklaration. Och IS drivs av förakt och hat mot människor som
            inte delar deras världsbild och tolkning av religionen. Lika frånvarande
            är religionsfriheten exempelvis i det flitigt besökta Iran. Där
            förföljs, fängslas och dödas konvertiter.
          </note>
          <note>
            Bland de stora flyktinggrupper som kommit till Europa finns många
            människor som tvingats fly just på grund av sin tro. Men många
            av de medmänniskor som nu lider av våld och förtryck kan inte
            lämna sina länder.
          </note>
          <note>
            När hörde vi senast något om kriget i det fattiga Jemen? I Jemen
            lider 14 miljoner människor brist på mat. Var tionde minut dör
            ett barn. Liksom Syrien har Jemen blivit en krigsskådeplats för
            flera aktörer. Vid sidan av Saudiarabien och Iran deltar även
            al-Qaida och IS i mördandet av civila.
          </note>
          <note>
            Denna komplexitet och den större maktkampen mellan Iran och Saudiarabien
            ryms inte i en tweet. Dock borde detta vara ett prioriterat samtalsämne
            när Sverige möter dessa båda länder. I stället hamnar fokus på
            handelsavtal och hur svenska statsråd klär sig.
          </note>
          <note>
            Fru talman! Medan vi läser Trumps tweetar prövas relationen mellan
            Ryssland och Vitryssland. Står Sverige redo för ytterligare en
            konfliktyta i öst? Stridigheterna i Ukraina trappas upp. Det är
            krig i vårt närområde – i Europa – och ytterligare konflikter
            hotar vår världsdel.
          </note>
          <note>
            De ökade spänningarna mellan Serbien och Kosovo måste tas på
            allvar. Klarar EU ett krig på Balkan? Svarar Trump med mer än
            140 tecken? Och skulle Putin stå utanför?
          </note>
          <note>
            Vi måste komma ihåg att det var amerikanska ingrepp som senast
            stoppade stridigheterna på Balkan. Den transatlantiska relationen
            får inte upphöra, men med ny president i Vita huset krävs det
            att Europa gör mer.
          </note>
          <note>
            EU måste hålla samman och bli en starkare kraft. Det planerade
            toppmötet i Göteborg borde handla om detta – hur EU ska ta ansvar
            och uppträda globalt – snarare än om att få till stånd samtal
            mellan arbetsmarkna ­ dens parter.
          </note>
          <note>
            Fru talman! Världen är som sagt full av komplexitet. Men det
            är de 140 tecken som gärna vill förklara skeenden som svarta eller
            vita som når fram. Den rödgröna regeringen har en retorik som
            tenderar att bli just svartvit. Men plakatpolitiken krockar med
            verklighetens svåra avvägningar, och då är det ekonomiska intressen
            och egna maktambitioner som får förtur.
          </note>
          <note>
            En svensk röst för de förtryckta kubanerna hördes inte när den
            svenska regeringen skrev avtal med den kommunistiska regimen på
            Kuba. Oppositionsledaren Cardet sitter i dag fängslad. Om detta
            råder det tystnad.
          </note>
          <note>
            En svensk röst hördes inte tillräckligt tydligt, i alla fall
            inte i Sveriges riksdag, när det gäller mänskliga fri- och rättigheter
            och vad som togs upp under mötena i Iran och Saudiarabien.
          </note>
          <note>
            Låt inte en feministisk utrikespolitik bli en självupptagen utrikespolitik.
            Sverige kan bättre än så.
          </note>
          <note>
            (Applåder)
          </note>
          <note type="speaker">
            Anf. 112 KENNETH G FORSLUND (S):
          </note>
          <note>
            Fru talman! Det säkerhetspolitiska läget i Sveriges och övriga
            Europas närområde kan beskrivas med olika ord som beskriver en
            allvarlig utveck ­ ling – en utveckling som vi befinner oss mitt
            i, bokstavligen.
          </note>
          <note>
            Det kan kallas ett nytt säkerhetspolitiskt läge, ett försämrat
            säkerhetspolitiskt läge eller ett allvarligare säkerhetspolitiskt
            läge. Oavsett vilket beskrivande ord som sätts före för att beskriva
            utvecklingen av det nya säkerhetspolitiska läget är det som beskrivs
            effekten av att orättvisorna i flera länder i vår närhet ökar.
            För oss socialdemokrater är det viktigt att arbeta långsiktigt
            för en rättvis värld. En rättvisare värld är också en säkrare
            värld.
          </note>
          <note>
            Att det säkerhetspolitiska läget utvecklas på det negativa sätt
            som sker just nu tar sig uttryck i att länder tar sig friheten
            att ändra sina och grannländers gränser med vapenmakt. Det tar
            sig uttryck i militär upprustning. Det tar sig uttryck i att mer
            eller mindre fantasifulla lögner och ren desinformation sprids
            alltmer. Det tar sig också uttryck i att politiska företrädare
            medvetet eller omedvetet sprider lögnerna och desinformationen,
            ibland ända in här i Sveriges riksdags kammare.
          </note>
          <note>
            Men grunden är misslyckad nationell politik i länder som skapat
            en ekonomisk och social utveckling som gör att människor i dessa
            länder tvingas att leva under allt fattigare förhållanden. När
            människor där försöker protestera och organisera sig för att skapa
            en bättre utveckling möts de av att regimen i dessa länder gör
            inskränkningar i demokratin, inskränkningar av yttrandefriheten,
            inskränkningar av mediernas frihet och rakt av stänger ned hela
            medieverksamheter och sociala nätverk på internet.
          </note>
          <note>
            I olika länder i EU:s närhet kan vi se hur människor som har
            andra idéer än regimen sätts i fängelse. De sätts i fängelse för
            att de försöker organisera människor, för att de försöker peka
            på alternativ och för att de försöker demonstrera och protestera.
            Det är till och med så att folkvalda ledare och parlamentariker,
            sådana som vi riksdagsledamöter här i Sveriges riksdag, i andra
            länder i EU:s närhet sätts i fängelse. Allt detta sker i dessa
            länder för att kväva oppositionen och dem som har idéer om hur
            en bättre framtid och utveckling kan skapas.
          </note>
          <note>
            Sedan finns det yttersta halmstrået att tillgripa för nationella
            ledare som redan har eller är nära att tappa kontrollen. De skapar
            sig en fiende mot nationen, oftast i form av ett yttre hot, men
            ibland i form av ett inre.
          </note>
          <note>
            Det är mot denna bakgrund, önskan om att skapa sig en yttre fiende
            för att skyla över det egna misslyckade politiska styret, som
            vi måste se det allt sämre säkerhetsläget, den militära upprustningen
            och användandet av vapenmakt mot grannländer eller till och med
            mot den egna befolkningen.
          </note>
          <note>
            Det är en dyster utveckling, och långsiktigt är det bara ökad
            rättvisa som kan lösa de grundläggande problemen.
          </note>
          <note>
            I det kortare perspektivet måste vi i Sverige se över vår egen
            säkerhet och vara beredda ifall det värsta trots allt skulle hända
            oss. Det är något som i dagsläget inte bedöms som troligt men
            som vi ändå måste ha beredskap för. Sverige måste ha en säkerhet
            som kan hantera både det oönskade och det oväntade. Det gäller
            både militärt och civilt. Sverige ska vara så förberett och organiserat
            att en eventuell angripare avstår från att angripa.
          </note>
          <note>
            Den långsiktiga svenska utrikespolitiken ligger fast. Det visar
            även den utrikespolitiska deklaration som utrikesminister Margot
            Wallström har lämnat här i dag i riksdagen. I det allra mesta
            finns det en bred politisk enighet om vad som är Sveriges viktigaste
            värderingar. Det gäller att värderingar går före intressepolitik,
            vår syn på Europa, vår syn på länders rätt till självständighet
            och självbestämmande och vår starka kritik mot dem som agerar
            med vapenmakt och bryter mot folkrätten. Där finns det e n bred
            politisk enighet, och den har funnits under lång tid. Jag hoppas
            att den kan fortsätta att bestå.
          </note>
          <note>
            Jag har i detta korta anförande i en lång utrikespolitisk debatt
            valt att huvudsakligen fokusera på den mycket allvarliga säkerhetspolitiska
            utvecklingen i Sveriges och hela Europas närhet. Därmed har jag
            bidragit till den bild som vi tar del av varje dag via medier
            och olika vittnesmål, en bild av en värld med stora problem. Det
            är problem som man lätt kan bli uppgiven inför. Men jag tänker
            inte bli uppgiven.
          </note>
          <note>
            Det finns nämligen även en annan bild man kan ge av världen.
            Det är den bild som också är en del av verkligheten, nämligen
            att världen totalt sett blir bättre. Det är fler och fler människor
            som jobbar ihop till sitt eget uppehälle och ett globalt välstånd
            som ökar. Det är färre människor som svälter. Det är fler barn
            som går i skolan ; främst är det fler flickor än någonsin tidigare.
            Färre dör av sjukdomar som enkelt kan botas och till och med utrotas.
            Det, fru talman, är också en bild av det säkerhetspolitiska läget.
          </note>
          <note>
            (Applåder)
          </note>
          <note type="speaker">
            Anf. 113 LOTTA JOHNSSON FORNARVE (V) replik:
          </note>
          <note>
            Fru talman! När Sverige erkände Palestina var vi många som hoppades
            att Sverige skulle erkänna även Västsahara. Tyvärr uteblev erkännandet,
            till stor besvikelse för många, trots att det finns ett majoritetsbeslut
            i Sveriges riksdag från 2012 om att Sverige bör erkänna Västsahara.
          </note>
          <note>
            I stället lovade utrikesminister Margot Wallström att man skulle
            fortsätta jobba för Västsaharafrågan genom FN-systemet. Nu när
            Sverige sitter i FN:s säkerhetsråd hoppas jag verkligen att man
            kommer att leva upp till detta med full kraft och agera för att
            denna långa konflikt äntligen ska få en lösning.
          </note>
          <note>
            Jag hörde varken Margot Wallström eller Kenneth G Forslund nämna
            Västsaharafrågan. Jag skulle därför vilja fråga dig, Kenneth G
            Forslund, hur du anser att Sverige bör agera när det gäller Västsahara
            i säkerhetsrådet, nu när man har denna fantastiska möjlighet.
          </note>
          <note type="speaker">
            Anf. 114 KENNETH G FORSLUND (S) replik:
          </note>
          <note>
            Fru talman! Jag tackar Lotta Johnsson Fornarve för frågan om
            Västsa ­ hara. Sverige ska nu fortsätta att agera och framför
            allt få FN-systemet att agera. Det är det som regeringen har sagt,
            efter de bedömningar som man har gjort av Västsahara. Regeringen
            har gjort ett omsorgsfullt arbete med att utreda situationen och
            möjligheterna för ett erkännande. Tyvärr är si ­ tuationen och
            ockupationen av Västsahara så allvarlig att det i dag i prakti
            ­ ken inte är realistiskt att säga att det skulle vara en fungerande,
            livskraftig och självständig stat. FN har en oerhört viktig uppgift
            för att få stopp på denna ockupation, få till en förhandlad lösning
            och en lösning där Västsa ­ hara och Marocko kan gå vidare och
            där båda kan ha en demokratisk och positiv framtid.
          </note>
          <note type="speaker">
            Anf. 115 LOTTA JOHNSSON FORNARVE (V) replik:
          </note>
          <note>
            Fru talman! Jag, liksom ett flertal professorer i folkrätt, håller
            inte riktigt med om uppfattningen att grunderna för ett erkännande
            inte finns utan menar att grunderna för ett erkännande existerar
            när det gäller Västsahara. Men detta är inte den enda frågan,
            utan nu måste vi naturligtvis gå vidare för att denna fråga ska
            få en lösning. Då är det oerhört viktigt att Sverige agerar med
            full kraft i FN:s säkerhetsråd, framför allt för att få folkomröstningen
            till stånd. Det fattades beslut om denna folkomröstning redan
            1991, men den har ännu inte ägt rum. Där kan Sverige spela en
            oerhört viktig roll för att få fart på processen så att denna
            folkomröstning kommer till stånd och så att vi äntligen får slut
            på denna långa konflikt. Då kan västsaharierna äntligen få flytta
            hem till sitt land igen efter 40 år på flykt.
          </note>
          <note type="speaker">
            Anf. 116 KENNETH G FORSLUND (S) replik:
          </note>
          <note>
            Fru talman! Jag delar Lotta Johnsson Fornarves uppfattning om
            att denna konflikt måste få ett slut och att man måste komma dithän
            att man folkomröstar eller på annat sätt gör upp om den fortsatta
            statusen för Väst ­ sahara. Självständighet måste vara målet,
            men vi måste också vara realist ­ iska och se att ockupationsmakten
            tyvärr är så framgångsrik i sitt söndran ­ de att det i dag tyvärr
            inte är realistiskt med ett självständigt och fritt Väst ­ sahara.
            Därför måste ockupationen brytas, därför måste samhällsinstitutio
            ­ ner byggas och därför måste välstånd skapas.
          </note>
          <note type="speaker">
            Anf. 117 SOFIA ARKELSTEN (M):
          </note>
          <note>
            Fru talman! Omvärlden saknar inte utmaningar. Våra värderingar
            utmanas. Det nya normala är oförutsägbarheten. Frihan deln utmanas
            av protektionismen; öppenheten utmanas av slutenheten. Terrorlagar
            används för att tysta journalistiken. Det civila samhällets utrymme
            krymper. Sexuell och reproduktiv hälsa och rättigheter attackeras.
            Rättigheter för kvinnor, hbtqi-människor och olika minoriteter
            ifrågasätts.
          </note>
          <note>
            Vi bombarderas av påhittade nyheter, och skillnaden mellan krig
            och fred är alltmer oklar. Det handlar om hybridkrigföring och
            gråzon, näthat och mediekris. Institutioner, lagar och processer
            utmanas av populister, och politikens roll förändras.
          </note>
          <note>
            Hur ser ens det politiska engagemanget ut i framtiden? Den fråga
            jag oftast ställer till kollegor från olika länder när vi möts
            är just den om rekrytering. Vem vill bli politiker? Politiken
            har nämligen en del i att hantera den här omvärlden. Det är stora
            förväntningar, och man måste kunna navigera i denna föränderliga
            omvärld. Politikens roll är att se samhällsproblemen och med våra
            verktyg försöka göra något åt dem – och göra det lätt för fler
            att leverera lösningar och bidra till en bättre utveckling. Det
            är inte enkelt.
          </note>
          <note>
            Fru talman! Sverige och världen sörjer professor Hans Rosling,
            som nyligen gick bort. Det var alldeles för tidigt. Hans Rosling
            var en människa som förklarade, spred kunskap och verkligen attackerade
            de missförstånd som lever kvar. Hans ignoransindex är genialt.
            Budskapet är att vi ska se världen som den verkligen ser ut och
            att den oftast är bättre än vi tror. Fattigdomen går att utrota.
            Tvättmaskiner, rent vatten, vacciner, preventivmedel och ekonomisk
            utveckling gör världen till en bättre plats.
          </note>
          <note>
            Det är inte heller slumpen som avgör, utan det handlar om politiska
            beslut av människor. Utvecklingen är inget som bara händer – det
            är vi som skapar den. Världen har trots allt blivit allt bättre
            under de senaste hundra åren. Det är betryggande, även om vi inte
            längre har Hans Rosling kvar som kan hjälpa till med att kommunicera
            fakta och forskning.
          </note>
          <note>
            Fru talman! Den här delen av den utrikespolitiska debatten brukar
            handla om biståndspolitiken och de utmaningar som finns där –
            som historiskt många människor på flykt och behovet av samordning,
            prioritering, effektivitet, styrning och transparens – och varför
            den nuvarande reger ­ ingen inte imponerar. Men kammaren kommer
            i närtid att debattera både det som kallas politik för global
            utveckling och det uppdaterade biståndspolitiska ramverket, så
            i stället vill jag bredda debatten och under de sista minuterna
            av min talartid nämna något om en av de märkligare konflikterna
            i världen – den i Korea.
          </note>
          <note>
            Förra veckan var jag och en kollega från försvarsutskottet på
            plats i Korea. Det är mycket att ta in. Det finns stora motsatser.
            Vi har ett Sydkorea med ambitioner och modern ekonomi och ett
            Nordkorea med kommunistisk diktatur och en helt avstannad planekonomi,
            men med en liten framväxt av små, små marknadsplatser. Det finns
            högskoleutbildningar på ena sidan gränsen och propaganda på den
            andra sidan. Hela situationen är tillfälligt permanent. Den demilitariserade
            zonen är den mest militariserade platsen på jorden. Det tar 90
            sekunder för missilerna från Nordkorea att slå ned i Sydkorea,
            Nordkorea utvecklar kärnvapen och det enda regelverk som finns
            att hålla sig i är en vapenvila.
          </note>
          <note>
            Fru talman! Vid gränsen finns de som övervakar vapenvilan. Det
            är ett antal neutrala länder som på inbjudan av Sydkorea och Nordkorea
            övervakar. Sydkorea valde Schweiz och Sverige, och vi finns kvar
            där. Nordkorea valde Tjeckoslovakien och Polen. Tjeckoslovakien
            finns ju inte längre, och Polen blev oönskat av Nordkorea då man
            lämnade Warszawapakten och gick med i Nato. Polen dyker med jämna
            mellanrum upp och skriver på protokollen, men man är inte ständigt
            på plats. Sverige och Schweiz finns dock kvar i tillfälliga baracker
            sedan 1950-talet, och man samarbetar med USA och Sydkorea.
          </note>
          <note>
            Vi ska vara stolta över den militära närvaron och det svenska
            bidraget till hanteringen av konflikten. Man gör ett fint jobb
            och arbetar under väldigt märkliga omständigheter, och det är
            en insats som alltför få känner till. Det är också en viktig del
            av vår utrikespolitik.
          </note>
          <note type="speaker">
            Anf. 118 ÅSA ERIKSSON (S) replik:
          </note>
          <note>
            Fru talman! Tack så mycket, Sofia Arkelsten! Jag uppskattar mycket
            av det du säger, och det har jag varit tydlig med även i utrikesutskottet.
            Du säger att det nya normala är det oförutsägbara och att det
            nya normala är påhittade fakta. Så verkar det tyvärr vara nu för
            tiden.
          </note>
          <note>
            I det läget tycker jag att det är märkligt att Moderaterna meddelar
            att man i utskottet ska börja samarbeta med Sverigedemokraterna,
            som står för just den typen av agerande. Därför är min fråga till
            Sofia Arkelsten: Vad är det ni ska samtala med Sverigedemokraterna
            om? Är det Rysslandspolitiken, eller är det hbtq-frågor? Är det
            frågor om sexuell och reproduktiv hälsa, eller är det mediefrihet?
            Jag vill gärna veta, och jag tror att ganska många väljare också
            vill veta vilka typer av frågor ni tänker samarbeta med Sverigedemokraterna
            om i utrikespolitiken.
          </note>
          <note type="speaker">
            Anf. 119 SOFIA ARKELSTEN (M) replik:
          </note>
          <note>
            Fru talman! Jag uppskattar att jag fick frågan. Påståendet är
            nämligen falskt. Moderaterna kommer inte att samarbeta med Sverigedemokraterna.
            Jag förstår att det är en talepunkt som har gått ut, och jag inser
            att utrikesdeklarationen var så innehållslös att en av de nyheter
            som nu snurrar är att utrikesministern sa så.
          </note>
          <note>
            Moderaterna samarbetar med övriga partier i Alliansen. Är det
            så att Sverigedemokraterna, antagligen i strid med vad de själva
            tycker, skulle rösta på vår politik blir vi större, och då vinner
            vi. Vi har nämligen en väldigt svag regering, och vi har ett knepigt
            parlamentariskt läge. Jag skul ­ le dock uppskatta om Socialdemokraterna
            kunde låta bli att sprida falska fakta. Det är ovärdigt, och ni
            kan bättre.
          </note>
          <note type="speaker">
            Anf. 120 ÅSA ERIKSSON (S) replik:
          </note>
          <note>
            Fru talman! Då noterar jag att Sofia Arkelsten har en annan hållning
            än sin egen partiordförande, Anna Kinberg Batra, som ju var tydlig
            med att man ska samtala med Sverigedemokraterna i utskotten.
          </note>
          <note type="speaker">
            Anf. 121 SOFIA ARKELSTEN (M) replik:
          </note>
          <note>
            Fru talman! Det är naturligtvis också fel – vi tycker likadant.
            Det är väldigt tydligt att Socialdemokraterna försöker blanda
            samman vad som är ett samtal och vad som är ett samarbete. Moderaterna
            samarbetar med övriga partier i Alliansen. Vi har haft en policy
            att vi inte ens pratar med Sverigedemokraterna i utskottet.
          </note>
          <note>
            Jag kan konstatera att detta är ganska besvärande även för Socialdemokraterna.
            Vi hade alldeles nyss frågan om Västsahara uppe. Under förra mandatperioden
            satt Socialdemokraterna – det har man medgett öppet i medierna;
            det var Urban Ahlin, som numera är talman – och förhandlade med
            Sverigedemokraterna för att skapa en majoritet i riksdagen för
            att erkänna Västsahara. Det Socialdemokraterna beskyller Moderaterna
            för man har man alltså redan gjort själv.
          </note>
          <note>
            Jag kan återigen konstatera att vi inte samarbetar, men vi kan
            prata med alla partier i Sveriges riksdag. Är det så att Sverigedemokraterna,
            förmodligen i strid med sina åsikter, skulle vilja rösta på allianspolitiken
            är man välkommen att göra det. Jag förstår också att det är skakigt
            för socialdemokratin nu.
          </note>
          <note type="speaker">
            Anf. 122 LOTTA JOHNSSON FORNARVE (V) replik:
          </note>
          <note>
            Fru talman! Jag skulle vilja fråga Sofia Arkelsten hur det kan
            komma sig att Moderaterna vill skära ned på biståndet i en situation
            där biståndet behövs mer än någonsin. Världen står inför ett stort
            antal humanitära katastrofer. Som exempel kan jag ta Jemen, där
            tre av fyra är beroende av humanitärt stöd, eller Nigeria, där
            FN beräknar att minst 400 000 barn är undernärda. En ny matkris
            hotar i Somalia på grund av torka. Jag tycker att det är anmärkningsvärt
            att man då vill skära ned på biståndet.
          </note>
          <note>
            Jag vill ta upp Västsahara även i detta sammanhang, för nu hotas
            de västsahariska flyktinglägren av minskat bistånd. Det skulle
            vara ganska förödande eftersom de västsahariska flyktingarna är
            totalt beroende av bistånd utifrån för sin egen överlevnad. De
            lever under väldigt svåra förhållanden i Saharas öken. Hur ser
            ni på den frågan, Sofia Arkelsten?
          </note>
          <note type="speaker">
            Anf. 123 SOFIA ARKELSTEN (M) replik:
          </note>
          <note>
            Herr talman! Jag tolkar Lotta Johnsson Fornarves fråga som att
            hon beskriver skillnaden i budgeten som en nedskärning. I Moderaternas
            budgetförslag används det gamla sättet att räkna ut enprocentsmålet.
            Det är det sätt regeringen själv använde fram till den förra budgeten.
            Vi får väl återkomma till detta och fundera på hur vi ska hantera
            den nya bni-beräkningen. Det är mer en teknisk beräkning som har
            förändrats; det har inte skett någon neddragning av biståndet.
          </note>
          <note>
            Vi kan dock vara tydliga med att vi gärna vill se en utveckling
            av biståndspolitiken. Jag ser att vi har ett behov av att bredda
            biståndsbegreppet och ha ett mer modernt, effektivt, transparent
            och uppföljbart bistånd. Jag tror också att vi kommer att se ett
            skifte mot mer av det humanitära biståndet, för vi ser kriser
            i världen i dag som vi aldrig har sett maken till förut.
          </note>
          <note type="speaker">
            Anf. 124 LOTTA JOHNSSON FORNARVE (V) replik:
          </note>
          <note>
            Herr talman! Som jag har förstått det vill Moderaterna ändå skära
            ned på biståndet, totalt sett.
          </note>
          <note>
            Jag skulle vilja få svar på hur Sofia Arkelsten ser på stödet
            till de västsahariska flyktinglägren. Är det riktigt att skära
            ned på det stödet i den här situationen? Man befinner sig i ett
            svårt läge; det är flera som har skurit ned på biståndet till
            de västsahariska flyktinglägren, till exempel Spanien.
          </note>
          <note>
            Jag håller inte med om att man ska flytta över perspektivet till
            det humanitära biståndet. Det behövs såklart både utvecklingsbistånd
            och humanitärt bistånd. Utvecklingsbiståndet är oerhört viktigt
            för det långsiktiga arbetet, för att se till att länder som i
            dag är biståndsberoende inte ska vara det på sikt. Man ska alltså
            ge hjälp till självhjälp. Det är det som är tanken med det långsiktiga
            biståndet.
          </note>
          <note type="speaker">
            Anf. 125 SOFIA ARKELSTEN (M) replik:
          </note>
          <note>
            Herr talman! Vilken tur att vi står här i kammaren så att jag
            kan reda ut det här!
          </note>
          <note>
            Nej, Moderaterna vill alltså inte dra ned på biståndet. Det är
            hittepå, falsk fakta. Jag kan konstatera att vi räknar ut bni
            på det gamla sättet i vårt budgetförslag. Det betyder inte att
            det är en neddragning.
          </note>
          <note>
            Vi respekterar OECD-Dac. Men svensk ekonomi har också stora utmaningar.
            Därför kommer vi inte längre. Jag har varit rak och tydlig med
            detta tidigare.
          </note>
          <note>
            Det är regeringen själv som måste svara på varför man drar ned
            på eventuellt bistånd till de västsahariska flyktinglägren. Det
            är tyvärr inte Moderaterna som sitter i regeringsställning just
            nu. Men vi jobbar på det, och vi vill göra det tillsammans med
            Alliansen. Men det är alltså den nuvarande regeringen som måste
            svara på det.
          </note>
          <note>
            Moderaterna vill alltså inte dra ned på någonting. Vi ligger
            lite lägre, eftersom vi använder ett annat sätt att räkna ut bni.
          </note>
          <note type="speaker">
            Anf. 126 JOHAN NISSINEN (SD):
          </note>
          <note>
            Herr talman! Vi kommer alla ihåg försöket till statskupp i Turkiet
            2016. En statskupp är alltid demokratiskt förkastlig, oavsett
            om den lyckas eller inte.
          </note>
          <note>
            President Recep Tayyip Erdo ğ an har använt statskuppen som ursäkt
            för massarresteringar och uppsägningar av offentligt anställda,
            såsom militärer, poliser, domare och lärare. Ett stort antal företag
            har också tvingats stänga ned. Enligt Amnesty har mer än 2 500
            journalister blivit uppsagda, närmare 800 har förlorat sina statliga
            presskort och 169 medier har stängts ned. Ca 500 000 kurder tvingades
            bort från sina hem förra året efter brutala tillslag av turkiska
            myndigheter. Turkiets återkommande förtryck av minoriteter borde
            för länge sedan ha öppnat ögonen på Europas ledande politiker
            för vad som försiggår.
          </note>
          <note>
            I samband med det senaste presidentvalet i Turkiet utsattes flera
            kurdiska politiker från det nystartade vänsterpartiet HDP för
            misshandel samtidigt som deras lokaler sattes i brand.
          </note>
          <note>
            Erdo ğ an har gått in med trupper i Irak för att attackera kurderna,
            trots att den demokratiskt valda regeringen i Irak har motsatt
            sig det. Och i Syrien har Turkiet attackerat Natoallierade SDF.
          </note>
          <note>
            Turkiets agerande strider tydligt mot mänskliga rättigheter,
            och utvecklingen är oroande både för det turkiska folket och för
            Europas säkerhet. Det är horribelt att se västvärldens flathet
            mot det som händer i Turkiet. Under Europarådets januarisession
            röstades en aktuell debatt om situationen i Turkiet ned av både
            byrån och kammaren. Och vi fick under höstsessionen se ledamöter
            från olika länder försvara Turkiets president Erdo ğ an och dennes
            förtryck av politiska motståndare före och efter kuppförsöket.
          </note>
          <note>
            Herr talman! Under Turkiets utrikesministers besök i Europarådet
            utmålade han delar av gruppen Syrian Democratic Forces som terrorister,
            trots att de utgör den främsta demokratiska kraften mot IS och
            liknande islamistiska extremistgrupper och trots att gruppen stöds
            av merparten av Europas regeringar. Han försvarade regimens massarresteringar
            och uppsägningar av militärer, poliser, domare och lärare men
            också att en lång rad politiska motståndare systematiskt har fängslats,
            mist sina jobb eller utsatts för annat förtryck, inklusive våld.
          </note>
          <note>
            Som om inte det skulle räcka har nu president Erdo ğ an tillkännagivit
            sin regerings planer på att återinföra dödsstraffet. Det är ett
            rött skynke för det Europaråd där Turkiet är långvarig medlem.
          </note>
          <note>
            Att så många människor kom att betraktas som terrorister bara
            dagar efter kuppförsöket är inte bara suspekt utan också en indikation
            på vilken typ av regim vi har att göra med i Turkiet.
          </note>
          <note>
            I detta anförande instämde Heidi Karlsson och Markus Wiechel
            (båda SD).
          </note>
          <note type="speaker">
            Anf. 127 LOTTA JOHNSSON FORNARVE (V):
          </note>
          <note>
            Herr talman! Sverige tillträdde sin plats i FN:s säkerhetsråd
            i januari 2017. Det är glädjande, men det innebär också ett stort
            ansvarstagande i en värld som står inför växande klimathot, stora
            flyktingströmmar och ett antal allvarliga konflikter.
          </note>
          <note>
            I Putins Ryssland fortsätter de mänskliga rättigheterna att kränkas
            på en rad områden. Det gäller inte minst yttrandefriheten samt
            kvinnors och hbtq-personers rättigheter. Den illegala ockupationen
            av Krim fortgår också med oförminskad styrka.
          </note>
          <note>
            USA har fått en oberäknelig president som har dömt ut folkrätten
            och FN. Det är en president som attackerar kvinnors rätt till
            den egna kroppen, som vill bygga murar och som inte tar det globala
            arbetet för att rädda klimatet på allvar. Med Trump i Vita huset
            och Putin i Ryssland är det oerhört viktigt att Sverige använder
            sitt medlemskap i säkerhetsrådet för att stå upp för folkrätten,
            freden och de mänskliga rättigheterna.
          </note>
          <note>
            En av vår tids allvarligaste konflikter är utan tvekan kriget
            i Syrien. Det är ett krig som har lett till ofattbart mycket lidande,
            svält, våldtäkter och förstörelse. Mer än en kvarts miljon människor
            har dödats i Syrien, och halva befolkningen är på flykt, i eller
            utanför landet.
          </note>
          <note>
            Det finns ingen militär lösning på konflikten i Syrien. Den enda
            lösningen är förhandlingar. Här måste säkerhetsrådet självklart
            spela en avgörande roll. I fredsförhandlingarna är det viktigt
            att både de kurdiska styrkorna och kvinnor inkluderas. Det är
            inte rimligt att de krafter som har tagit ett stort ansvar för
            att slå tillbaka mot Daish stängs ute från förhandlingarna.
          </note>
          <note>
            Sverige måste även agera med kraft för att humanitärt bistånd
            ska nå fram till den del av Syrien som är under kurdisk kontroll
            och där behoven är enorma.
          </note>
          <note>
            I grannlandet Turkiet, dit många syrier har flytt undan kriget,
            ser vi hur de mänskliga rättigheterna kränks och hur demokratin
            monteras ned steg för steg. Med militärkuppen som förevändning
            har massarresteringar av oppositionella och journalister ägt rum.
            Den kurdiska befolkningen har drabbats särskilt hårt. 160 mediekällor
            har stängts, liksom hundratals civila organisationer, fackföreningar
            och så vidare. Demokratiskt valda borgmästare i 35 kurdiska städer
            har avsatts och i vissa fall gripits.
          </note>
          <note>
            I november greps tolv parlamentariker från vänsterpartiet HDP.
            Bland de gripna fanns partiledarna. Jag var i Turkiet i december,
            tillsammans med vår partiledare Jonas Sjöstedt. Syftet var att
            besöka de båda HDP-ledarna i fängelset, men vi blev inte insläppta.
            Vi fick höra att båda sitter isolerade under mycket svåra förhållanden.
            HDP-ledamöterna sitter fängslade för att de har gjort sitt jobb
            som parlamentariker och framfört kritik mot Erdo ğ ans regering.
            Det är rättsvidrigt.
          </note>
          <note>
            Sverige måste agera med kraft för att de fängslade HDP-parlamentarikerna
            samt borgmästare och övriga företrädare för HDP ska friges snarast,
            tillsammans med fängslade journalister samt övriga politiska fångar
            i landet.
          </note>
          <note>
            Det är mot den bakgrunden ovärdigt att EU har låtit Turkiet agera
            gränspolis för att förhindra flyktingar att ta sig till Europa.
            Avtalet med Turkiet bör sägas upp snarast, och förhandlingarna
            om ett EU-medlemskap bör frysas i väntan på att Turkiet börjar
            respektera de mänskliga rättig ­ heterna.
          </note>
          <note>
            Efter att den svenska regeringen erkände Palestina var vi många
            som hoppades på att även Sahariska arabiska demokratiska r epubliken
            , Västsahara , skulle erkännas, i linje med det beslut som fattades
            av en riksdagsmajoritet i december 2012. Men erkännandet uteblev.
            Det måste betraktas som ett stort svek.
          </note>
          <note>
            Utrikesminister Margot Wallström lovade i stället att man ska
            fortsätta jobba för en lösning genom FN. Nu när Sverige är medlem
            i säkerhetsrådet förväntar jag mig att regeringen lever upp till
            sitt löfte och gör sitt yttersta för att Afrikas sista koloni
            äntligen ska bli fri.
          </note>
          <note>
            En stor del av den västsahariska befolkningen lever sedan årtionden
            i flyktingläger i Algeriet som ett resultat av Marockos ockupation
            av Västsahara – en ockupation som är olaglig och rättsvidrig och
            som har fördömts av den internationella domstolen i Haag.
          </note>
          <note>
            Förhållandena i lägren är mycket knappa och man är helt beroende
            av stöd och hjälp utifrån för sin överlevnad. Trots det halveras
            nästintill det svenska biståndet till de västsahariska flyktinglägren
            under 2017.
          </note>
          <note>
            Hälsosituationen i de västsahariska flyktinglägren är allvarlig
            redan nu. En fjärdedel av barnen under fem år lider av kronisk
            felnäring , och många kvinnor drabbas av järnbrist.
          </note>
          <note>
            Ett minskat bistånd kan uppfattas som ytterligare ett exempel
            på att omvärlden vänder Västsahara ryggen, och risken är överhängande
            för att frustrationen ökar och att de krafter som vill återuppta
            den väpnade kampen får ny energi. Ytterligare en väpnad konflikt
            är knappast vad världen behöver.
          </note>
          <note>
            De västsahariska flyktingarna har väntat i över 40 år på att
            kunna flytta hem.
          </note>
          <note>
            Vi i Vänsterpartiet förväntar oss nu att Sveriges regering återställer
            biståndet till de tidigare nivåerna och agerar med kraft i FN:s
            säkerhetsråd för att Västsaharafrågan ska få en lösning samt att
            den folkomröstning som beslutades om redan 1991 snarast kommer
            till stånd så att den över 40 år långa konflikten äntligen får
            en lösning.
          </note>
          <note type="speaker">
            Anf. 128 JOHAN NISSINEN (SD) replik:
          </note>
          <note>
            Herr talman! Det var glädjande att höra kritiken mot Turkiet
            både från Hans Linde och från Lotta Johnsson Fornarve i Vänsterpartiet.
            Det är också glädjande att vi är ganska samstämmiga i den kritiken.
          </note>
          <note>
            Min fråga till Lotta Johnsson Fornarve är: Skulle Vänsterpartiet
            kunna tänka sig att samarbeta med Sverigedemokraterna i dessa
            frågor för att jobba för mänskliga rättigheter och kurdernas rättigheter
            i Turkiet?
          </note>
          <note>
            I detta anförande instämde Heidi Karlsson (SD).
          </note>
          <note type="speaker">
            Anf. 129 LOTTA JOHNSSON FORNARVE (V) replik:
          </note>
          <note>
            Herr talman! Vänsterpartiet samarbetar inte med Sverigedemokraterna
            i någon fråga beroende på att vi har helt olika inställning till
            viktiga värdegrundsfrågor. Det gäller till exempel synen på invandring,
            rätten till asyl, jämställdhet och en mängd andra frågor.
          </note>
          <note>
            Sedan kan vi råka att hamna på samma position i några konkreta
            frågor. Det är naturligtvis glädjande att vi delar uppfattningen
            när det gäller Västsaharafrågan och i viss mån också Turkiet.
            Men på det hela taget är det otroligt stor skillnad i våra uppfattningar.
          </note>
          <note type="speaker">
            Anf. 130 JOHAN NISSINEN (SD) replik:
          </note>
          <note>
            Herr talman! Så Vänsterpartiet menar att det är bättre att hålla
            på sin egen stolthet än att samarbeta på ett område där man kan
            jobba för mänskliga rättigheter och kurdernas rättigheter?
          </note>
          <note>
            I detta anförande instämde Heidi Karlsson (SD).
          </note>
          <note type="speaker">
            Anf. 131 LOTTA JOHNSSON FORNARVE (V) replik:
          </note>
          <note>
            Herr talman! För oss är det viktigt att inte samarbeta eller
            kopplas ihop med ett parti som är så tydligt främlingsfientligt
            som Sverigedemokraterna är, och det kommer vi att fortsätta att
            jobba efter.
          </note>
          <note type="speaker">
            Anf. 132 FREDRIK MALM (L):
          </note>
          <note>
            Herr talman! Det har varit en stor debatt under de senaste dagarna
            med anledning av regeringens besök i Iran och den iranska regimens
            lagar mot landets kvinnor. Vi i Liberalerna fördömer givetvis
            det förtryck som pågår i Iran mot befolkningen och inte minst
            mot landets kvinnor.
          </note>
          <note>
            Vi är också starkt kritiska mot den svenska regeringens tystnad.
            Man blir förvånad över att en regering som säger sig föra en feministisk
            utrikespolitik visar en sådan undfallenhet inför en av världens
            värsta diktaturer som har gjort könsapartheid och kvinnoförtryck
            till ett av sina främsta signum.
          </note>
          <note>
            Den iranska regimens förtryck påverkar också oss direkt i Sverige
            och i Europa. Tusentals iranier har genom åren tvingats att fly
            till Sverige. Den iranska regimens massiva stöd till och delaktighet
            i den syriska regimens krig har drivit miljoner människor på flykt.
            Många av dem har också kommit till Europa.
          </note>
          <note>
            Herr talman! Den iranska regimen är inte vilken statsledning
            som helst. Iran är just nu kraftigt involverat i fem konflikter
            och sköra områden i sitt närområde: i Irak, i Syrien, i Libanon,
            i Jemen och i Kurdistanregionen inom den irakiska federationen.
            Därtill är landets ledning grovt antisemitisk och förnekar staten
            Israels existens.
          </note>
          <note>
            De mycket omfattande förbrytelserna i Iran och graden av krigsförbrytelser
            i Syrien innebär att det är omöjligt att betrakta den iranska
            ledningen som en partner för stabilitet och konstruktiv utveckling
            i Mellanöstern.
          </note>
          <note>
            Men den svenska regeringen gör just detta. Man agerar som om
            Iran vore vilken stat som helst. Och man beskriver landet som
            en central handelspartner för Sverige. Det kan noteras att Sveriges
            varuexport till Iran under förra året var lägre än vår export
            till Island. I Iran bor det 80 miljoner människor och i Island
            finns det 300 000 invånare. Även före sanktionerna var vår export
            till Iran mycket liten. Det är möjligt att den ökar nu när sanktionerna
            hävs, men det sker från mycket låga nivåer och inte med några
            långa traditioner av omfattande svensk export till Iran.
          </note>
          <note>
            Men den svenska regeringen beskriver landet som en mycket central
            handelspartner för Sverige. Sveriges export till Iran under förra
            året var avsevärt lägre än exporten till Israel – ett land som
            vår regering mycket aktivt går in för att försämra relationerna
            med så mycket som möjligt, vilket också kan vara värt att notera.
          </note>
          <note>
            Herr talman! Det är möjligt att den svenska regeringen betraktar
            de iranska mullorna som lösningen på Mellanösterns problem. Jag
            har svårt att se hur den ekvationen ska gå ihop. Iran agerar i
            dag på ett sätt som kommer att kraftigt försvåra en återuppbyggnad
            av Irak efter att IS har besegrats. Man bygger upp milisgrupper
            i Irak som är lojala med den iranska revolutionen på samma sätt
            som man har gjort med Hizbullah i Libanon.
          </note>
          <note>
            Man är djupt inbegripen i en maktkamp i regionen med Saudiarabien
            som innebär att man driver fram en allt djupare klyfta mellan
            islams två huvudfåror so m i förlängningen kommer att näst intill
            omöjliggöra en fredlig samexistens i regionen. Man försöker att
            grusa möjligheterna för ett fungerande kurdiskt självstyre i Irak
            , och därtill förföljer man den kurdiska befolkningen i Iran.
          </note>
          <note>
            Man gör det nästan omöjligt för Libanon att få en fungerande
            statsapparat genom stödet till Hizbullah , och man stöder terrorgrupper
            bland palestinierna. Man driver Israel och den palestinska myndigheten
            så långt ifrån varandra att det blir betydligt svårare – det är
            redan svårt som det är – att nå fram till en tvåstatslösning.
          </note>
          <note>
            Herr talman! Regeringens nya Iranpolitik, om man får kalla den
            så, bygger på två ben. Man vill öka den svenska exporten till
            Iran och samtidigt föra dialog med den iranska statsledningen.
            Men denna dialog ska ske utan transparens bakom stängda dörrar
            och den sker bara med ledningen i landet, inte med landets förtryckta
            befolkning.
          </note>
          <note>
            Den politiken kommer inte att innebära att Iran blir mer demokratiskt.
            Den kommer inte heller att innebära att Iran agerar mer fredligt
            i Mellan ­ östernregionen. Snarare riskerar denna politik att
            stärka den iranska regimen och öka dess legitimitet.
          </note>
          <note>
            Sverige måste formulera en Iranpolitik som syftar till att ge
            stöd och solidaritet för de krafter utanför regimen som har en
            demokratisk agenda. Därtill måste vi systematiskt och kontinuerligt,
            tydligt och öppet synliggöra och fördöma den iranska regimens
            brott mot landets befolkning. Man hänger människor i lyftkranar.
            Man stenar människor. Man piskar människor. Sådana straff utdömer
            man i detta land, vilket är förvånande att regeringen är så tyst
            inför.
          </note>
          <note>
            Det är endast om Iran blir en demokratisk stat som respekterar
            sina medborgares rättigheter och erkänner att män och kvinnor
            har lika rättigheter som Iran kan bli ett värdigt land att leva
            i. Men det är också endast så som Sverige på lång sikt kan ha
            riktigt gynnsamma och fruktbara handelsrelationer med Iran.
          </note>
          <note type="speaker">
            Anf. 133 KENNETH G FORSLUND (S) replik:
          </note>
          <note>
            Herr talman! Jag tror att jag i stort sett delar all den kritik
            som Fredrik Malm riktar mot Iran och de vidrigheter som Iran utsätter
            oliktänkande för. Men en sak är ganska märklig. Fredrik Malm tycks
            inte känna till att detta är den kritik som Sverige levererar
            till Iran när vi träffar företrädare i olika sammanhang.
          </note>
          <note>
            Det hade Fredrik Malm kunnat veta och till och med själv höra
            om det inte var så att han vägrar att delta i möten med iranska
            företrädare exempelvis här i Sveriges riksdag. Varför vägrar du
            att göra det, Fredrik Malm? Varför är du inte med och levererar
            den kritik som det finns en bred enighet om i Sverige direkt till
            de iranska företrädarna?
          </note>
          <note>
            Jag kan försäkra att vi inte brukar ha några uppsluppna diskussioner
            med iranska företrädare. Varför vill Fredrik Malm tala med vissa
            men inte med andra?
          </note>
          <note type="speaker">
            Anf. 134 FREDRIK MALM (L) replik:
          </note>
          <note>
            Herr talman! Till att börja med vet vi inte vad som sägs på de
            möten som Kenneth G Forslund refererar till eftersom det inte
            finns någon transparens. Det finns ingen offentlighet. Man hävdar
            att man tar upp vissa frågor, men det vet vi inte. Vi vet inte
            vad som sägs.
          </note>
          <note>
            Man kan självklart tro att man sitter ned och samtalar med en
            general från det iranska revolutionsgardet, och Sverige kanske
            säger: ”Vi skulle uppskatta om ni slutar att tortera människor
            eller skicka tunnbomber på civila i Syrien.” Jag kan försäkra
            Kenneth G Forslund att det där går in genom ena örat och ut genom
            det andra.
          </note>
          <note>
            Vi kan förstås ha en dialog. Jag säger inte att vi inte ska ha
            en dialog. Det jag argumenterar för nu är att om Sverige vill
            exportera så mycket som möjligt och ha en dialog i slutna rum
            utan transparens måste en sådan politik kombineras med ett tydligt
            och öppet argumenterande för demokrati i Iran, för en rättsstat
            i Iran och för att stödja dem som vill ha demokrati i Iran. Jag
            tror att väldigt många iranier i Sverige förväntar sig detta av
            vår regering.
          </note>
          <note type="speaker">
            Anf. 135 KENNETH G FORSLUND (S) replik:
          </note>
          <note>
            Herr talman! Vi har en bred uppslutning i Sveriges riksdag för
            mänskliga rättigheter. Jag är trygg med att varje svensk regering,
            oavsett om den har letts av en centerpartist, en moderat eller
            en socialdemokrat, står upp för dessa värderingar och levererar
            sådan kritik, även om den inte alltid kommer ut i det offentliga.
            Jag är trygg med detta.
          </note>
          <note>
            Jag är dock bekymrad om Fredrik Malm inte är trygg med att olika
            regeringar i vårt land faktiskt levererar sådan kritik. Min fråga
            kvarstår: Varför deltar inte Fredrik Malm själv i möten här i
            Sveriges riksdag där kritik har framförts till iranska företrädare?
            Fredrik Malm har ju bojkottat dessa möten.
          </note>
          <note type="speaker">
            Anf. 136 FREDRIK MALM (L) replik:
          </note>
          <note>
            Herr talman! Det beror lite på vilka former som finns för sådana
            möten. Om det handlar om artighetsvisiter som riksdagen ska delta
            i, där ledamöter inte anser att det alls är fruktbart att tala
            med regimen, tar vi oss rätten att inte delta i sådana sammanträden.
          </note>
          <note>
            Det är förvånande att regeringen bygger en Iranpolitik på två
            ben. Man vill exportera svenska produkter, och därtill vill man
            enbart föra en dialog med landets ledning, inte dess befolkning.
            Man vill göra detta utan transparens i stället för att göra det
            med öppen och synlig kritik. Man vill göra det bakom stängda dörrar.
          </note>
          <note>
            Herr talman! Jag menar att en sådan politik inte kommer att leda
            till att Iran agerar mer konstruktivt, och den kommer inte att
            leda till att Iran blir mer demokratiskt. Vi kan ha en sådan politik,
            men den måste i så fall kombineras med att vi öppet, tydligt och
            synligt markerar mot regimen och fördömer de övergrepp som sker.
          </note>
          <note type="speaker">
            Anf. 137 PYRY NIEMI (S):
          </note>
          <note>
            Herr talman! Det nordiska samarbetet är starkt och i många stycken
            väldigt konstruktivt. Sedan bildandet av Nordiska rådet 1952 och
            Finlands inträde 1953 har Nordiska rådet varit en viktig politisk
            arena i efterkrigstidens Norden. Frågorna som behandlas är av
            väldigt olika karaktär, men många av besluten har fått tydliga
            avtryck i Norden och därmed även i världen.
          </note>
          <note>
            Passfriheten mellan länderna är grundläggande. Det har gett de
            boende i de olika nordiska länderna unika möjligheter till mobilitet
            och rörlighet över landgränserna. Visst är det förenat med vissa
            utmaningar – vi känner till gränskontrollerna – men i huvudsak
            har beslutet gagnat kontakterna medborgarna emellan väl.
          </note>
          <note>
            Att lösa de gamla och nya gränshinderfrågorna är högt prioritera
            t i det nordiska samarbetet. Det finns ett gränshinderråd som
            är tillsatt av Nordiska ministerrådet. Det finns olika gränshinderkommittéer
            som arbetar med att lokalt lösa gränsfrågor som påverkar dagliga
            pendlare eller turister som åker över gränsen för att handla.
          </note>
          <note>
            Gränshinderrådet arbetar med att finna lösningar som regeringarna
            i de nordiska länderna ska besluta om. Frågorna är många gånger
            komplexa men också ofta enkla att lösa när det finns en politiska
            vilja för det. Gränshinderfrågorna kan handla om rätten att ha
            den egna nationens föräldraförsäkring vid arbete i annat nordiskt
            land, om rätten att vårda anhörig med den egna nationens anhörigersättning
            i ett annat land, om skattefrågor och så vidare.
          </note>
          <note>
            Herr talman! Förra året presenterades en rapport om den nordiska
            arbetsmarknaden. Frågor som berördes i rapporten handlade om livslångt
            lärande, social dumpning, integration med mera. Det finns många
            likheter inom den nordiska arbetsmarknaden men också en del olikheter.
            Den nordiska arbetsmarknaden är dock en mycket stor och viktig
            möjligheternas arbetsmarknad.
          </note>
          <note>
            Många duktiga nordiska yrkesarbetare, forskare och yngre personer
            har genom årtionden haft möjligheten att pendla mellan länderna,
            periodvis bosätta sig i annat nordiskt land och även finna tillfälliga
            arbeten i ett annat nordiskt land när det har varit högre arbetslöshet
            i det egna landet. Med det i minnet måste de nordiska länderna
            fortsätta att sträva än mer efter ökad mobilitet för arbetstagare
            och hitta fler lösningar som stoppar dessa hinder.
          </note>
          <note>
            Det pågår ett intensivt arbete i Nordiska rådet för att lyfta
            fram fler medlemsförslag som främjar en alltmer integrerad nordisk
            arbetsmarknad.
          </note>
          <note>
            Herr talman! Den globala turismen har landat mjukt och väl i
            Norden. Samtliga nordiska länder har en ökning av antalet utländska
            turistnätter med turister från länder såväl inom EU som utanför
            EU och även från de andra nordiska länderna. Nordiska rådet och
            ministerrådet har under 2016 ökat ansträngningarna för att främja
            ett utökat hållbart turismsamarbete i Norden.
          </note>
          <note>
            Sveriges regering har bland annat utsett Britt Bohlin, generalsekreterare
            i Nordiska rådet, att utreda förutsättningarna för en sammanhållen
            politik för en hållbar turism och växande besöksnäring. Det är
            en tydlig signal om att främja turismen nationellt och i en nordisk
            kontext.
          </note>
          <note>
            Väldigt många frågor behandlas i Nordiska rådet och i den nordiska
            gemenskapens anda. Det skulle ta alltför lång tid att beröra alla.
            Jag kommer dock att nämna ytterligare några.
          </note>
          <note>
            Det finns starka önskemål om att utveckla den nordiska energimarknaden.
            Jorma Ollila har fått ett uppdrag om att särskilt utreda hur energisäkerheten
            kan säkras mellan den nordiska länderna. Det talas också om unika
            forskningsprojekt mellan de nordiska länderna och om att hitta
            de mest hållbara energilösningarna.
          </note>
          <note>
            Det finns i dag en ny forskarrapport som på pek ar vikten av
            ett utökat nordiskt klimatsamarbete. Det hänger som bekant tätt
            samman med hur vi utnyttjar våra energislag. Tine Sundtoft, tidigare
            norsk klimat- och miljöminister, kommer 2017 att genomföra en
            strategisk genomlysning av miljösektorn i Norden för att hitta
            nya påverkansmöjligheter i miljö- och klimatsamarbetet länderna
            emellan.
          </note>
          <note>
            Herr talman! Nordiska ministerrådet har nyligen gett klartecken
            till att etablera Nordic Innovation House i New York. Det är ett
            gemensamt projekt mellan samtliga nordiska länder med målet att
            utveckla möjligheterna för nordiska företag att etablera sig på
            den amerikanska marknaden. Det är ett spännande projekt, och vi
            hoppas mycket på det.
          </note>
          <note>
            Nordiska rådet har också påbörjat en process med att införa 2030-agendan
            i en nordisk kontext. Det finns ett starkt intresse för att genomsyra
            framtida beslutsfattande i Nordiska ministerrådets 2030-anda.
          </note>
          <note>
            Herr talman! Norden är också en del av Arktis. Det finns en god
            sam ­ syn för att utveckla fler faktorer som påverkar utvecklingen
            i Arktis i en positiv riktning. Ministerrådet har de senaste åren
            satt större fokus på att facilitera ekonomisk tillväxt i Arktis.
            Det finns en potential inom innova ­ tion och entreprenörskap
            när det gäller turism, bioekonomi, mat och mat ­ kultur, kreativa
            industrier och inte minst grön tillväxt.
          </note>
          <note>
            Samarbetet i säkerhetspolitiken har skiftat, men det finns många
            exempel där vi i Norden samverkar med såväl underrättelser som
            gemensamma försvarsövningar. I en orolig tid, med en nyvald president
            i USA som i sin nyckfullhet kan skapa de mest märkliga beslut
            och irra i väg i en riktning som inte gagnar Norden, är det extra
            viktigt att vi möter varandra på olika arenor för att säkra upp
            vår närmiljö runt Östersjön, Norska havet och Barents hav.
          </note>
          <note>
            Det är också viktigt att vi med våra enskilda försvarsförmågor
            kan finna områden där vi om så krävs kan bistå varandra i tider
            då det är nödvändigt. Sveriges samarbete med Finland är viktigt.
            Nu har regeringen också tagit ett nytt steg för att förstärka
            samarbetet med Norge. Likaså ser vi fram emot mer samverkan med
            Baltikum.
          </note>
          <note>
            (Applåder)
          </note>
          <note type="speaker">
            Anf. 138 MARGARETA CEDERFELT (M):
          </note>
          <note>
            Herr talman! Den utrikespolitiska debatten har pågått länge nu.
            Vi är få som är kvar i salen, men det betyde r inte att debatten
            är avslutad, och det gör inte debatten mindre angelägen.
          </note>
          <note>
            Jag ska i mitt anförande beröra några av de frågor som OSSE,
            O rganisatione n för säkerhet och samarbete i E uropa , arbetar
            med. Jag gör detta därför att frågorna är angelägna och berör
            oss alla. Det gäller inte minst den utrikespolitiska situationen.
          </note>
          <note>
            Vi lever i en värld av kriser, som har sagts tidigare. Detta
            är någonting som vi måste arbeta gentemot. Men vi kan inte göra
            det ensamma i Sverige. Vi måste samarbeta. Vi måste använda alla
            de nätverk som står till buds. OSSE består av 56 medlemsländer,
            från USA och Kanada i väster till Mongoliet i öster. OSSE använder
            sig av dialogen som sitt främsta redskap, med fokus på mänskliga
            rättigheter, demokrati och politisk säkerhet.
          </note>
          <note>
            Ett område som jag vill lyfta fram är cybersäkerhet. Det är en
            fråga som är aktuell i dag, för vi vet att cybersäkerheten påverkar
            val och människors synsätt. Den riskerar också att påverka tillgången
            på säkerhetstjänster och samhällets funktion. Det kan vara fråga
            om så enkla saker som tillgång på pengar, transporter med mera.
            När det gäller cybersäkerheten vill jag lyfta fram ett perspektiv
            som är viktigt att tänka på. Det gäller det fria ordet. Med risk
            för intrång i cyberrymden finns också en risk för att det fria
            ordet beskärs. Detta måste vi som ett demokratiskt land arbeta
            mot.
          </note>
          <note>
            Det andra område jag vill lyfta fram är kvinnor och kvinnors
            rättigheter. Inom OSSE uttalade i somras den parlamentariska församlingen
            att det var viktigt att implementera könsperspektivet, även migranters
            könsperspektiv, och inte exkludera någon. Vad har hänt sedan dess?
            Jo, den ryska duman har legaliserat hustrumisshandel. Det är ett
            stort bakslag.
          </note>
          <note>
            Det är enkelt här i Sverige att tala om kvinnors rättigheter,
            men det finns faktiskt länder i vårt grannområde där kvinnor inte
            har rätt att äga ekonomiska tillgångar och där kvinnor inte har
            arvsrätt. Det här är viktiga frågor för oss alla att lyfta fram.
            Jag tycker självklart att det är viktigt att se till att kvinnor
            finns med i det fredsbevarande arbetet och att kvinnor sitter
            med vid förhandlingsbordet, men vi får inte glömma bort de vanliga
            frågorna. Vi får inte glömma bort kvinnors rättigheter när det
            handlar om vardagen.
          </note>
          <note>
            Ytterligare ett område som vi vill lyfta fram är den ryska aggressionen
            gentemot Ukraina. Jag vill göra det utifrån perspektivet att vi
            inte får glömma vad som pågår i Ukraina. Det har gått tre år sedan
            Ryssland invaderade Ukraina. Det har gått tre år sedan Krim blev
            ett territorium under rysk kontroll. Det har gått tre år sedan
            Luhansk och Donetsk utsattes för angrepp. Risken finns att västvärlden
            tystnar och glömmer vad som pågår därför att det kommer nya frågor
            på agendan. Det är viktigt att vi jobbar för att de europeiska
            ekonomiska sanktionerna finns kvar. Det är viktigt att OSSE:s
            observatörer finns på plats, för vi får inte acceptera att ett
            land sätter sig över ett annat lands rätt till självbestämmande.
          </note>
          <note>
            Vad jag också vill lyfta fram här som en viktig fråga när det
            handlar om utrikespolitik är korruption. Vi ska arbeta mot korruption.
            Jag kan i och med mitt uppdrag inom OSSE se hur det alltid när
            det är brist på demokrati också föreligger korruption. Jag har
            inte hört någon av tidigare talare lyfta fram korruptionen och
            dess gissel, men jag vill slå ett slag för att korruptionen innebär
            en stor säkerhetsrisk och en stor risk för att det fria samhället
            påverkas negativt.
          </note>
          <note>
            Nu är inte Hans Linde kvar här i plenisalen, så det är egentligen
            fel av mig att säga någonting om detta, men jag gör det ändå:
            Turkiet är en viktig fråga. Det som sker där är övergrepp mot
            demokratin, med fängslande av personer som misstänks eller tros
            ha ett medlemskap i en förening. Över 40 000 människor sitter
            fängslade utan rättegång. Detta är stor synd och skam, och det
            visar hur viktigt det är att vi från den fria världen lyfter fram
            frågan. Det är också någonting som vi gör inom OSSE. Jag ser fram
            emot OSSE:s vintermöte, som äger rum om två veckor. Där kommer
            vi att driva Turkietfrågor och allt det andra jag nämnde.
          </note>
          <note type="speaker">
            Anf. 139 AMINEH KAKABAVEH (V):
          </note>
          <note>
            Herr talman! I dagens utrikespolitiska debatt har många aspekter
            lyfts fram, och det är viktigt. Jag skulle vilja lyfta fram två
            frågor. Den ena är kvinnors rättigheter. Den andra är Mellanöstern,
            kurderna och HDP.
          </note>
          <note>
            Sveriges feministiska regering ska inte underkasta sig andra
            regeringars lagar som diskriminerar kvinnor. Tyvärr har man nu
            gjort det i Irans fall. Det är inte värdigt en feministisk regering
            och Sverige att underkasta sig sharialagar i ett annat land.
          </note>
          <note>
            Det förväntas av Sveriges feministiska regering att man ska stå
            upp för kvinnors rättigheter, oavsett om det är i Iran, i Sveriges
            förorter, i Saudiarabien, i Latinamerika eller i Afrika. Det är
            en viktig princip för Sverige, och jag vet att de här frågorna
            drivs här i kammaren. Vi har en väldigt engagerad utrikesminister,
            Margot Wallström. Det som har hänt är inte värdigt. När våra andra
            ministrar, inklusive statsministern, åker till andra länder och
            skakar hand är det inga problem. Men hur är det om mullorna skakar
            hand med våra kvinnor och ministrar? Det är nästa fråga som man
            kan ställa sig.
          </note>
          <note>
            Det har blivit en sensationell debatt i hela världen. CNN, BBC,
            franska tidningar – hela världen har skrivit om detta, och faktiskt
            med rätta, för det förväntas mycket mer av Sverige just på grund
            av den feministiska utrikespolitiska profilen. Det är också en
            socialdemokratisk regering, och därför är det viktigt att alltid
            komma ihåg det. Det förväntas faktiskt mer av Sverige. I framtida
            förhandlingar om handelsavtal och andra avtal, inte bara med Iran
            eller Saudiarabien, hoppas jag att det kommer att finnas en ömsesidig
            respekt och att förhandlingarna ska ske på bägge sidors villkor,
            inte bara på ena sidans villkor.
          </note>
          <note>
            Frågan är också viktig för att Sverige är medlem i säkerhetsrådet
            och nu är ordförande. Det förväntas att vi agerar för kvinnorna
            när det gäller östra Kongo, Sudan och kriget i Syrien och Irak.
            Det förväntas att vi agerar för de yazidiska flickor som fortfarande
            sitter i Daishs fängelse i sexslaveri och för de flickor och kvinnor
            i Nigeria som sitter i Boko Harams läger och används som sexslavar.
            Det är viktigt att vara deras röst. Det är väldigt viktigt att
            vara det från talarstolen i den här kammaren.
          </note>
          <note>
            Den andra frågan om Mellanöstern gäller Turkiets, Irans och Saudiarabiens
            roll i Syrienkonflikten. Kurdernas och andra minoriteters situation
            är också väldigt viktig att lyfta upp. Helt plötsligt förändrar
            allt sig. Hela världen har ögonen på Iran, Turkiet och Saudiarabien,
            och Ryssland ska förhandla om hur till exempel Syrienkonflikten
            ska lösas. Det är regionala, fundamentalistiska och icke-demokratiska
            makter som ska lösa konflikten och skapa fred tillsammans med
            Ryssland. Det är skamligt.
          </note>
          <note>
            I Turkiet sitter kurdiska politiker och ledare, som HDP:s ledare,
            som har vunnit val, fått över 10 procent av platserna i parlamentet,
            och som har fått över 140 års fängelse på falska grunder. Det
            har skett på falska grunder just för att de är kurder och socialister.
            Det har skett under regeringen Erdo ğ an, och det är Erdo ğ an
            som i det här fallet ska lösa konflikten i Syrien. Den har understött
            Daish och andra terroristgrupper och har precis som Iran en fot
            i Syrien.
          </note>
          <note>
            Det är därför viktigt att Sverige förhoppningsvis till exempel
            ska kunna ta initiativ och samla EU kring Turkiet. Turkiet är
            ett kandidatland till EU och därför är det viktigt att samla krafterna
            och fråga om det är möjligt att förhandla med ett land som Turkiet
            när det fängslar 40 000 människor och har tolv ledamöter och partiledare
            fängslade.
          </note>
          <note>
            Kurderna får inte sina mänskliga fri- och rättigheter i sitt
            land. Kurderna i Syrien kämpar också mot Daish. De utesluts i
            förhandlingarna på grund av att Iran och Turkiet inte vill ha
            några kurdiska rättigheter i sina respektive länder. Det är viktigt
            att vi lyfter den frågan. Jag hoppas att Sverige kommer att lägga
            en röst för kurderna och för kvinnorna.
          </note>
          <note type="speaker">
            Anf. 140 EMILIA TÖYRÄ (S):
          </note>
          <note>
            Herr talman! I dag har vi fått ta del av den utrikespolitiska
            debatten under många timmar. Den tog avstamp i den utrikespolitiska
            deklarationen. Det är i det dokumentet som Sveriges regering kan
            visa vilken riktning den har för politiken internationellt. Utrikesministern
            betonade flera gånger både i sitt anförande och i replikskiftena
            vikten av samarbete såväl mellan enskilda länder bilateralt som
            mellan fler multilateralt.
          </note>
          <note>
            Herr talman! Också jag tror på samarbete. Jag tror på det faktum
            att om vi är fler kan vi göra mer. Jag tror på att det jag gör
            tillsammans med andra alltid är mer effektivt än det jag gör ensam.
            Tillsammans kan vi göra mer och gör också mer.
          </note>
          <note>
            Fria fackföreningar och organisationer där arbetare kan gå ihop
            för att försäkra sig om sina rättigheter och villkor på arbetsplatsen
            är utsatta för starka påtryckningar runt om i världen. Rätten
            att organisera sig, föreningsrätten, angrips i land efter land.
            Ofta läser vi om hur det påverkar politiska partier och företrädare.
            Men även de arbetsrättsliga kämparna fängslas, begränsas i sina
            uppdrag och blir utsatta för olika repressalier. I de länder där
            vi har blivit uppmärksammade på allvarliga missförhållanden på
            arbetsplatserna och där dödsfall är en del av vardagen för arbetare
            är det inte heller förvånande att se att de fackliga rättigheterna
            är kraftigt begränsade och i många fall inte ens existerande.
          </note>
          <note>
            Herr talman! Allt har ett pris, ingenting är gratis, sägs det.
            Men det finns ändå vissa saker som inte kostar supermycket. Det
            är hyfsat kostnadsfritt att kramas med sin hund, att skratta med
            sina kompisar och att njuta av solens värme, om man inte är Kirunabo
            och hellre vill ha lite kyla. Men möblerna jag köper, kaffet jag
            dricker och kläderna jag döljer min kropp med har ett pris. Ibland
            kan varorna verka billiga för att jag inte behöver lägga ned en
            stor del av min inkomst på dem. Men då glömmer jag någonting viktigt.
            Allt har ett pris. Om inte jag betalar det priset, vem gör det
            då?
          </note>
          <note>
            Jag tror att vi alla har sett bilderna på människorna som står
            i kemikaliebad för att våra kläder ska vara snyggt röda och som
            inte har något val. Det finns svenska företag som har flyttat
            tillverkningen av kläder till länder där kraven på arbetsmiljö
            är lägre än vad de är i Borås och lönerna en bråkdel av de svenska.
            Det smärtar att veta att företag som har kunnat växa fram i vårt
            land väljer att flytta produktionen för att garantera högre vinst
            på bekostnad av det mänskliga värdet. Här har vi dock en stor
            möjlighet som inte alltid nämns.
          </note>
          <note>
            Herr talman! Förra året besökte jag Brasilien och Electrolux
            fabrik i Manaus. Hade jag då inte vetat var jag befann mig hade
            jag mycket väl kunnat tro att jag var här hemma. De arbetare jag
            träffade beskrev hur de systematiskt arbetade med arbetsmiljön.
            De beskrev hur de svenska och europeiska företagen är populärast
            att arbeta hos för att villkoren är så mycket bättre.
          </note>
          <note>
            De beskrev ett arbetsliv som är till för människor och företag
            som värnar det goda arbetet. Konkurrenterna tvingas höja sin standard
            för att få tag på kompetent personal. Den goda spiralen är igång.
            Starka svenska fackföreningar kan också ställa krav på sina företag
            även internationellt. Där ser vi exempelvis Scania. Steg för steg
            kan vi på det sättet främja demokrati och mänskliga rättigheter.
          </note>
          <note>
            Herr talman! Jag välkomnar det initiativ som den nuvarande reger
            ­ ingen har tagit genom att bjuda med företrädare för fria fackföreningar
            när Sverige ska representeras utomlands. Förra veckan besöktes
            Iran tillsammans med bland an dra IF Metalls förbundsordförande.
            Jag utgår från att det är någonting man ämnar fortsätta med för
            att visa att arbetstagares rättigheter värdesätts och möjliggöra
            förändring som annars inte skulle ha kommit till.
          </note>
          <note>
            Jag vill avsluta mitt anförande med ett erkännande. Jag har aldrig
            läst en bok om Harry Potter, och jag har aldrig sett en Harry
            Potterfilm. Däremot är jag ett stort fan av böckernas författare.
            Jag avslutar nu som sig bör i en utrikespolitisk debatt med att
            säga något på utrikiska. We do not need magic to change the world.
            We carry all the power we need inside ourselves already. We have
            the power to imagine better.
          </note>
          <note>
            (Applåder)
          </note>
          <note type="speaker">
            Anf. 141 GÖRAN PETTERSSON (M):
          </note>
          <note>
            Herr talman! I den utrikespolitiska debatten 2015 uppmanade jag
            från den här talarstolen Nato att framgruppera trupp från USA
            och Tyskland till de medlemsstater som upplevde hot från rysk
            expansionism. Trots att Nato nu har agerat enligt den uppmaningen
            väljer jag ödmjukt att inte komma med en ny uppmaning i år utan
            att i stället återhållsamt komma med en förhoppning.
          </note>
          <note>
            Samtidigt som den utrikespolitiska debatten har pågått här i
            kammaren har i Bryssel Natos försvarsministrar suttit i möte bakom
            stängda dörrar. Min förhoppning är att försvarsminister Mattis
            från USA har framfört ett budskap från den nya amerikanska administrationen
            som lyder ungefär så här: USA fortsätter att vara en garant genom
            sitt engagemang i Nato för europeisk säkerhet.
          </note>
          <note>
            Samtidigt tror jag att han har f ramfört att USA ser framför
            sig att även Europa ska vara mer engagerat i den europeiska säkerheten.
            Det är ett önskemål som amerikanska administrationer av olika
            politiska kulörer har framfört under många år. Man vill få ett
            jämnare bärande av kostnadsbördan för den gemensamma säkerheten.
          </note>
          <note>
            Som jag sa ska jag inte komma med någon uppmaning i år, utan
            i stället en förhoppning. Min förhoppning är att Europas stater
            visar lyhördhet för denna ståndpunkt och är beredda att bära sin
            del av den gemensamma säkerheten. Om det blir en sådan utveckling
            ser jag framför mig att Nato skulle kunna vara motorn i det viktiga
            transatlantiska samarbetet. I Sverige tror vi ofta att Nato bara
            är en militärallians, men det är en politisk allians. Där skulle
            vi genom vårt partnerskap också kunna framföra viktiga frågor
            om frihandel och frihet. Jag har alltså ingen uppmaning i år,
            utan bara en from förhoppning.
          </note>
          <note>
            (Applåder)
          </note>
          <note type="speaker">
            Anf. 142 ANDERS ÖSTERBERG (S):
          </note>
          <note>
            Herr talman! Det är inte alla kriser eller dödsoffer som blir
            förstasidesnyheter. Jag tänkte ägna mitt anförande åt att tala
            om Etiopien och Sverige.
          </note>
          <note>
            Sverige och Etiopien har långa historiska band med varandra.
            Etiopien var Sveriges första biståndsland, men vår relation sträcker
            sig mycket längre än så. Svenskar åkte tidigt ned till Etiopien
            för att missionera. När de italienska fascisterna försökte att
            invadera Etiopien var det svenskar som stred ihop med etiopier.
            Carl Gustaf von Rosen, som matbombade till de nödlidande under
            Ogadenkriget, är en svensk som gav sitt liv för Etiopien. Han
            ligger numera begravd utanför Addis Abeba. Under folkhemsuppbyggnaden
            och välfärdens frammarsch i Sverige var det många svenskar som
            åkte till Etiopien, bland annat för att bygga upp skolor. Våra
            band till det etiopiska folket är långvariga och starka.
          </note>
          <note>
            Hur ser då läget ut i dag? I skuggan av inbördeskriget i Syrien
            och kuppförsöket i Turkiet med dess motbjudande utrensningar står
            Etiopien nu inför någonting som har utvecklat sig till gränsen
            till ett inbördeskrig. Sedan någon vecka avråder UD svenskar från
            att åka till vissa platser i Etiopien.
          </note>
          <note>
            I det etiopiska parlamentet antogs år 2016 en lag som innebär
            att det är olagligt att arbeta för mänskliga rättigheter i Etiopien.
            Det är inte bara medlemmar i politiska organisationer som kan
            straffas hårt om de jobbar för mänskliga rättigheter; även medlemmar
            i frivilligorganisationer kan riskera upp till 15 års fängelse.
            Enbart medlemskap i en organisation kan göra att man får 10 års
            fängelse. Sedan en tid tillbaka är organisationer som Human Rights
            Watch och Amnesty International förbjudna i Etiopien.
          </note>
          <note>
            De som styr i Etiopien har under lång tid använt sig av taktiken
            söndra och härska. Regimen sprider hatpropaganda som ständigt
            påminner landets minoriteter om historiska oförrätter. Olika minoriteter
            ställs mot var ­ andra. Tiotusentals människor är på flykt. Oromoer
            ställs mot ogadener, ogadener mot amharer, amharer mot oromoer
            och så vidare. I regionen Gambella har över 400 människor dödats
            och tiotusentals fördrivits från sina hem. I Oromoregionen är
            en av orsakerna till det nu pågående upproret att regimen beslagtar
            oromoböndernas land. Många har dödats, och många är på flykt.
          </note>
          <note>
            I Amhararegionen har hundratals mördats och tiotusentals fängslats
            under de senaste månadernas uppror. Ogadener har hetsats till
            att kriga mot oromoer. Det kan bli så att regimen nu gör ett avtal
            med ogadener och oromoer för att straffa amharerna. Om det blir
            straffexpeditioner mot amharer eller någon annan etnicitet i regionen
            måste Sverige agera och markera.
          </note>
          <note>
            Olof Palme höll ett känt tal julen 1972. Han räknade upp illdåd
            i den moderna historien såsom Guernica, Oradour, Babij Jar, Katyn,
            Lidice, Sharpeville och Treblinka. Eftervärldens dom har fallit
            hård över dem som burit ansvaret för mördandet. Till den långa
            listan över namn fogas nu även ett etiopiskt: massakern i Irreecha
            2016, där hundratals människor dödades och tusentals arresterades.
            Ansvarsfrihet kan inte vara ett alternativ. De skyldiga måste
            ställas inför rätta. Det bör Sverige och det internationella samfundet
            kräva.
          </note>
          <note>
            Sverige är en liten nation med ett stort hjärta. Därför måste
            vi också säga sanningen till våra vänner även när det gör ont.
            I Etiopien finns en progressiv konstitution som bland annat garanterar
            yttrandefrihet. Det finns dock en skillnad mellan Sveriges och
            Etiopiens yttrandefrihet. När man har yttrat sig i Sverige är
            man fortfarande fri, men det är man inte i Etiopien.
          </note>
          <note>
            Till Etiopiens regim, som vi vet noterar detta tal, vill jag
            säga följande: Frige professor Merera Gudina, ledare för Oromo
            Federalist Congress, som efter sitt besök i EU-parlamentet sitter
            fängslad! Denna politiska fånge, som jag nu nämnde, får i det
            här talet representera alla de tusen och åter tusen som sitter
            fängslade. Visa modet att våga följa er egen konstitution! Om
            ni är så populära som ni säger i propagandan – visa det då genom
            att möta ert folk vid valurnorna och inte med stridsvagnar!
          </note>
          <note>
            Jag tänker också nämna Eski nder Nega , som har fått en utmärkelse
            av PEN International, som en symbol för alla de journalister som
            sitter fångna.
          </note>
          <note>
            I början av mitt anförande sa jag att inte alla dödsoffer blir
            rubriker. Den i allra högsta grad levande etiopiske löparen och
            silvermedaljören Feyisa Lilesa korsade sina armar efter sin målgång
            i OS. Hans korsande av armarna blev förstasidesnyhet. Den ena
            armen stod för demokrati och den andra armen för mänskliga rättigheter.
            Likadant gör nu miljontals människor världen över. Låt inte dessa
            resta armar och förhoppningar vara förgäves!
          </note>
          <note>
            Tack för ordet, herr talman, och tack för möjligheten att lyfta
            fram Etiopien, dess utmaningar och Sveriges roll !
          </note>
          <note>
            (Applåder)
          </note>
          <note type="speaker">
            Anf. 143 SOFIA ARKELSTEN (M) replik:
          </note>
          <note>
            Herr talman! Tack, Anders Österberg, för ett intressant inlägg!
            Det är uppenbart att du har ett stort engagemang i frågan.
          </note>
          <note>
            Med anledning av hur du beskriver det som nu händer i Etiopien
            och de utmaningar som finns när det gäller mänskliga rättigheter
            vill jag lyfta fram den debattartikel som Pierre Schori skrev
            i tidningen ETC i början av januari. Han beskriver där hur han
            som särskilt sändebud eller liknande har varit ansvarig för kampanjandet
            till FN:s säkerhetsråd. Han beskriver ett röstbyte som Sverige
            sägs göra med Etiopien vad gäller styrelsen i Unesco.
          </note>
          <note>
            Jag undrar om Anders Österberg har någon kommentar till detta.
            Det är möjligt att du inte har läst artikeln, men hur ställer
            du dig till att och om den svenska regeringen vill göra röstbyten
            med Etiopien?
          </note>
          <note type="speaker">
            Anf. 144 ANDERS ÖSTERBERG (S) replik:
          </note>
          <note>
            Herr talman! Tack för repliken, Sofia Arkelsten, och tack för
            ditt troliga kommande engagemang i Etiopien och det engagemang
            som du redan har!
          </note>
          <note>
            Det är inte ovanligt att länder byter röster med varandra när
            de kandiderar till exempelvis olika organ inom FN. Det är någonting
            som den nuvarande svenska regeringen har gjort och som också den
            tidigare svenska regeringen gjorde i kampanjen för FN:s säkerhetsråd.
          </note>
          <note>
            Vi är glada över att både oppositionen och regeringen stöttade
            Sveriges kampanj till säkerhetsrådet. Vi förväntar oss att vi
            fortfarande står fast vid linjen att det är bra att Sverige finns
            i FN:s säkerhetsråd så att vi kan fortsätta att driva frågor för
            mänskliga rättigheter och demokrati där.
          </note>
          <note type="speaker">
            Anf. 145 SOFIA ARKELSTEN (M) replik:
          </note>
          <note>
            Herr talman! Jag har också ställt frågan till utrikesministern
            och fått svaret att det handlar om Sveriges värderingar och prioriteringar.
            Min bild är att prioriteringarna möjligen har gått före värderingarna.
          </note>
          <note>
            Min fråga till Anders Österberg är: Är det din uppfattning att
            Etiopien skulle göra ett bra jobb i styrelsen för Unesco, som
            arbetar just med pressfrihetsfrågor, yttrandefrihet och kulturdelen?
          </note>
          <note type="speaker">
            Anf. 146 ANDERS ÖSTERBERG (S) replik:
          </note>
          <note>
            Herr talman! Jag glömde att säga i min förra replik att jag inte
            har läst Pierre Schoris artikel, även om jag alltid rekommenderar
            alla att läsa vad Pierre Schori skriver.
          </note>
          <note>
            Självklart förväntar jag mig att Etiopien kommer att driva mänskliga
            rättigheter i ett FN-organ, men den största förväntningen jag
            har på Etiopien är att de ska börja driva frågor om demokrati
            och mänskliga rättigheter på hemmaplan.
          </note>
          <note type="speaker">
            Anf. 147 SOTIRIS DELIS (M):
          </note>
          <note>
            Herr talman! Vi lever i en tid av oro, och år 2016 har varit
            ett händelserikt år i världen. Exempel på internationella skeenden
            som väckt uppmärksamhet är brexit och Donald Trumps seger i det
            amerikanska presidentvalet. Den allmänna politiska debatten, så
            som den återges i medier, präglas i högre grad av protektionism.
            Bland annat har frågor rests kring framtiden och styrkan i samarbeten
            som EU och Nato.
          </note>
          <note>
            Ryssland manifesterade en mer aktiv närvaro i det svenska närområdet,
            och Sveriges regering deklarerade tydligt att totalförsvaret ska
            återupprättas. Turkiet, ett land som under förra året utsattes
            för kuppförsök, har fått en central roll i upprätthållandet av
            den europeiska flyktingpolitiken.
          </note>
          <note>
            Året har även innehållit terrorattacker, såsom dem i Bryssel,
            Nice och München. Även i Sverige har skottlossning förekommit
            i oroliga områden med dödsfall som följd.
          </note>
          <note>
            År 2017 har startat med bland annat nordkoreanska provokationer,
            osäkerhet om huruvida den amerikanska administrationen kommer
            att vilja fortsätta vara en tung aktör i globala sammanhang och
            vårda den transatlantiska länken samt fortsatt osäkerhet i Turkiet.
            Rysslands olagliga ockupation av Krim fortsätter, tillika landets
            aggressiva beteende genom bland annat påverkanskampanjer och cyberkrigsföring
            mot flera av grannarna. De kommande valen i Tyskland och Frankrike
            i ett EU som prövas av att extrema nationalistiska rörelser ger
            sig till känna gör att oron här hemma växer och att framtiden
            ser dyster ut.
          </note>
          <note>
            Herr talman! Myndigheten för samhällsskydd och beredskap konstaterar
            att oron sprider sig sakta men säkert i vårt land. Opinionen 2016
            visar att nio av tio i den svenska befolkningen anser att dagens
            Sverige är ett bra land att leva i. Fyra av tio tror att situationen
            i Sverige om fem år kommer att vara ungefär som i dag. Dock tror
            dubbelt så många att Sverige kommer att bli sämre att leva i jämfört
            med andelen som tror att det kommer att bli bättre.
          </note>
          <note>
            För egen del kan jag konstatera att utrikespolitiken i mångt
            och m ycket har blivit inrikespolitik.
          </note>
          <note>
            Herr talman! Nyligen var jag med utrikesutskottet på resa i Armenien,
            ett litet land i Kaukasus som genom sina värderingar försöker
            knyta starkare band med Europeiska unionen. Det är ett land med
            stort beroende av Ryssland och en problemfylld tillvaro i förhållande
            till några av grannländerna.
          </note>
          <note>
            Armenien är ett av de sex länder som ingår i det östliga partnerskapet
            , som är EU:s politiska ramverk för att fördjupa relationerna
            med Armenien, Azerbajdzjan, Georgien, Moldavien, Ukraina och Vitryssland
            – samtliga f öre detta s ovjetrepubliker. Dessa länders möjligheter
            att utvecklas till vitala demokratier och marknadsekonomier och
            att själva göra sina utrikespolitiska vägval är något centralt
            för ett säkert och stabilt Europa.
          </note>
          <note>
            Herr talman! Det östliga partnerskapet har funnits i drygt sju
            år. Det initierades våren 2008 av Sveriges dåvarande utrikesminister
            Carl Bildt och hans polske mot svarighet Rados ł aw Sikorski.
            Bland annat skulle partnerskapet minska handelshinder, underlätta
            resor, förbättra energiinfrastrukturen etcetera.
          </note>
          <note>
            Den strategiska kärnan i detta partnerskap kunde sammanfattas
            med en fras från Johannes Hahn, EU:s kommissionär med ansvar för
            regionalpolitik: EU står inför valet att exportera stabilitet
            till grannländerna eller importera instabilitet från samma region.
          </note>
          <note>
            Här behöver Sverige fortsätta att driva på arbetet för att dels
            betona vikten av att partnerskapet leder till synliga förbättringar
            för vanliga medborgare i dessa länder, dels för att försvara den
            fundamentala grundtanken inom unionen, nämligen att gemensamma
            problem kräver gemensamma lösningar.
          </note>
          <note>
            Armenien värdesätter Sveriges arbete och vänskap, vilket vi fick
            prov på under vårt besök.
          </note>
          <note>
            Herr talman! Utvecklingen av partnerskapet påverkas i hög grad
            av de alltmer aggressiva ryska försöken att underminera partnerländernas
            fortsatta EU-närmanden. Ryssland har ökat sina ambitioner att
            integrera grannländerna inom ramen för Euroasiatiska unionen.
            Det innebär att länderna inom det östliga partnerskapet, vilket
            Armenien och Ukraina tillhör, enligt min bedömning kommer att
            ställas inför svåra beslut i framtiden.
          </note>
          <note>
            Den dag vi resignerar och låtsas att ryska stridsvagnar över
            internatio ­ nellt erkända gränser i själva verket inte är så
            farligt har vår första försvarslinje fallit. Den dag vi häver
            de sanktioner som är kopplade till den ryska krigföringen i Ukraina
            utan att Ryssland har uppfyllt sina åtaganden fullt ut, då har
            vår andra försvarslinje fallit.
          </note>
          <note>
            Därför är Europeiska unionens sanktioner mot Ryssland så viktiga.
            Det är vårt främsta instrument att möta den ryska regimens härjningar.
            Vi må vara oförmögna att förhindra Rysslands agerande i Ukraina
            och på annat håll – och vi kan för all del engagera oss i en dialog
            i hopp om att det ska vinna över dem till den goda sidan – men
            det är vår skyldighet att med handling visa att vi inte accepterar
            det Ryssland gör i dag. Det är även vår skyldighet att genom handling
            visa att deras agerande har ett pris, såväl politiskt som ekonomiskt.
          </note>
          <note>
            Herr talman! Under min första mandatperiod i Sveriges riksdag
            har jag haft förmånen att genom resor i olika världsdelar på plats
            kunna konstatera att det råder osäkerhet på många stä llen och
            att andra länders medborgare berövas sina mänskliga fri- och rättigheter.
            Jag har sett hur demokratiska institutioner inte fungerar, konflikter
            plågar människor och mäktiga klaner styr länder med järnhand med
            hjälp av korruption . Jag har sett oligarki och systematiska kränkningar
            av mänskliga rättigheter.
          </note>
          <note>
            Jag har noterat Sveriges viktiga roll, men jag har även under
            den nuvarande regeringsperioden noterat Sveriges ambitioner att
            krönas som världens humanistiska champion. På den punkten vill
            jag reflektera tillsammans med andra kring frågan om Sveriges
            roll är att ensamt rädda jorden eller om vårt lands roll är att
            tillsammans …
          </note>
          <note>
            (ANDRE VICE TALMANNEN: Nu är de sex minuterna gångna. Jag får
            be ledamoten att avsluta sitt anförande.)
          </note>
          <note type="speaker">
            Anf. 148 JAMAL MOUNEIMNE (S):
          </note>
          <note>
            Herr talman! I december i fjol stod jag utanför skolan för att
            hämta mitt barn. Då kom Ingemar, som också väntade på sitt barn,
            fram till mig och sa: Visst är det konstigt! Det är december,
            och vi har nästan ingen snö. Och det är plusgrader.
          </note>
          <note>
            Då är vi i Lycksele i Västerbotten. På över fem år har vi inte
            haft en riktig vinter. Visst är det konstigt att det då finns
            vissa politiker som inte tror på klimatförändringen!
          </note>
          <note>
            I december 2015 skrev 175 länder på ett nytt klimatavtal som
            ska börja gälla senast år 2020 och som binder alla länder. Avtalet
            innebär att den globala temperaturökningen ska hållas långt under
            2 grader och stanna vid 1,5 grader.
          </note>
          <note>
            Herr talman! För att nå målet om 1,5 grader krävs mer aktiv klimatpolitik
            med fler åtgärder från fler länder runt om i världen. Klimatförnekare
            i Vita huset och högerextremisterna i Europa gör mig orolig och
            bekymrad över om dessa länder , som har lovat åtgärder , kommer
            att leverera. Som sagt var krävs det en hel del åtgärder för att
            nå målet om 1,5 grader.
          </note>
          <note>
            Effekter vi ser av klimatförändringar i dag är en försämring
            av fiskebestånden i tropiska områden där man är helt beroende
            av lokalt fiske. Haven blir varmare och surare. Glaciärerna smälter
            globalt sett i snabbare takt än tidigare och ökar risken för en
            kraftig havsnivåökning.
          </note>
          <note>
            Herr talman! Det finns flera rapporter från FN:s klimatpanel,
            bland annat från 2014, som mer och tydligare visar på klimatförändringarnas
            effekter. Till exempel smälter Arktis isar snabbare än på resten
            av planeten. År 2012 hade havsisarna och snötäcket minskat med
            40 procent mer än medelvärdet för de senaste årtiondena.
          </note>
          <note>
            Klimatförändringar handlar inte längre endast om varmare klimat
            och mer nederbörd, utan klimatförändringar handlar om hot och
            möjligheter och kopplas mer och mer ihop med utrikes- och säkerhetspolitik.
            Ett exempel är kopp lingen mellan skyddet av klimat och miljö
            och respekten för de mänskliga rättigheterna. De uppmärksammas
            alltmer, inte minst inom arbetet med Agenda 2030.
          </note>
          <note>
            Torka och ökad nederbörd drabbar främst länder i Afrika och Asien.
            Klimatförändringarna är ett säkerhetshot som kommer att förvärra
            många problem utomlands, skapa politisk instabilitet och innebära
            sociala spänningar, fattigdom med mera.
          </note>
          <note>
            Herr talman! Utrikesminister Margot Wallström nämnde i utrikesdeklarationen
            den 24 februari 2016 hur regeringen i utrikespolitiken kommer
            att ha en bredare syn på säkerheten, och hon nämnde klimatförändringarna
            som ett globalt säkerhetshot. I regeringens skrivelse om mänskliga
            rättigheter, demokrati och rättsstatens principer i svensk utrikespolitik
            lyfts fram hur Sverige vill arbeta för att genomföra klimatavtalet
            och Agenda 2030 som ett led i arbetet för mänskliga rättigheter,
            demokrati och respekt för rättsstatens principer. Därför avser
            regeringen att öka uppmärksamheten på samband mellan klimat, miljö
            och mänskliga rättigheter. Vidare avser regeringen att driva frågor
            om demokrati, transparens, delaktighet och miljöanalyser för att
            främja en socialt, ekonomiskt och miljömässigt hållbar utveckling
            i världen.
          </note>
          <note>
            (Applåder)
          </note>
          <note type="speaker">
            Anf. 149 PÅL JONSON (M):
          </note>
          <note>
            Herr talman! I maj 2016 skrev den amerikanska historikern Anne
            Applebaum att den europeiska säkerhetspolitiken är bara tre val
            från sitt förfall. Framtiden hängde då på brexit, på det amerikanska
            presidentvalet och naturligtvis på det kommande presidentvalet
            i Frankrike. Om Apple ­ baum får rätt återstår naturligtvis för
            historien att utvisa, men insatserna är höga. Det är den här säkerhetsordningen
            som har skapat fred, välstånd och ekonomisk utveckling i Europa
            under ett halvt sekel.
          </note>
          <note>
            Detta är också en säkerhetsordning som är utsatt för starkt externt
            tryck. Europa omges av en löpeld av konflikter från Medelhavet
            i söder, genom Levanten och Kaukasus till Donbass i öster och
            Ishavet i norr. Det är ett Europa där Ryssland har valt att använda
            militärt våld för att rita om de europeiska gränserna både i Georgien
            och i Ukraina samt i andra fall agera i gränslandet mellan den
            totala freden och det totala kriget med hjälp av hybridmetoder.
          </note>
          <note>
            I allt högre grad ser vi hur händelser utanför Europa påverkar
            oss själva. Det kanske mest uppenbara, men inte det enda, exemplet
            är den fruktansvärda konflikten i Syrien. Konflikten har lett
            till de största migra ­ tionsströmmarna i Europa sedan andra världskriget.
            Den har inspirerat till terrorangrepp i Berlin, i Paris, i Nice
            och i London. Den har lett till att över 300 personer i Sverige
            har begett sig till Mellanöstern för att ansluta sig till terroristorganisationer
            som Islamiska staten.
          </note>
          <note>
            Aldrig tidigare har de säkerhetspolitiska utmaningarna för Europeiska
            unionen varit så svåra och så omfattande som de är i dag. Jag
            tror att vi alla, o avsett partitillhörighet , arbetar för att
            försöka förstå, hantera och bemöta den nya omvärlden.
          </note>
          <note>
            En sak är dock helt uppenbar; detta är inte tiden för säkerhetspolitisk
            passivitet. Om inte vi tar ansvar och formar den säkerhetspolitiska
            ordningen kommer andra krafter att göra det åt oss. Det är krafter
            som varken delar våra intressen eller delar våra värderingar.
            Tvärtom är det krafter som ser våra värderingar om mänskliga rättigheter,
            yttrandefrihet och demokrati som svagheter som ska exploateras.
          </note>
          <note>
            Herr talman! Det enda sätt som Sverige på allvar kan påverka
            den europeiska säkerhetsordningen på är genom ett kraftfullt agerande
            i EU och Nato. Jag ser två viktiga skäl för arbetet.
          </note>
          <note>
            För det första behöver EU trygga och välmående grannar. Det östlig
            a partnerskapet, utvidgningen, måste inriktas på att säkra att
            Ukraina, Moldavien och Georgien kan kvarstå som självständiga
            länder som också i framtiden kan göra sina egna säkerhetspolitiska
            vägval. Inte minst är det viktigt att stärka ländernas motståndskraft
            mot ryska hybridangrepp.
          </note>
          <note>
            Men EU behöver också fördjupa samarbetet med Nato och knyta ihop
            instrumenten för intern och extern säkerhet. Det är i just den
            här skärningspunkten som jag tror att EU kan göra riktigt stor
            nytta för europeisk säkerhet. I sak handlar det om att knyta ihop
            alla aspekter på det som kallas den europeiska säkerhetsunionen,
            det vill säga arbetet mot terrorism, organiserad brottslighet
            och cyberangrepp, och sedan länka dem sa mman med den gemensamma
            utrikes ‑ , säkerhets- och försvarspolitiken. Det handlar bland
            annat om att utveckla EU:s förmåga att leda krishanteringsinsatser
            och rikta in de militära och civila insatserna mot EU:s närområde.
          </note>
          <note>
            För det andra är och förblir Nato den enda organisation som kan
            trygga de centraleuropeiska och västeuropeiska gränserna. I ljuset
            av den nya Trumpadministrationen är det än mer viktigt att Nato
            stärks och att de europeiska länderna ökar sina försvarssatsningar.
          </note>
          <note>
            Natos nya framskjutna militära närvaro i Baltikum och Polen är
            bra för hela Östersjöregionen, och Sverige är mer beroende än
            någonsin av den säkerhet som Nato levererar och upprätthåller.
            Samtidigt ser vi att skillnaden mellan partnerskap och medlemskap
            till Nato ökar ju mer Nato närmar sig säkerhetspolitikens hårda
            kärna, det vill säga de gemensamma försvarsförpliktelserna. Om
            vi på allvar vill stärka den europeiska säkerhetsordning som Nato
            representerar och värnar ska vi också bli fullvärdiga medlemmar
            av försvarsalliansen. Det är ytterst bara då, som fullvärdiga
            medlemmar, som vi kan ta ansvar och påverka en organisation som
            är helt avgörande för Europa och vår egen säkerhet.
          </note>
          <note>
            Fru talman! Detta vore ett viktigt steg i rätt riktning för att
            förhindra det totala förfallet av den europeiska säkerhetsordningen
            som författaren Anne Applebaum har varnat för.
          </note>
          <note type="speaker">
            Anf. 150 ÅSA ERIKSSON (S):
          </note>
          <note>
            Fru talman! När jag växte upp pratade vi alltid mycket hemma
            vid köksbordet. Det handlade sällan om partipolitik, och vi hade
            nästan alltid olika åsikter. Men jag fick lära mig att lyssna
            på andra, först å att saker kan se olika ut sedda i olika perspektiv
            och att aldrig svika min moraliska kompass. Detsamma gäller för
            stora delar av politiken, inte minst utrikespolitiken.
          </note>
          <note>
            I dag är mina föräldrar här på läktaren. De har sagt att varje
            människa måste ta ansvar, göra det moraliskt riktiga och stå upp
            för andras rätt; annars är man bara en liten lort.
          </note>
          <note>
            Jag är stolt över att i dag vara en del av ett parti som driver
            en klart feministisk utrikespolitik och som tar stort ansvar i
            alla sammanhang.
          </note>
          <note>
            Fru talman! Låt mig ge några exempel på vad den har bidragit
            till.
          </note>
          <note>
            I höstas besökte utrikesutskottet Swedfund. För dem som inte
            känner till Swedfund är den svenska statens utvecklingsfinansiär,
            som ska bidra till att utrota fattigdom genom att skapa hållbart
            företagande i utvecklingsländer. Vd Anna Ryott berättade spontant
            om hur glada de var över de nya direktiven som hade kommit den
            här mandatperioden. Nu finns jämställdhets- och genusperspektiv
            med som ett kriterium i Swedfunds uppdrag, och det är frågor som
            de har mandat att driva i bolagsstyrelserna runt om i världen.
            Det var något som de hade längtat efter. En feministisk utrikespolitik
            gör skillnad för många människor runt om i världen, till exempel
            genom företagsutveckling.
          </note>
          <note>
            Ett annat konkret exempel är att regeringen tillsammans med RFSL
            arbetar med genomgripande kompetenshöjning i hbtq-frågor både
            på Utrikesdepartementet och på ambassaderna. En feministisk utrikespolitik
            gör skillnad även inom hbtq-området.
          </note>
          <note>
            I tiden som vi lever i nu, där vissa män fortfarande anser sig
            ha rätt att bestämma över kvinnors kroppar, står den svenska regeringen
            tydligt upp för att en stor del av biståndet ska gå till organisationer
            som arbetar med sexuell och reproduktiv hälsa och rättigheter.
            En feministisk utrikespolitik gör skillnad för många människor
            runt om i världen, även för dem som lever i länder där abort och
            sexualupplysning tyvärr inte är en självklarhet.
          </note>
          <note>
            Fru talman! Att Sverige med bred marginal röstades in i FN:s
            viktiga säkerhetsråd tror jag berodde på det budskap som regeringens
            företrädare hade under sin valturné: att med transparens och resultatfokus
            effektivisera rådets arbete, att sätta fokus på flickors och kvinnors
            situation och att förebygga i stället för att hantera redan uppkomna
            konflikter.
          </note>
          <note>
            Nu är vår första månad av 24 i säkerhetsrådet till ända, en månad
            då Sverige har haft ordförandeposten. Återigen finns den feministiska
            politiken med som en röd tråd.
          </note>
          <note>
            När ett enigt säkerhetsråd den 4 januari uttryckte sitt stöd
            för de natio ­ nella medlingsinsatserna i Demokratiska republiken
            Kongo framhölls vikten av kvinnors deltagande. Det skedde på svenskt
            initiativ och kommer förhoppningsvis att leda till bättre förhandlingar
            och en mer hållbar lösning för hela befolkningen i Demokratiska
            republiken Kongo.
          </note>
          <note>
            Sverige arrangerade till exempel en briefing för representanter
            för civilsamhället om säkerhetsrådets arbetsprogram för januari
            månad. Det var första gången som ett ordförandeland i rådet genomförde
            en sådan briefing för civilsamhället. Det borde bli rutin, tycker
            jag.
          </note>
          <note>
            Mycket bra har alltså gjorts, men ännu mycket mer återstår att
            göra i världen. Då gör det mig orolig att Sveriges största oppositionsparti
            i riksdagen har inlett samtal med Sverigedemokraterna i olika
            frågor. Sverigedemokraternas politik, som går ut på att göra skillnad
            på människor, att sätta Sverige och svenskar först, att vrida
            klockan tillbaka och att inskränka kvinnors rättigheter, ska alltså
            diskuteras av moderater. Hur kommer det att påverka den moderata
            utrikespolitiken? Jag fick inga svar av Sofia Arkelsten på mina
            tidigare frågor. Jag är ganska orolig över vad det här kommer
            att innebära i framtiden.
          </note>
          <note>
            Fru talman! Vi verkar inom det möjligas konst, inte inom det
            önskvärdas. Men för oss socialdemokrater handlar det om att åstadkomma
            så mycket positiv utveckling som möjligt för så många människor
            som möjligt i världen.
          </note>
          <note>
            OECD sa vid sitt besök i Sverige nyligen att världen skulle vara
            en mycket bättre plats om vi kunde sprida den svenska modellen
            till fler länder, framför allt delarna med jämlikhet och jämställdhet.
          </note>
          <note>
            Det försöker vi socialdemokrater göra varje dag med vår aktiva
            och tydliga utrikespolitik, och även om utrikespolitiken är ofantligt
            mycket större än vårt köksbord hemma i Upplands Väsby var tror
            jag att samma kloka principer gäller. Vi bemödar oss om att förstå
            andra och deras perspektiv, men vi står alltid upp för humanitet,
            för det moraliskt rätta och för dem som behöver oss. Annars är
            vi bara små lortar.
          </note>
          <note>
            (Applåder)
          </note>
          <note type="speaker">
            Anf. 151 MARGARETA CEDERFELT (M) replik:
          </note>
          <note>
            Fru talman! Jag lyssnade på anförandet av Åsa Eriksson. Jag blir
            mer och mer förvånad när jag hör regeringen, eller riksdagsledamöter
            här, tala om regeringens feministiska utrikespolitik.
          </note>
          <note>
            Jag drar mig till minnes OSSE:s ministerråd 2016. Där deltog
            Sveriges utrikesminister. Men jag vill säga här med bestämdhet
            att frågan om ett jämställdhetsprogram, att kvinnors rättigheter
            skulle beaktas, inte ens fanns med på dagordningen. Jag hörde
            inte att utrikesministern protesterade mot detta. Jag hörde inte
            att frågan kom upp.
          </note>
          <note>
            Jag vill gärna ha en kommentar till detta.
          </note>
          <note type="speaker">
            Anf. 152 ÅSA ERIKSSON (S) replik:
          </note>
          <note>
            Fru talman! Tack så mycket, Margareta Cederfelt! Som vi har hört
            utrikesministern säga flera gånger både i utrikesutskottet och
            här i kammaren framhåller regeringen alltid frågorna om feminism,
            om jämställdhet och om flickors och kvinnors rättigheter och möjligheter.
          </note>
          <note>
            Sedan är det ju också så att vi som jag sa verkar inom det möjligas
            konst och inte alltid inom det önskvärdas konst. Vad som hände
            i exakt det exempel som Margareta Cederfelt tog upp kan jag inte
            kommentera efter ­ som jag, även om hon inledningsvis sa det,
            inte ingår i regeringen. Men jag är alldeles trygg med att regeringen
            ständigt tar upp de här frågorna så mycket som det bara går.
          </note>
          <note type="speaker">
            Anf. 153 MARGARETA CEDERFELT (M) replik:
          </note>
          <note>
            Fru talman! Jag ber om ursäkt för att jag sa fel, Åsa Eriksson.
            Åsa Eriksson är riksdagsledamot, precis som jag.
          </note>
          <note>
            Vad jag ville säga va r att regeringen uppenbarligen inte använder
            alla de internationella plattformar som finns för att driva en
            feministisk utrikespolitik, och jag tycker att det är väldigt
            tråkigt. Säger man sig vara en feministisk regering ska man använda
            de internationella nätverk som står en till buds, och det inkluderar
            OSSE.
          </note>
          <note type="speaker">
            Anf. 154 ÅSA ERIKSSON (S) replik:
          </note>
          <note>
            Fru talman! Där håller jag absolut med Margareta Cederfelt. Ibland
            tror jag att en del partier hänger upp sig på en del saker och
            inte ser det viktiga och väsentliga som åstadkoms. Jag tyckte
            att utrikesministern fick till det ganska fyndigt när det gällde
            Iranresan – att man ska fokusera på huvudsaken och inte på huvudbonaden.
            Nu gäller inte det för OSSE.
          </note>
          <note>
            Jag kan inte svara om det exakta sammanhanget, men jag är helt
            övertygad om att regeringen i alla samman hang tar alla tillfällen
            i akt att främja rättigheter för flickor och kvinnor.
          </note>
          <note>
            (Applåder)
          </note>
          <note type="speaker">
            Anf. 155 SOFIA ARKELSTEN (M) replik:
          </note>
          <note>
            Fru talman! Det gör mig ledsen att Åsa Eriksson återigen upprepar
            någonting som hon vet inte stämmer.
          </note>
          <note>
            Det var vackert, mycket av det som Åsa Eriksson sa. Det handlade
            om att stå upp för det som är det moraliskt rätta, annars är man
            bara en liten lort.
          </note>
          <note>
            Då undrar jag hur Åsa Eriksson ser på det hon beskriver här,
            när vi redan har haft ett replikskifte där jag meddelat och förklarat
            hur Moderaterna förhåller sig till alla andra partier här i riksdagen.
            Vi kan samtala med alla. Ser Åsa Eriksson det som att vi samarbetar
            nu när vi för ett samtal, när vi pratar med varandra vid fikat
            i utskottet eller när vi möts i korridoren?
          </note>
          <note>
            Socialdemokraterna förhandlar alltså riktig politik med Vänsterpartiet.
            Det är någonting som ni måste ta ansvar för. Men hitta inte på,
            Åsa Eriksson!
          </note>
          <note type="speaker">
            Anf. 156 ÅSA ERIKSSON (S) replik:
          </note>
          <note>
            Fru talman! Jag lyssnade på Sofia Arkelstens partiordförande,
            Anna Kinberg Batra, som faktiskt kom med ett historiskt besked
            för några veckor sedan. I det beskedet ingick det att Sverigedemokraterna
            skulle vara ett parti som Moderaterna skulle samtala med i utskotten.
          </note>
          <note>
            Det är någonting som upprör oss väldigt mycket. Vi samtalar också
            med människor, oavsett partitillhörighet, i utskotten. Man begär
            ordet, och man replikerar på varandra. Det gör vi också här i
            kammaren. Men att samtala om vår politik är en väldigt stor skillnad.
            Det är att släppa in SD i stugvärmen, och det har vi väldigt mycket
            emot.
          </note>
          <note>
            Därför undrar jag: Hur blir det i samtalen? Förut har Moderaterna
            sagt att man inte ska samtala med Sverigedemokraterna. Nu ska
            man samtala med Sverigedemokraterna i utskotten. Vad kommer det
            att betyda för den moderata utrikespolitiken?
          </note>
          <note type="speaker">
            Anf. 157 SOFIA ARKELSTEN (M) replik:
          </note>
          <note>
            Fru talman! Jag konstaterar igen att det är någonting som skaver
            här. Jag är besviken på hur Åsa Eriksson beter sig just nu.
          </note>
          <note>
            Min partiledare lämnade besked om att vi vill ha en alliansbudget.
            Är det så att Sverigedemokraterna mot sin politiska övertygelse
            röstar på den – det som hände när ni förlorade budgetomröstningen
            första gången – kan de få göra det. Det är inget som vi kommer
            att hindra. Men det är ingen skillnad på vad Åsa Eriksson beskriver,
            att man kan ha ett samtal med andra medlemmar i riksdagen. Det
            är ingen som helst skillnad.
          </note>
          <note>
            Jag kan bara konstatera att Socialdemokraterna i form av Urban
            Ahlin, som numera är talman, satt och förhandlade öppet – detta
            har han erkänt i medierna – med Sverigedemokraterna i utskottet
            förra mandatperioden för att be regeringen att erkänna Västsahara
            i ärendet EU:s årsbok.
          </note>
          <note>
            Det är så mycket i detta som skaver. Jag undrar: Hur ska det
            påverka Socialdemokraternas utrikespolitik att ni beter er på
            det viset?
          </note>
          <note type="speaker">
            Anf. 158 ÅSA ERIKSSON (S) replik:
          </note>
          <note>
            Fru talman! Det som skaver här, Sofia Arkelsten, är att ni säger
            att det inte är någon skillnad. Förut var Moderaterna tydliga
            med att man inte skulle samtala med Sverigedemokraterna, och nu
            gör man det.
          </note>
          <note>
            Det som också skaver är historien om Urban Ahlin och Västsahara,
            som enligt mina partikamrater som var med på den tiden – det var
            jag inte själv – inte alls stämmer. Så jag tror att det som skaver
            här, Sofia, måste du reda ut med andra.
          </note>
          <note>
            Men för mig och för många i Sverige är det oerhört viktigt att
            förstå vad denna förändring av Moderaternas förhållande till Sverigedemokraterna
            kommer att innebära för utrikespolitiken.
          </note>
          <note type="speaker">
            Anf. 159 BJÖRN SÖDER (SD) replik:
          </note>
          <note>
            Fru talman! Jag kunde inte låta bli att begära replik när jag
            hörde Åsa Eriksson på något konstigt sätt beskylla Sverigedemokraterna
            och tyck a att det var konstigt att vi skulle sätta Sverige och
            svenskarna först. Jag kan med stolthet säga att vi som politiskt
            parti värnar Sverige och svenska folket och sätter dem i främsta
            rummet.
          </note>
          <note>
            Den fråga jag vill bolla tillbaka, fru talman, är vilka Socialdemokraterna
            sätter först. Är det kanadensarna och Kanada, eller är det brasilianarna
            och Brasilien? Vilka är det Socialdemokraterna sätter först om
            det inte är Sverige och svenskarna?
          </note>
          <note type="speaker">
            Anf. 160 ÅSA ERIKSSON (S) replik:
          </note>
          <note>
            Fru talman! Det var jättebra, Björn Söder, att du tog upp detta
            – tack! Här finns en väldigt stor skillnad, tror jag. Vi bedriver
            en politik som är bra för Sverige och för resten av världen samtidigt.
            Vi är nämligen helt övertygade om att det bästa för Sverige och
            svenskarna är att det går bra för andra länder, nationaliteter
            och kulturer också.
          </note>
          <note>
            En tryggare och mer rättvis värld är en säkrare värld, precis
            som Kenneth G Forslund sa i sitt anförande, och det är här som
            jag tror att den stora skiljelinjen mellan våra partier finns.
            Vi står alltid upp för människors lika värde och mänskliga rättigheter,
            men vi menar också att det som är bäst för Sverige och svenskar
            också är bra för andra runt om i världen.
          </note>
          <note type="speaker">
            Anf. 161 BJÖRN SÖDER (SD) replik:
          </note>
          <note>
            Fru talman! Jag förstår inte varför det ena ska utesluta det
            andra. Men vi är ett svenskt politiskt parti i det svenska parlamentet,
            och det är en självklarhet, tycker jag, att i alla fall vi i Sverigedemokraterna
            sätter Sverige och svenska folket främst.
          </note>
          <note>
            Men jag tycker att det är bra att Åsa Eriksson och Socialdemokraterna
            är tydliga inför svenska folket med att varken de eller landet
            kommer först eftersom man tycker att det är märkligt att vi skulle
            sätta Sverige och svenskarna främst. Vi gör det, och det vill
            jag vara tydlig med.
          </note>
          <note type="speaker">
            Anf. 162 ÅSA ERIKSSON (S) replik:
          </note>
          <note>
            Fru talman! Det där var ju en grov vantolkning av Björn Söder.
            Vi tycker att det är viktigt att värna alla människor, och vi
            tror att det ligger i svenskt intresse att vi i den svenska säkerhetspolitiken
            också ser till andra länders intressen. Det kan vi vara väldigt
            tydliga med. Men att vi alltid står upp för alla människors lika
            värde, oavsett var man är född och vilket land man bor i, tycker
            jag är oerhört viktigt.
          </note>
          <note type="speaker">
            Anf. 163 BJÖRN SÖDER (SD):
          </note>
          <note>
            Fru talman! Låt mig inledningsvis läsa ett 18 år gammalt citat:
            ”Svenskt försvar måste stå starkt i ett Europa som präglas av
            utveckling och stabilitet. Rysslands utveckling är positiv, men
            landet har stora problem, inte minst ekonomiskt. Detta ger grogrund
            till politiskt missnöje. Ryssland har fortfarande stora militära
            styrkor. Nedrustningsavtalen och den ekonomiska situationen har
            lett till att de konventionella styrkorna blivit mindre i Europa.
            Men den moderna materielen finns kvar, och har i Sveriges närhet
            ökat i omfattning. Att då besluta om nedrustning av svenska försvaret,
            med hänseende till vad som hände efter försvarsbeslutet 1925,
            är vansinnigt. Ett nedrustat försvar tar åratal att bygga upp
            igen – den tiden har man inte vid ett krigshot i modern tid.”
          </note>
          <note>
            Citatet, som – det tillstår jag – kanske inte är det bäst formulerade,
            kommer från Sverigedemokraternas ungdomsförbunds första principprogram
            1999, där jag som 23-åring och ganska ny i politiken författade
            det försvarspolitiska avsnittet. Att jag då, för 18 år sedan,
            hävdade att utveck ­ lingen i Ryssland var positiv hade ju sin
            bakgrund i att kommunismen hade fallit och Ryssland just då utvecklade
            sig i riktning mot väst. Det var innan Vladimir Putin valdes till
            premiärminister och sedermera president.
          </note>
          <note>
            Trots det varnade vi sverigedemokratiska ungdomar för nedrustningen.
            Och långt innan partiet kom in i riksdagen varnade vi för nedrustning
            av vår försvarsförmåga och för att det säkerhetspolitiska läget
            snabbt kunde förändras.
          </note>
          <note>
            Tyvärr har både socialdemokratiska och borgerliga regeringar
            varit högst skyldiga till nedrustningen av vårt försvar. Att man
            som regeringar inte förstått det som jag, som då 23-åring med
            ytterst begränsad insikt i försvars- och säkerhetspolitiska spörsmål,
            förstod är för mig en gåta, fru talman.
          </note>
          <note>
            När den borgerliga regeringen tog makten 2006 skickade man territorialförsvaret
            till slutgiltig slakt, och i stället skulle man prioritera att
            leka världspolis genom militära insatser i fjärran land. Inte
            ens när Ryssland gick in i Georgien 2008 och visade att man var
            beredd att med våld ändra gränser på vår egen kontinent vaknade
            man och förstod att saker och ting höll på att hända i Österland.
          </note>
          <note>
            När vi kom in i riksdagen 2010 stod vi här i talarstolen, utan
            gehör från övriga partier, och fortsatte varna för att omvärldsläget
            snabbt skulle komma att förändras. I flera år varnade vi för detta
            och för att vårt lands försvarsförmåga var satt ur spel på bekostnad
            av utlandsinsatser och dålig personalförsörjning.
          </note>
          <note>
            I Försvarsberedningen 2013 ville Sverigedemokraterna, Socialdemokraterna,
            Folkpartiet och Kristdemokraterna få till skarpare formuleringar
            om Ryssland. Detta motsatte sig bland andra Moderaterna, och Försvarsberedningens
            moderata ordförande Cecilia Widegren sa i SVT:s Politik i fokus
            den 30 maj 2013 att ”det föreligger inget hot mot Sverige, och
            vi ser heller inga avsikter till att något sådant ska utvecklas”.
          </note>
          <note>
            Moderaterna ville, tillsammans med Vänsterpartiet, Miljöpartiet
            och Centerpartiet, tona ned hotet från Ryssland. Man lyfte fram
            argument som att Putin inte hade råd att genomföra sin storslagna
            upprustning. Analysförmågan var alltså inte, fru talman, särskilt
            imponerande, och tyvärr fortsatte det att hänga i.
          </note>
          <note>
            Den moderata statsministern Fredrik Reinfeldt kallade försvaret
            för ett särintresse, och så sent som vid Folk och Försvars rikskonferens
            i januari 2014, mitt under de pågående protesterna vid Majdantorget
            i Kiev och efter att Ryssland genomfört sin största beredskapsövning
            på många år, talade dåvarande försvarsministern Karin Enström,
            som i dag sitter här i kammaren, om att ”den säkerhetspolitiska
            situationen i Östersjöregionen är mer stabil i dag än för 10 år
            sedan” och att ”bedömningen att det är osannolikt med ett väpnat
            militärt angrepp mot Sverige under överskådlig tid är även fortsatt
            grunden för utformningen av försvaret”.
          </note>
          <note>
            Inte förrän Ryssland den 28 februari 2014 skickade in sina trupper
            på Krim och ockuperade delar av en europeisk suverän stats territorium
            och den svenska säkerhetspolisen i april samma år varnade för
            att Ryssland bedrev förberedelser för krig eller hot om väpnat
            våld mot Sverige vaknade Moderaterna tillsammans med flera av
            de övriga partierna.
          </note>
          <note>
            Då helt plötsligt hamnade det svenska invasionsförsvaret åter
            i fokus. Men nu började man också på allvar propagera för ett
            svenskt Natomedlemskap. Flera års nedrustning fick inte bara följden
            att man kunde använda pengar till allehanda skattelättnader; det
            fick också följden att man kunde se rörelser i den svenska opinionen.
            Argument som att ”hotbilden har nu ökat , och vi har ingen förmåga
            att försvara oss själva, så nu måste vi gå med i Nato” hördes
            allt oftare – i nte sällan från moderat och borgerligt håll.
          </note>
          <note>
            Fru talman! Natoförespråkarna hävdar ofta att ett medlemskap
            i alliansen på ett avgörande sätt skulle stärka vår försvarsförmåga
            och bidra till stabilitet och säkerhet i Sveriges närområde. Det
            är givetvis rent nonsens. I stället är det precis tvärtom.
          </note>
          <note>
            Ett svenskt medlemskap skulle öka spänningarna i Östersjöregionen
            och riskera att rubba den geopolitiska balansen och därmed dra
            in Sverige i konflikter i stället för att förhindra dem. Dessutom
            lever vi inte ens upp till de krav som ett medlemskap ställer
            eftersom vi avsätter alldeles för lite resurser till försvaret.
          </note>
          <note>
            Vi sverigedemokrater är tydliga i vår inställning till stormaktsallianser
            och har varit det sedan partiet grundades. Vi anser att det är
            viktigt att vi bibehåller vår suveränitet när det gäller utrikes-
            och säkerhetspolitik. Som ett litet land måste vi förhålla oss
            till vår omgivning och ta nationellt ansvar för säkerheten i vår
            region och inte utsätta oss för risker i onödan.
          </note>
          <note>
            Vårt alternativ för att trygga vårt lands säkerhet är i stället
            att först och främst ha en egen försvarsmakt med ordentlig försvarsförmåga
            men också ett defensivt försvarsförbund med Finland, som skulle
            ge ett bra komplement till detta.
          </note>
          <note>
            Ett försvarsförbund med Finland skulle inte heller rubba den
            geopolitiska maktbalansen i vårt område. Sverige och Finland möter
            samma säkerhetspolitiska utmaningar med hänsyn till ländernas
            gemensamma geografiska läge. Genom ett försvarsförbund höjs tröskeleffekten
            och nya strategiska djup skapas, vilket stärker ländernas försvarsförmågor.
          </note>
          <note>
            Om de svenska Natoivrarna för ett ögonblick upphörde med att
            basera sina ställningstaganden på bristfälliga ideologiska analyser
            och i stället basera de dem på faktabaserade risk- och sårbarhetsanalyser
            skulle de snart inse att vi har rätt, som så många gånger förr.
            Tyvärr saknar flera av dem denna analysförmåga, vilket lyser väl
            igenom i den debatt som förts de senaste åren.
          </note>
          <note>
            Det som jag som 23-åring för 18 år sedan kunde förutspå har övriga
            partier uppenbarligen först nu insett. ”Ett nedrustat försvar
            tar åratal att bygga upp igen – den tiden har man inte vid ett
            krigshot i modern tid.”
          </note>
          <note>
            I detta anförande instämde Pavel Gamov och Markus Wiechel (båda
            SD).
          </note>
          <note type="speaker">
            Anf. 164 KENNETH G FORSLUND (S) replik:
          </note>
          <note>
            Fru talman! Det är naturligtvis frestande för Sverigedemokraterna
            att använda det rådande säkerhetspolitiska läget omkring oss,
            som försämras alltmer, för att försöka bevisa att man alltid haft
            rätt och att man hade rätt redan för 18 år sedan eller så. Men
            det är inget nytt att Sverige eller andra länder nedrustar i tider
            av avspänning och upprustar i tider av ökad spänning. Det är högst
            rimligt att man gör det och att man anpassar sitt försvar utifrån
            den situation som råder. Det är vad Sverige har gjort. Det har
            vi gjort under hela 1900-talet. Tidvis har vi haft ett ganska
            avrustat försvar . T idvis har vi haft ett av de tre eller möjligen
            fyra största flygvapnen i världen. Det är en bild av spännvidden.
          </note>
          <note>
            Björn Söder ! H ade du velat avstå från de välfärdssatsningar
            som blev möjliga på 90-talet och 00-talet?
          </note>
          <note type="speaker">
            Anf. 165 BJÖRN SÖDER (SD) replik:
          </note>
          <note>
            Fru talman! Vi har genom de budgetförslag som vi lagt fram visat
            att man kan prioritera både välfärdssatsningar och en stark försvarsförmåga.
          </note>
          <note>
            Problemet i försvarspolitiken är att man inte bara kan säga att
            det är tryggt i vår omgivning och att man därför ska montera ned.
            Nu har det ändrats, och nu ska vi rusta. Det är ungefär som att
            säga: Det har inte brunnit i mitt hus de senaste tio åren, så
            nu plockar jag ned mina brandvarnare, för jag har inte råd att
            köpa batterier till dem – det är onödigt bortkastade pengar. Eller
            som om man säger upp sina hemförsäkringar bara för att man inte
            har haft några inbrott och det inte har brunnit.
          </note>
          <note>
            Försvaret måste hålla en hög nivå hela tiden. Det går inte att
            ha någon quickfix när omvärlden snabbt förändras. Det man har
            gjort i Sverige är att man har slaktat hela system. Det är inget
            man bara förändrar över en natt, utan det tar åratal att bygga
            upp dem.
          </note>
          <note>
            Vi har gjort samma misstag tidigare i historien. År 1925 gjorde
            vi det när vi sa att det var fred i vår tid. År 1939 fick vi resultatet.
            Vi ska inte göra samma misstag, och det är det vi har gjort nu.
          </note>
          <note type="speaker">
            Anf. 166 KENNETH G FORSLUND (S) replik:
          </note>
          <note>
            Fru talman! Återigen: Det är naturligtvis frestande för Sverigedemokraterna
            att i den här frågan försöka visa att de skulle ha haft rätt hela
            tiden. Men till skillnad från Björn Söder tror jag inte att lösningen
            på 2010-talets försvarsbehov för Sverige hade varit att stå med
            1990-talets organisation och 1970-talets utrustning. Tvärtom var
            det en klok politik att i tid av avspänning nedrusta det svenska
            försvaret och föra över de pengarna till välfärdssatsningar. Detta
            skedde långt innan Sverigedemokraterna kom in i riksdagen. Det
            är oklart, men man kan ana vad Sverigedemokraterna hade velat
            föra för politik då.
          </note>
          <note>
            Då kvarstår min fråga. Det är inte så enkelt som Björn Söder
            säger, att man kan göra båda delarna i dag. Det här är en historisk
            fråga till Björn Söder: Hade Björn Söder velat avstå från de välfärdssatsningar
            som möjliggjordes under 90-talet och 00-talet genom de försvarsbeslut
            som togs då?
          </note>
          <note type="speaker">
            Anf. 167 BJÖRN SÖDER (SD) replik:
          </note>
          <note>
            Fru talman! Jag delar inte alls Kenneth G Forslunds åsikt att
            det var kloka beslut som fattades. Vi ser resultatet av dem i
            dag. Det var verkligen inte kloka beslut.
          </note>
          <note>
            Jag står inte här och säger att vi har rätt i allt, men i det
            här fallet har vi faktiskt haft rätt i det vi sagt. De säkerhetspolitiska
            analyser och bedömningar vi har gjort har varit korrekta. Det
            kan man gå tillbaka och titta på.
          </note>
          <note>
            Man titta på våra budgetförslag och se att vi kan göra välfärdssatsningar
            samtidigt som vi tillskjuter mest pengar av alla partier här till
            ökad försvarsförmåga. Men detta är fem över tolv. Det är redan
            för sent. Jag säger inte att man inte ska göra det nu, för vi
            måste göra det, men det skulle ha gjorts långt innan, och framför
            allt skulle man inte ha nedrustat.
          </note>
          <note>
            Vi ska naturligtvis inte stå kvar med en statisk försvarsmakt
            som aldrig förändrar sig. Givetvis måste man utveckla den. Vi
            gör nya materielinköp och så vidare. Vi måste utveckla och effektivisera
            Försvarsmakten. Så är det givetvis. Det handlar alltså inte om
            att stå kvar i 90-talets försvar.
          </note>
          <note type="speaker">
            Anf. 168 SOTIRIS DELIS (M) replik:
          </note>
          <note>
            Fru talman! Jag har lärt mig att man inte kan bedriva politik
            genom att från talarstolen säga: Vad var det jag sa när jag var
            23 år gammal?
          </note>
          <note>
            Hur går det som Björn Söder säger ihop med Sverigedemokraternas
            tveksamma hållning till Ryssland? Han påminner mig om en åskådare
            som från åskådarplats kan spela bättre fotboll än de som spelar
            på planen. Återigen: Hur förklarar Björn Söder Sverigedemokraternas
            förhållningssätt till ryssarna och partiets innerliga ambition
            att föra Sverige bort från Europeiska unionen?
          </note>
          <note type="speaker">
            Anf. 169 BJÖRN SÖDER (SD) replik:
          </note>
          <note>
            Fru talman! Sverigedemokraterna har varit väldigt tydliga i sin
            kritik av Ryssland och Rysslands agerande, inte bara när det gäller
            Georgienkonflikten utan framför allt tillvägagångssättet i Ukraina,
            där man kränker en suverän stat och illegalt ockuperar en del
            av ett lands territorium. Där har vi varit starka i fördömandet.
          </note>
          <note>
            Vi har också ställt oss bakom de sanktioner som har införts mot
            Ryssland. I debatten här tidigare var det någon som tog upp att
            vår representant i försvarsutskottet skulle ha sagt att Ryssland
            inte var fienden. Det stämmer. Ryssland är inte vår fiende men
            inte heller vår vän. Så brukar vi betrakta dem. Vi behöver inte
            utmåla alla länder som våra direkta fiender innan vi själva har
            blivit utsatta för några hot eller angrepp. Däremot har vi varit
            tydliga med att Ryssland inte är vår vän i dagsläget, och vi har
            tydligt fördömt deras agerande.
          </note>
          <note type="speaker">
            Anf. 170 SOTIRIS DELIS (M) replik:
          </note>
          <note>
            Fru talman! Man kan inte bedriva framtidsorienterad politik genom
            att titta i backspegeln. Ett gott råd till Björn Söder och Sverigedemokraterna
            är att låta bli att från kammaren basunera ut: Titta här så rätt
            vi hade hela tiden! I stället bör man ägna sig åt framåtriktad
            politik som fokuserar på uppgiften och Sveriges utmaningar. Det
            är mitt förslag till Björn Söder och Sverigedemokraterna.
          </note>
          <note type="speaker">
            Anf. 171 BJÖRN SÖDER (SD) replik:
          </note>
          <note>
            Fru talman! Det är ganska viktigt att titta i backspegeln. Om
            man lär sig av historien kan man också fatta goda beslut för framtiden.
            Det brukar jag i alla fall ha som målsättning. Kan man sin historia
            och vet vilka misstag man tidigare har gjort kanske man inte upprepar
            dem.
          </note>
          <note>
            I det här fallet kan jag bara konstatera att man precis har upprepat
            samma misstag som man gjorde här i landet 1925, då man nedmonterade
            vår försvarsförmåga. Nu har man helt plötsligt insett att omvärldsläget
            har förändrats drastiskt, vilket vi varnat för.
          </note>
          <note>
            Jag måste tyvärr säga att vi hade rätt. Titta här, vi hade rätt!
            Då är det kanske också en signal till andra partier och till Sotiris
            Delis om att man kanske ska lyssna på oss lite mer framöver, för
            vi är nog inte helt fel ute när vi pratar politik. Historien har
            visat att vi har ganska rätt i en hel del av det vi säger. Det
            gäller inte bara försvarspolitiken utan också invandringspolitiken
            och annat. Det vi kunde förutspå på 1990-talet har slagit in i
            dag.
          </note>
          <note type="speaker">
            Anf. 172 PAVEL GAMOV (SD):
          </note>
          <note>
            Fru talman! Den senaste tiden har visat att när väl förändring
            kommer, så kommer den också fort och kraftfullt.
          </note>
          <note>
            Under förra året röstade br itterna för ett utträde ur E uropeiska
            unionen, och vi fick äntligen en brexit. Som första land i unionens
            historia valde Storbritannien att kraftfullt säga nej till överstatlighet,
            nej till minskat inflytande, nej till bristande demokrati, nej
            till påtvingad migration, nej till utbredd korruption och nej
            till att skänka bort miljarder med skattepengar till andra relativt
            välmående länder i Europa när behoven hemma är stora. Det brittiska
            folket sa i stället kraftfullt ja till självbestämmande, ja till
            suveränitet, ja till utökad demokrati, ja till att stärka landets
            gränser, ja till utökad insyn och verkligt ansvarsutkrävande och
            ja till att lägga grunden för en förmånlig frihandel, där mer
            gynnsamma frihandelsavtal kan slutas bilateralt.
          </note>
          <note>
            U nder förra året vann också den presidentkandidat i Förenta
            staterna som alla experter förutspådde aldrig skulle kun na lyckas
            med just det. I likhet med brexit innebär detta stora förändringar
            både i Europa och i världspolitiken, och det får även konsekvenser
            för EU:s nuvarande federalistiska utveckling. Vi ser redan i dag
            att det har lett till att det överdimensionerade och överbyråkratiska
            EU-maskineriet är i kraftig gungning, och från eurokraternas håll
            talas det om ständiga kriser. Vi ser ekonomiska kriser, migrationskriser
            och andra former av kriser i EU:s spår, där dagens EU snarare
            är en del av problemet än lösningen.
          </note>
          <note>
            Denna förändring och detta folkliga uppror mot EU-eliten är något
            som vi är många Europavänner som gläds åt. Vi ser också att detta
            lägger grunden för en ny utveckling där vi kan återgå till mer
            mellanstatlighet och till ett nationernas Europa.
          </note>
          <note>
            Detta halvår genomförs det dessutom parlamentsval i Nederländerna
            och presidentval i Frankrike. Oavsett utgång, fru talman, kommer
            valen även där att påverka EU-projektet och dess framtid, precis
            som brexit och den nya USA-administrationen nu gör.
          </note>
          <note>
            Det EU som svenskarna med knapp marginal sa ja till 1994 existerar
            inte längre. Därför behöver folket återigen rådfrågas. Enligt
            en opinionsmätning från Inizio nyligen ökar också andelen svenskar
            som vill se en folkomröstning om det svenska EU-medlemskapet.
            Fyra av tio svenskar vill nu ha en sådan folkomröstning – detta
            trots att övriga partier i kammaren jämt och ständigt försöker
            tiga ihjäl denna fråga och i stället målar upp domedagsprofetior.
          </note>
          <note>
            Sverigedemokraterna stöder tanken på en folkomröstning och verkar
            både här i Stockholm i Sveriges riksdag och i Europaparlamentet
            i Bryssel för att även svenska folket ska få säga sitt i denna
            fråga och för att vi ska få se e n swexit. Vi är helt enkelt garanten
            för att denna debatt äger rum och är vital.
          </note>
          <note>
            Fru talman! Självklart ska vi ha samarbete i Europa. Självklart
            ska vi ha samarbete på olika områden, till exempel när det gäller
            miljö och brottsbekämpning. Men detta samarbete ska ske mellanstatligt
            och frivilligt utan tvång. Vi ska inte bli påtvingade olika dekret
            och påbud från icke folkvalda politiker och anonyma byråkrater
            och lobbyister fjärran från vårt land.
          </note>
          <note>
            Brexit visar att en annan väg är möjlig. Det är nu dags att den
            svenska regeringen tar detta på allvar och tillfrågar svenska
            folket om vad man anser om den nuvarande utvecklingen.
          </note>
          <note type="speaker">
            Anf. 173 PYRY NIEMI (S) replik:
          </note>
          <note>
            Fru talman! Det är inte obekant att Sverigedemokraterna vill
            lämna EU. Det är något som ofta framförs, inte minst i EU-nämnden.
            Jag måste ändå säga att ni kontinuerligt påminner oss om detta.
            Att ni också hävdar att ni är den enda garanten för swexit lär
            inte vara helt obekant för någon.
          </note>
          <note>
            Från medier och annat har vi fått väldigt tydliga signaler om
            att Sverigedemokraterna är beredda att rösta på budgetförslaget
            från ett parti som är väldigt EU-vänligt, nämligen Moderaterna.
            Jag undrar: Stämmer det att ni sverigedemokrater kan tänka er
            att rösta på Moderaternas budgetförslag trots att ni har totalt
            olika uppfattningar när det gäller EU-frågan?
          </note>
          <note>
            Sedan funderar jag på det här med sanktionerna, som EU har framfört
            och genomfört när det gäller Ryssland. Står ni bakom dessa sanktioner
            trots att ni är emot EU-medlemskapet?
          </note>
          <note type="speaker">
            Anf. 174 PAVEL GAMOV (SD) replik:
          </note>
          <note>
            Fru talman! Pyry Niemi och jag är kollegor i EU-nämnden. Det
            stämmer att vi där från Sverigedemokraternas sida varje fredag
            förmiddag försöker se till att svenska folket har kvar sitt självbestämmande
            på en rad olika politiska områden. Vi är det parti som anmäler
            flest så kallade avvikande meningar av alla partier. Det är just
            för att vi anser att svenska folket ska få säga till så mycket
            som möjligt om sin egen vardag och sin egen framtid. Där vet vi
            att mitt parti skiljer sig radikalt från Pyry Niemis Socialdemokraterna.
          </note>
          <note>
            Vi stöder inte Moderaternas budget i alla delar, utan vi stöder
            i första hand vår egen budget. Men vår främsta målsättning är
            att avsätta den nuvarande regeringen. Och om vi på det sättet
            kan bidra till det är vi självklart positiva till att rösta på
            ett annat budgetförslag i andra hand.
          </note>
          <note>
            Sanktionerna gentemot Ryssland är någonting som vi stöder. Det
            har vi fått höra tidigare under debatten.
          </note>
          <note type="speaker">
            Anf. 175 PYRY NIEMI (S) replik:
          </note>
          <note>
            Fru talman! Okej, då vet vi att ni stöder EU-sanktionerna och
            att ni är beredda att stödja en budget från ett parti som i princip
            står på motsatta sidan i förhållande till er när det gäller EU-frågan.
            Det är ganska intressant.
          </note>
          <note>
            Då tänker jag på nästa fråga – Björn Söder tangerade detta. I
            budgeten kommer det också att finnas försvarsanslag. Det vet Pavel
            Gamov om. Ni är emot Nato – det är väl bra. Ni har tydligt deklarerat
            att det inte ska genomföras. Men det parti som ni avser att stödja
            för att rösta bort den här regeringen har numera ett väldigt starkt
            intresse av att vara med i Nato. Hur förhåller sig Sverigedemokraterna
            till det när Sverigedemokraterna tänker rösta på Moderaternas
            budgetförslag? Det är ju två diametralt motsatta uppfattningar.
          </note>
          <note>
            (Applåder)
          </note>
          <note type="speaker">
            Anf. 176 PAVEL GAMOV (SD) replik:
          </note>
          <note>
            Fru talman! Sverigedemokraternas målsättning är att avsätta den
            nuvarande regeringen. Då är vi beredda att i andra hand stödja
            ett budgetförslag från Alliansen eller från Moderaterna. Självklart
            stöder vi i första hand vårt eget budgetförslag. Men om det faller,
            vilket det tyvärr ser ut att göra, är det självklart att vi är
            beredda att ta till alla medel för att avsätta den nuvarande regeringen,
            som vi anser är väldigt skadlig för vårt land.
          </note>
          <note>
            Vi är inte överens med Moderaterna i alla frågor. Vi är inte
            heller överens med andra partier i alla frågor. Men det finns
            ett större syfte. Det är att se till att Sverige får en ny regering
            och en ny politik där, som vi hörde tidigare, man inte värnar
            alla världens medborgare utan där man i första hand värnar Sverige
            och de svenska medborgarna. Jag tycker att det var väldigt tydligt
            under ett tidigare replikskifte att Socialdemokraterna inte har
            det fokuset. Det är djupt beklagligt. För Sverigedemokraterna
            kommer Sverige och de svenska medborgarna i första hand.
          </note>
          <note type="speaker">
            Anf. 177 MARGARETA CEDERFELT (M):
          </note>
          <note>
            Fru talman! Jag vill ge en sakupplysning med anledning av Björn
            Söders anförande och Ryssland.
          </note>
          <note>
            Ryssland har gjort kränkningar av svenskt luftrum. Rysslands
            ambassadör i Sverige har uttalat sig negativt om Sverige och relationerna
            med Sverige. Och våra baltiska grannländer är ständigt utsatta
            för hot från Ryssland. Detta säger jag med anledning av det här
            med att invänta vad Ryssland avser att göra. Ryssland är ett hot
            gentemot Sveriges självständighet.
          </note>
          <note>
            Den utrikespolitiska debatten var härmed avslutad.
          </note>
          <note>
            § 3 Justering av protokoll
          </note>
          <note>
            Protokollet för den 25 januari justerades.
          </note>
          <note>
            § 4 Meddelande om frågestund
          </note>
          <note>
            Tredje vice talmannen meddelade att frågestund skulle äga rum
            torsdagen den 16 februari kl. 14.00.
          </note>
          <note>
            § 5 Anmälan om faktapromemorior
          </note>
          <note>
            Tredje vice talmannen anmälde att följande faktapromemorior om
            förslag från Europeiska kommissionen hade kommit in och överlämnats
            till utskott:
          </note>
          <note>
            2016/17:FPM64 Dataskyddsförordning för EU:s institutioner KOM(2017)
            8 till konstitutionsutskottet
          </note>
          <note>
            2016/17:FPM65 Modernisering på arbetsmiljöområdet KOM(2017) 12
            till arbetsmarknadsutskottet
          </note>
          <note>
            § 6 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Propositioner
          </note>
          <note>
            2016/17:89 och 91 till skatteutskottet
          </note>
          <note>
            2016/17:93 till arbetsmarknadsutskottet
          </note>
          <note>
            2016/17:94 till socialutskottet
          </note>
          <note>
            2016/17:95 och 108 till justitieutskottet
          </note>
          <note>
            Skrivelser
          </note>
          <note>
            2016/17:65 till finansutskottet
          </note>
          <note>
            2016/17:111 till miljö- och jordbruksutskottet
          </note>
          <note>
            Redogörelser
          </note>
          <note>
            2016/17:NL1 och SN1 till konstitutionsutskottet
          </note>
          <note>
            Motioner
          </note>
          <note>
            2016/17:3606 och 3607 till socialförsäkringsutskottet
          </note>
          <note>
            2016/17:3609 till näringsutskottet
          </note>
          <note>
            2016/17:3608 till arbetsmarknadsutskottet
          </note>
          <note>
            2016/17: 3605 och 3610 till arbetsmarknadsutskottet
          </note>
          <note>
            EU-dokument
          </note>
          <note>
            KOM(2016) 826 till justitieutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 31 mars .
          </note>
          <note>
            KOM(2016) 863 till näringsutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 6 a pril .
          </note>
          <note>
            KOM(2017) 54 till miljö- och jordbruksutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 3 april .
          </note>
          <note>
            § 7 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Socialförsäkringsutskottets betänkanden
          </note>
          <note>
            2016/17:SfU9 Riksrevisionens rapport om asylboenden
          </note>
          <note>
            2016/17:SfU10 Riksrevisionens rapport om felaktiga utbetalningar
            inom socialförsäkringen
          </note>
          <note>
            Försvarsutskottets betänkande
          </note>
          <note>
            2016/17:FöU8 Riksrevisionens rapport om informationssäkerhetsarbete
            på nio myndigheter
          </note>
          <note>
            Konstitutionsutskottets betänkande
          </note>
          <note>
            2016/17:KU7 Stärkt meddelarskydd för privatanställda i offentligt
            finansierad verksamhet
          </note>
          <note>
            Finansutskottets betänkanden
          </note>
          <note>
            2016/17:FiU15 Riksrevisionens rapport om granskningen av Årsredovisning
            för staten 2015
          </note>
          <note>
            2016/17:FiU16 Riksrevisionens rapport om skyddet för pensionssparare
          </note>
          <note>
            Justitieutskottets betänkande
          </note>
          <note>
            2016/17:JuU9 Transporter av frihetsberövade
          </note>
          <note>
            § 8 Bordläggning
          </note>
          <note>
            Följande dokument anmäldes och bordlades:
          </note>
          <note>
            Proposition
          </note>
          <note>
            2016/17:85 Samverkan om vård, stöd och behandling mot spelmissbruk
          </note>
          <note>
            § 9 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 14 februari
          </note>
          <note>
            2016/17:307 Socialstyrelsens nationella riktlinjer för vård vid
            depres ­ sion och ångest
          </note>
          <note>
            av Karin Rågsjö (V)
          </note>
          <note>
            till statsrådet Gabriel Wikström (S)
          </note>
          <note>
            2016/17:308 Långsiktiga mål i livsmedelsstrategin
          </note>
          <note>
            av Jonas Jacobsson Gjörtler (M)
          </note>
          <note>
            till statsrådet Sven-Erik Bucht (S)
          </note>
          <note>
            2016/17:309 Ekologisk livsmedelsproduktion och dess miljöpåverkan
          </note>
          <note>
            av Jonas Jacobsson Gjörtler (M)
          </note>
          <note>
            till miljöminister Karolina Skog (MP)
          </note>
          <note>
            2016/17:310 Statlig service på landsbygden
          </note>
          <note>
            av Lotta Finstorp (M)
          </note>
          <note>
            till statsrådet Ardalan Shekarabi (S)
          </note>
          <note>
            2016/17:311 Valuta för pengarna
          </note>
          <note>
            av Lotta Finstorp (M)
          </note>
          <note>
            till statsrådet Ardalan Shekarabi (S)
          </note>
          <note>
            § 10 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 14 februari
          </note>
          <note>
            2016/17:828 Föräldraskap
          </note>
          <note>
            av Margareta Cederfelt (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:829 Ensamkommande från Afghanistan
          </note>
          <note>
            av Maria Andersson Willner (S)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:830 Säkerheten i Mali och utbildningsinsatsen EUTM
          </note>
          <note>
            av Lena Asplund (M)
          </note>
          <note>
            till utrikesminister Margot Wallström (S)
          </note>
          <note>
            2016/17:831 Åtgärder för att minska jordbrukets läckage
          </note>
          <note>
            av Lars Tysklind (L)
          </note>
          <note>
            till statsrådet Sven-Erik Bucht (S)
          </note>
          <note>
            2016/17:832 Utlokalisering av SAS
          </note>
          <note>
            av Emma Wallrup (V)
          </note>
          <note>
            till närings- och innovationsminister Mikael Damberg (S)
          </note>
          <note>
            2016/17:833 Namnändring av Försvarsmedicincentrum
          </note>
          <note>
            av Lars Hjälmered (M)
          </note>
          <note>
            till försvarsminister Peter Hultqvist (S)
          </note>
          <note>
            2016/17:834 Polisflyget i Östersund
          </note>
          <note>
            av Saila Quicklund (M)
          </note>
          <note>
            till statsrådet Anders Ygeman (S)
          </note>
          <note>
            2016/17:835 Förbud att avverka skog på grund av förekomst av
            icke rödlistad art
          </note>
          <note>
            av Sten Bergheden (M)
          </note>
          <note>
            till statsrådet Sven-Erik Bucht (S)
          </note>
          <note>
            2016/17:836 Personrån i Uppsala
          </note>
          <note>
            av Marta Obminska (M)
          </note>
          <note>
            till statsrådet Anders Ygeman (S)
          </note>
          <note>
            2016/17:837 Överbeläggningar och utlokaliseringar i vården
          </note>
          <note>
            av Jenny Petersson (M)
          </note>
          <note>
            till statsrådet Gabriel Wikström (S)
          </note>
          <note>
            2016/17:838 Rättssäkerhet för arbetskraftsinvandrare
          </note>
          <note>
            av Erik Bengtzboe (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:839 Sänkta krav på utsläppskontroll av bilar
          </note>
          <note>
            av Anders Åkesson (C)
          </note>
          <note>
            till miljöminister Karolina Skog (MP)
          </note>
          <note>
            2016/17:840 Dopningstester på gym
          </note>
          <note>
            av Saila Quicklund (M)
          </note>
          <note>
            till statsrådet Gabriel Wikström (S)
          </note>
          <note>
            2016/17:841 Stora regionala skillnader inom vården
          </note>
          <note>
            av Ann-Britt Åsebol (M)
          </note>
          <note>
            till statsrådet Gabriel Wikström (S)
          </note>
          <note>
            2016/17:842 ERTMS och det svenska järnvägssystemet
          </note>
          <note>
            av Anders Åkesson (C)
          </note>
          <note>
            till statsrådet Anna Johansson (S)
          </note>
          <note>
            2016/17:843 Tillgång till uppgifter av stor vikt för säkerhet
            och brottsbekämpning
          </note>
          <note>
            av Johan Forssell (M)
          </note>
          <note>
            till statsrådet Anders Ygeman (S)
          </note>
          <note>
            2016/17:844 De regionala etikprövningsnämnderna
          </note>
          <note>
            av Erik Ottoson (M)
          </note>
          <note>
            till statsrådet Gabriel Wikström (S)
          </note>
          <note>
            2016/17:845 Utlämning av fångar till USA
          </note>
          <note>
            av Erik Ottoson (M)
          </note>
          <note>
            till statsrådet Anders Ygeman (S)
          </note>
          <note>
            2016/17:846 Stöd till kulturarvet i MENA-regionen
          </note>
          <note>
            av Birgitta Ohlsson (L)
          </note>
          <note>
            till statsrådet Isabella Lövin (MP)
          </note>
          <note>
            2016/17:847 Skärpta straff för återfallsförbrytare
          </note>
          <note>
            av Cecilia Widegren (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:848 Besparingar på Polisregion Syd
          </note>
          <note>
            av Tobias Billström (M)
          </note>
          <note>
            till statsrådet Anders Ygeman (S)
          </note>
          <note>
            2016/17:849 Ekonomisk kompensation för gräns- och id-kontroller
          </note>
          <note>
            av Tobias Billström (M)
          </note>
          <note>
            till statsrådet Anders Ygeman (S)
          </note>
          <note>
            2016/17:850 Beskattning av plastbärkassar
          </note>
          <note>
            av Jens Holm (V)
          </note>
          <note>
            till miljöminister Karolina Skog (MP)
          </note>
          <note>
            2016/17:851 Främjande av lastbilsförsäljning
          </note>
          <note>
            av Sten Bergheden (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2016/17:852 Ökad arbetslöshet bland förgymnasialt utbildade
          </note>
          <note>
            av Elisabeth Svantesson (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            § 11 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 15 februari
          </note>
          <note>
            2016/17:804 Barnpornografibrott
          </note>
          <note>
            av Ellen Juntti (M)
          </note>
          <note>
            till statsrådet Anders Ygeman (S)
          </note>
          <note>
            2016/17:801 SAS och företagens villkor
          </note>
          <note>
            av Anette Åkesson (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2016/17:806 Missbruk av svenska pass
          </note>
          <note>
            av Elisabeth Svantesson (M)
          </note>
          <note>
            till statsrådet Anders Ygeman (S)
          </note>
          <note>
            § 12 Kammaren åtskildes kl. 14.58.
          </note>
          <note>
            Sammanträdet leddes
          </note>
          <note>
            av talmannen f rån dess början till och med § 2 anf. 59 (delvis),
          </note>
          <note>
            av tredje vice talmannen därefter till och med § 2 anf. 122 (delvis),
          </note>
          <note>
            av andre vice talmannen därefter till och med § 2 anf. 149 (delvis)
            och
          </note>
          <note>
            av tredje vice talmannen därefter till dess slut.
          </note>
          <note>
            Vid protokollet
          </note>
          <note>
            KATHRIN FLOSSING
          </note>
          <note>
            / Olof Pilo
          </note>
          <note>
            Innehållsförteckning
          </note>
          <note>
            § 1 Val av riksrevisorer
          </note>
          <note>
            Anf. 1 ANDREAS NORLÉN (M)
          </note>
          <note>
            Anf. 2 TALMANNEN
          </note>
          <note>
            Välkomsthälsning
          </note>
          <note>
            Anf. 3 TALMANNEN
          </note>
          <note>
            § 2 Utrikespolitisk debatt
          </note>
          <note>
            Anf. 4 Utrikesminister MARGOT WALLSTRÖM (S)
          </note>
          <note>
            Anf. 5 KARIN ENSTRÖM (M) replik
          </note>
          <note>
            Anf. 6 Utrikesminister MARGOT WALLSTRÖM (S) replik
          </note>
          <note>
            Anf. 7 KARIN ENSTRÖM (M) replik
          </note>
          <note>
            Anf. 8 Utrikesminister MARGOT WALLSTRÖM (S) replik
          </note>
          <note>
            Anf. 9 MARKUS WIECHEL (SD) replik
          </note>
          <note>
            Anf. 10 Utrikesminister MARGOT WALLSTRÖM (S) replik
          </note>
          <note>
            Anf. 11 MARKUS WIECHEL (SD) replik
          </note>
          <note>
            Anf. 12 Utrikesminister MARGOT WALLSTRÖM (S) replik
          </note>
          <note>
            Anf. 13 KERSTIN LUNDGREN (C) replik
          </note>
          <note>
            Anf. 14 Utrikesminister MARGOT WALLSTRÖM (S) replik
          </note>
          <note>
            Anf. 15 KERSTIN LUNDGREN (C) replik
          </note>
          <note>
            Anf. 16 Utrikesminister MARGOT WALLSTRÖM (S) replik
          </note>
          <note>
            Anf. 17 HANS LINDE (V) replik
          </note>
          <note>
            Anf. 18 Utrikesminister MARGOT WALLSTRÖM (S) replik
          </note>
          <note>
            Anf. 19 HANS LINDE (V) replik
          </note>
          <note>
            Anf. 20 Utrikesminister MARGOT WALLSTRÖM (S) replik
          </note>
          <note>
            Anf. 21 BIRGITTA OHLSSON (L) replik
          </note>
          <note>
            Anf. 22 Utrikesminister MARGOT WALLSTRÖM (S) replik
          </note>
          <note>
            Anf. 23 BIRGITTA OHLSSON (L) replik
          </note>
          <note>
            Anf. 24 Utrikesminister MARGOT WALLSTRÖM (S) replik
          </note>
          <note>
            Anf. 25 SOFIA DAMM (KD) replik
          </note>
          <note>
            Anf. 26 Utrikesminister MARGOT WALLSTRÖM (S) replik
          </note>
          <note>
            Anf. 27 SOFIA DAMM (KD) replik
          </note>
          <note>
            Anf. 28 Utrikesminister MARGOT WALLSTRÖM (S) replik
          </note>
          <note>
            Anf. 29 KARIN ENSTRÖM (M)
          </note>
          <note>
            Anf. 30 Utrikesminister MARGOT WALLSTRÖM (S) replik
          </note>
          <note>
            Anf. 31 KARIN ENSTRÖM (M) replik
          </note>
          <note>
            Anf. 32 Utrikesminister MARGOT WALLSTRÖM (S) replik
          </note>
          <note>
            Anf. 33 KARIN ENSTRÖM (M) replik
          </note>
          <note>
            Anf. 34 PERNILLA STÅLHAMMAR (MP) replik
          </note>
          <note>
            Anf. 35 KARIN ENSTRÖM (M) replik
          </note>
          <note>
            Anf. 36 PERNILLA STÅLHAMMAR (MP) replik
          </note>
          <note>
            Anf. 37 KARIN ENSTRÖM (M) replik
          </note>
          <note>
            Anf. 38 HANS LINDE (V) replik
          </note>
          <note>
            Anf. 39 KARIN ENSTRÖM (M) replik
          </note>
          <note>
            Anf. 40 HANS LINDE (V) replik
          </note>
          <note>
            Anf. 41 KARIN ENSTRÖM (M) replik
          </note>
          <note>
            Anf. 42 MARKUS WIECHEL (SD)
          </note>
          <note>
            Anf. 43 KARIN ENSTRÖM (M) replik
          </note>
          <note>
            Anf. 44 MARKUS WIECHEL (SD) replik
          </note>
          <note>
            Anf. 45 KARIN ENSTRÖM (M) replik
          </note>
          <note>
            Anf. 46 MARKUS WIECHEL (SD) replik
          </note>
          <note>
            Anf. 47 PERNILLA STÅLHAMMAR (MP) replik
          </note>
          <note>
            Anf. 48 MARKUS WIECHEL (SD) replik
          </note>
          <note>
            Anf. 49 PERNILLA STÅLHAMMAR (MP) replik
          </note>
          <note>
            Anf. 50 MARKUS WIECHEL (SD) replik
          </note>
          <note>
            Anf. 51 KERSTIN LUNDGREN (C) replik
          </note>
          <note>
            Anf. 52 MARKUS WIECHEL (SD) replik
          </note>
          <note>
            Anf. 53 KERSTIN LUNDGREN (C) replik
          </note>
          <note>
            Anf. 54 MARKUS WIECHEL (SD) replik
          </note>
          <note>
            Anf. 55 BIRGITTA OHLSSON (L) replik
          </note>
          <note>
            Anf. 56 MARKUS WIECHEL (SD) replik
          </note>
          <note>
            Anf. 57 BIRGITTA OHLSSON (L) replik
          </note>
          <note>
            Anf. 58 MARKUS WIECHEL (SD) replik
          </note>
          <note>
            Anf. 59 PERNILLA STÅLHAMMAR (MP)
          </note>
          <note>
            Anf. 60 KARIN ENSTRÖM (M) replik
          </note>
          <note>
            Anf. 61 PERNILLA STÅLHAMMAR (MP) replik
          </note>
          <note>
            Anf. 62 KARIN ENSTRÖM (M) replik
          </note>
          <note>
            Anf. 63 PERNILLA STÅLHAMMAR (MP) replik
          </note>
          <note>
            Anf. 64 MARKUS WIECHEL (SD) replik
          </note>
          <note>
            Anf. 65 PERNILLA STÅLHAMMAR (MP) replik
          </note>
          <note>
            Anf. 66 MARKUS WIECHEL (SD) replik
          </note>
          <note>
            Anf. 67 PERNILLA STÅLHAMMAR (MP) replik
          </note>
          <note>
            Anf. 68 KERSTIN LUNDGREN (C) replik
          </note>
          <note>
            Anf. 69 PERNILLA STÅLHAMMAR (MP) replik
          </note>
          <note>
            Anf. 70 KERSTIN LUNDGREN (C) replik
          </note>
          <note>
            Anf. 71 PERNILLA STÅLHAMMAR (MP) replik
          </note>
          <note>
            Anf. 72 BIRGITTA OHLSSON (L) replik
          </note>
          <note>
            Anf. 73 PERNILLA STÅLHAMMAR (MP) replik
          </note>
          <note>
            Anf. 74 BIRGITTA OHLSSON (L) replik
          </note>
          <note>
            Anf. 75 PERNILLA STÅLHAMMAR (MP) replik
          </note>
          <note>
            Anf. 76 SOFIA DAMM (KD) replik
          </note>
          <note>
            Anf. 77 PERNILLA STÅLHAMMAR (MP) replik
          </note>
          <note>
            Anf. 78 SOFIA DAMM (KD) replik
          </note>
          <note>
            Anf. 79 PERNILLA STÅLHAMMAR (MP) replik
          </note>
          <note>
            Anf. 80 KERSTIN LUNDGREN (C)
          </note>
          <note>
            Anf. 81 Utrikesminister MARGOT WALLSTRÖM (S) replik
          </note>
          <note>
            Anf. 82 KERSTIN LUNDGREN (C) replik
          </note>
          <note>
            Anf. 83 Utrikesminister MARGOT WALLSTRÖM (S) replik
          </note>
          <note>
            Anf. 84 KERSTIN LUNDGREN (C) replik
          </note>
          <note>
            Anf. 85 MARKUS WIECHEL (SD) replik
          </note>
          <note>
            Anf. 86 KERSTIN LUNDGREN (C) replik
          </note>
          <note>
            Anf. 87 MARKUS WIECHEL (SD) replik
          </note>
          <note>
            Anf. 88 KERSTIN LUNDGREN (C) replik
          </note>
          <note>
            Anf. 89 PERNILLA STÅLHAMMAR (MP) replik
          </note>
          <note>
            Anf. 90 KERSTIN LUNDGREN (C) replik
          </note>
          <note>
            Anf. 91 PERNILLA STÅLHAMMAR (MP) replik
          </note>
          <note>
            Anf. 92 KERSTIN LUNDGREN (C) replik
          </note>
          <note>
            Anf. 93 HANS LINDE (V) replik
          </note>
          <note>
            Anf. 94 KERSTIN LUNDGREN (C) replik
          </note>
          <note>
            Anf. 95 HANS LINDE (V) replik
          </note>
          <note>
            Anf. 96 KERSTIN LUNDGREN (C) replik
          </note>
          <note>
            Anf. 97 HANS LINDE (V)
          </note>
          <note>
            Anf. 98 BIRGITTA OHLSSON (L)
          </note>
          <note>
            Anf. 99 Utrikesminister MARGOT WALLSTRÖM (S) replik
          </note>
          <note>
            Anf. 100 BIRGITTA OHLSSON (L) replik
          </note>
          <note>
            Anf. 101 Utrikesminister MARGOT WALLSTRÖM (S) replik
          </note>
          <note>
            Anf. 102 BIRGITTA OHLSSON (L) replik
          </note>
          <note>
            Anf. 103 PERNILLA STÅLHAMMAR (MP) replik
          </note>
          <note>
            Anf. 104 BIRGITTA OHLSSON (L) replik
          </note>
          <note>
            Anf. 105 PERNILLA STÅLHAMMAR (MP) replik
          </note>
          <note>
            Anf. 106 BIRGITTA OHLSSON (L) replik
          </note>
          <note>
            Anf. 107 HANS LINDE (V) replik
          </note>
          <note>
            Anf. 108 BIRGITTA OHLSSON (L) replik
          </note>
          <note>
            Anf. 109 HANS LINDE (V) replik
          </note>
          <note>
            Anf. 110 BIRGITTA OHLSSON (L) replik
          </note>
          <note>
            Anf. 111 SOFIA DAMM (KD)
          </note>
          <note>
            Anf. 112 KENNETH G FORSLUND (S)
          </note>
          <note>
            Anf. 113 LOTTA JOHNSSON FORNARVE (V) replik
          </note>
          <note>
            Anf. 114 KENNETH G FORSLUND (S) replik
          </note>
          <note>
            Anf. 115 LOTTA JOHNSSON FORNARVE (V) replik
          </note>
          <note>
            Anf. 116 KENNETH G FORSLUND (S) replik
          </note>
          <note>
            Anf. 117 SOFIA ARKELSTEN (M)
          </note>
          <note>
            Anf. 118 ÅSA ERIKSSON (S) replik
          </note>
          <note>
            Anf. 119 SOFIA ARKELSTEN (M) replik
          </note>
          <note>
            Anf. 120 ÅSA ERIKSSON (S) replik
          </note>
          <note>
            Anf. 121 SOFIA ARKELSTEN (M) replik
          </note>
          <note>
            Anf. 122 LOTTA JOHNSSON FORNARVE (V) replik
          </note>
          <note>
            Anf. 123 SOFIA ARKELSTEN (M) replik
          </note>
          <note>
            Anf. 124 LOTTA JOHNSSON FORNARVE (V) replik
          </note>
          <note>
            Anf. 125 SOFIA ARKELSTEN (M) replik
          </note>
          <note>
            Anf. 126 JOHAN NISSINEN (SD)
          </note>
          <note>
            Anf. 127 LOTTA JOHNSSON FORNARVE (V)
          </note>
          <note>
            Anf. 128 JOHAN NISSINEN (SD) replik
          </note>
          <note>
            Anf. 129 LOTTA JOHNSSON FORNARVE (V) replik
          </note>
          <note>
            Anf. 130 JOHAN NISSINEN (SD) replik
          </note>
          <note>
            Anf. 131 LOTTA JOHNSSON FORNARVE (V) replik
          </note>
          <note>
            Anf. 132 FREDRIK MALM (L)
          </note>
          <note>
            Anf. 133 KENNETH G FORSLUND (S) replik
          </note>
          <note>
            Anf. 134 FREDRIK MALM (L) replik
          </note>
          <note>
            Anf. 135 KENNETH G FORSLUND (S) replik
          </note>
          <note>
            Anf. 136 FREDRIK MALM (L) replik
          </note>
          <note>
            Anf. 137 PYRY NIEMI (S)
          </note>
          <note>
            Anf. 138 MARGARETA CEDERFELT (M)
          </note>
          <note>
            Anf. 139 AMINEH KAKABAVEH (V)
          </note>
          <note>
            Anf. 140 EMILIA TÖYRÄ (S)
          </note>
          <note>
            Anf. 141 GÖRAN PETTERSSON (M)
          </note>
          <note>
            Anf. 142 ANDERS ÖSTERBERG (S)
          </note>
          <note>
            Anf. 143 SOFIA ARKELSTEN (M) replik
          </note>
          <note>
            Anf. 144 ANDERS ÖSTERBERG (S) replik
          </note>
          <note>
            Anf. 145 SOFIA ARKELSTEN (M) replik
          </note>
          <note>
            Anf. 146 ANDERS ÖSTERBERG (S) replik
          </note>
          <note>
            Anf. 147 SOTIRIS DELIS (M)
          </note>
          <note>
            Anf. 148 JAMAL MOUNEIMNE (S)
          </note>
          <note>
            Anf. 149 PÅL JONSON (M)
          </note>
          <note>
            Anf. 150 ÅSA ERIKSSON (S)
          </note>
          <note>
            Anf. 151 MARGARETA CEDERFELT (M) replik
          </note>
          <note>
            Anf. 152 ÅSA ERIKSSON (S) replik
          </note>
          <note>
            Anf. 153 MARGARETA CEDERFELT (M) replik
          </note>
          <note>
            Anf. 154 ÅSA ERIKSSON (S) replik
          </note>
          <note>
            Anf. 155 SOFIA ARKELSTEN (M) replik
          </note>
          <note>
            Anf. 156 ÅSA ERIKSSON (S) replik
          </note>
          <note>
            Anf. 157 SOFIA ARKELSTEN (M) replik
          </note>
          <note>
            Anf. 158 ÅSA ERIKSSON (S) replik
          </note>
          <note>
            Anf. 159 BJÖRN SÖDER (SD) replik
          </note>
          <note>
            Anf. 160 ÅSA ERIKSSON (S) replik
          </note>
          <note>
            Anf. 161 BJÖRN SÖDER (SD) replik
          </note>
          <note>
            Anf. 162 ÅSA ERIKSSON (S) replik
          </note>
          <note>
            Anf. 163 BJÖRN SÖDER (SD)
          </note>
          <note>
            Anf. 164 KENNETH G FORSLUND (S) replik
          </note>
          <note>
            Anf. 165 BJÖRN SÖDER (SD) replik
          </note>
          <note>
            Anf. 166 KENNETH G FORSLUND (S) replik
          </note>
          <note>
            Anf. 167 BJÖRN SÖDER (SD) replik
          </note>
          <note>
            Anf. 168 SOTIRIS DELIS (M) replik
          </note>
          <note>
            Anf. 169 BJÖRN SÖDER (SD) replik
          </note>
          <note>
            Anf. 170 SOTIRIS DELIS (M) replik
          </note>
          <note>
            Anf. 171 BJÖRN SÖDER (SD) replik
          </note>
          <note>
            Anf. 172 PAVEL GAMOV (SD)
          </note>
          <note>
            Anf. 173 PYRY NIEMI (S) replik
          </note>
          <note>
            Anf. 174 PAVEL GAMOV (SD) replik
          </note>
          <note>
            Anf. 175 PYRY NIEMI (S) replik
          </note>
          <note>
            Anf. 176 PAVEL GAMOV (SD) replik
          </note>
          <note>
            Anf. 177 MARGARETA CEDERFELT (M)
          </note>
          <note>
            § 3 Justering av protokoll
          </note>
          <note>
            § 4 Meddelande om frågestund
          </note>
          <note>
            § 5 Anmälan om faktapromemorior
          </note>
          <note>
            § 6 Ärenden för hänvisning till utskott
          </note>
          <note>
            § 7 Ärenden för bordläggning
          </note>
          <note>
            § 8 Bordläggning
          </note>
          <note>
            § 9 Anmälan om interpellationer
          </note>
          <note>
            § 10 Anmälan om frågor för skriftliga svar
          </note>
          <note>
            § 11 Anmälan om skriftliga svar på frågor
          </note>
          <note>
            § 12 Kammaren åtskildes kl. 14.58.
          </note>
          <note>
            Tryck: Elanders, Vällingby 2017
          </note>
        </div>
      </body>
    </text>
  </TEI>
</teiCorpus>
