<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201617</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201617</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201617--99</head>
          <docDate when="2017-04-25 00:00:00">2017-04-25 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 4 april justerades.
          </note>
          <note>
            § 2 Meddelande om frågestund
          </note>
          <note>
            T jänstgörande ålderspresidenten meddelade att frågestund skulle
            äga rum torsdagen den 27 april kl. 14.00 .
          </note>
          <note>
            § 3 Meddelande om aktuell debatt om attentatet i Stockholm
          </note>
          <note>
            Tjänstgörande ålderspresidenten me ddelade att på begäran av
            Sverige demokraternas riksdagsgrupp skulle en aktuell debatt om
            attentatet i Stockholm anordnas fre dagen den 28 april kl. 9.00
            .
          </note>
          <note>
            Från regeringen skulle statsrådet Anders Ygeman (S) delta.
          </note>
          <note>
            Den inkomna skrivelsen hade följande lydelse:
          </note>
          <note>
            Begäran om aktuell debatt angående terrordådet i Stockholm
          </note>
          <note>
            Riksdagen bör i enlighet med 6 kapitlet 23 § riksdagsordningen,
            kalla till en särskild debatt med anledning av terrordådet i Stockholm.
          </note>
          <note>
            Fredagen den 7:e april drabbades Sverige av ett fasansfullt terrordåd.
            En uttalad IS-sympatisör kapade en lastbil och utförde en vansinnesfärd
            genom Drottninggatan i centrala Stockholm, för att sedan krascha
            in i Åhlénsbyggnaden. Polis och sjukhus konstaterade att 15 personer
            skadades och 4 avled. En fruktansvärd tragedi för de drabbade
            och deras anhöriga.
          </note>
          <note>
            Det har senare framkommit uppgifter om att personen som just
            nu sitter anhållen för dådet kom till Sverige som asylsökande
            redan 2014 och trots att vederbörande redan förra året fick avslag
            på sin asylansökan, har denne fortfarande vistats i landet illegalt.
          </note>
          <note>
            Det har även framkommit information om att Säkerhetspolisen fick
            uppgifter om personen långt innan dådet på Drottninggatan.
          </note>
          <note>
            Terror är oavsett agenda ett skoningslöst och avskyvärt tillvägagångs
            ­ sätt för att förstöra och sätta skräck. I detta specifika fall
            utfördes dådet i enlighet med islamistisk fundamentalism med sympatier
            till Islamiska sta ­ ten (IS). Denna terrorsekt har vid upprepade
            tillfällen slagit till mot bland annat olika platser i vår närhet
            i Europa. I takt med att denna organisation slås tillbaka på hemmaplan,
            anser bedömare att organisationens despera ­ tion kan leda till
            än fler attacker utanför deras ockuperade territorium.
          </note>
          <note>
            Attacken i Stockholm väcker många frågor. Inte minst hur detta
            kunde ske med tanke på att gärningsmannen skulle ha utvisats långt
            tidigare. Men en kanske än viktigare fråga är hur Sverige bör
            agera för att minimera riskerna för att liknande terrordåd ska
            kunna ske igen.
          </note>
          <note>
            Med anledning av ovanstående frågeställningar önskar jag å Sverigedemokraternas
            vägnar begära en aktuell debatt angående terrordådet i Stockholm,
            fredagen den 7:e april 2017.
          </note>
          <note>
            Stockholm den 18 april 2017
          </note>
          <note>
            Mattias Karlsson
          </note>
          <note>
            Gruppledare (SD)
          </note>
          <note>
            § 4 Avsägelse
          </note>
          <note>
            Tjänstgörande ålderspresidenten meddelade att Emma Wallrup (V)
            avsagt sig uppdraget som suppleant i EU-nämnden .
          </note>
          <note>
            Kammaren biföll denna avsägelse.
          </note>
          <note>
            § 5 Anmälan om kompletteringsval
          </note>
          <note>
            Tjänstgörande ålderspresidenten meddelade att Liberalernas riksdagsgrupp
            anmält Camilla Mårtensen som suppleant i finansutskottet, i skatteutskottet,
            i socialförsäkringsutskottet och i arbetsmarknadsutskottet under
            Mats Perssons ledighet.
          </note>
          <note>
            Tjänstgörande ålderspresidenten förklarade vald under tiden den
            2 maj – 2 juli och den 6 juli–6 augusti till
          </note>
          <note>
            suppleant i finansutskottet
          </note>
          <note>
            Camilla Mårtensen (L)
          </note>
          <note>
            suppleant i skatteutskottet
          </note>
          <note>
            Camilla Mårtensen (L)
          </note>
          <note>
            suppleant i socialförsäkringsutskottet
          </note>
          <note>
            Camilla Mårtensen (L)
          </note>
          <note>
            suppleant i arbetsmarknadsutskottet
          </note>
          <note>
            Camilla Mårtensen (L)
          </note>
          <note>
            § 6 Anmälan om ersättare
          </note>
          <note>
            Tjänstgörande ålderspresidenten anmälde
          </note>
          <note>
            att Heidi Karlsson (SD) skulle tjänstgöra som ersättare för Julia
            Kronlid (SD) under tiden för h enne s ledighet den 21 mars–14
            maj i stället för den 21 mars – 30 juni som tidigare meddelats
            och
          </note>
          <note>
            att Heidi Karlsson (SD) skulle tjänstgöra som ersättare för Jeff
            Ahl (SD) under tiden för han s ledighet den 15 maj – 30 juni .
          </note>
          <note>
            § 7 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2016/17:423
          </note>
          <note>
            Till riksdagen
          </note>
          <note>
            Interpellation 2016/17:423 Återuppbyggnaden av Irak
          </note>
          <note>
            av Robert Halef (KD)
          </note>
          <note>
            Interpellationen kommer att besvaras tisdagen den 9 maj 2017.
          </note>
          <note>
            Skälet till dröjsmålet är resor.
          </note>
          <note>
            Stockholm den 20 april 2017
          </note>
          <note>
            Utrikesdepartementet
          </note>
          <note>
            Margot Wallström (S)
          </note>
          <note>
            Enligt uppdrag
          </note>
          <note>
            Håkan Åkesson
          </note>
          <note>
            Expeditionschef
          </note>
          <note>
            Interpellation 2016/17:424
          </note>
          <note>
            Till riksdagen
          </note>
          <note>
            Interpellation 2016/17:424 Direktflyg från Sverige
          </note>
          <note>
            av Edward Riedl (M)
          </note>
          <note>
            Interpellationen kan inte besvaras inom tidsfristen.
          </note>
          <note>
            Anledningen är att beredning av svaret på interpellationen pågår.
          </note>
          <note>
            Stockholm den 21 april 2017
          </note>
          <note>
            Näringsdepartementet
          </note>
          <note>
            Anna Johansson (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            Interpellation 2016/17:425
          </note>
          <note>
            Till riksdagen
          </note>
          <note>
            Interpellation 2016/17:425 Kritiken mot förslaget om en flygskatt
          </note>
          <note>
            av Edward Riedl (M)
          </note>
          <note>
            Interpellationen kan inte besvaras inom tidsfristen.
          </note>
          <note>
            Anledningen är att beredning av svaret på interpellationen pågår.
          </note>
          <note>
            Stockholm den 21 april 2017
          </note>
          <note>
            Näringsdepartementet
          </note>
          <note>
            Anna Johansson (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            Interpellation 2016/17:427
          </note>
          <note>
            Till riksdagen
          </note>
          <note>
            Interpellation 2016/17:427 Flygskatt och miljövinster
          </note>
          <note>
            av Edward Riedl (M)
          </note>
          <note>
            Interpellationen kan inte besvaras inom tidsfristen.
          </note>
          <note>
            Anledningen är att beredning av svaret på interpellationen pågår.
          </note>
          <note>
            Stockholm den 21 april 2017
          </note>
          <note>
            Näringsdepartementet
          </note>
          <note>
            Anna Johansson (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            Interpellation 2016/17:428
          </note>
          <note>
            Till riksdagen
          </note>
          <note>
            Interpellation 2016/17:428 Arlandas konkurrenskraft
          </note>
          <note>
            av Edward Riedl (M)
          </note>
          <note>
            Interpellationen kan inte besvaras inom tidsfristen.
          </note>
          <note>
            Anledningen är att beredning av svaret på interpellationen pågår.
          </note>
          <note>
            Stockholm den 21 april 2017
          </note>
          <note>
            Näringsdepartementet
          </note>
          <note>
            Anna Johansson (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            Interpellation 2016/17:452
          </note>
          <note>
            Till riksdagen
          </note>
          <note>
            Interpellation 2016/17:452 Trygghet för våldsutsatta personer
          </note>
          <note>
            av Lotta Finstorp (M)
          </note>
          <note>
            Interpellationen kommer att besvaras tisdagen den 9 maj 2017.
          </note>
          <note>
            Skälet till dröjsmålet är brist på tider i kammaren samt tidigare
            inbokade resor och engagemang.
          </note>
          <note>
            Stockholm den 20 april 2017
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Magnus Bengtson
          </note>
          <note>
            Tf. expeditions- och rättschef
          </note>
          <note>
            § 8 Ärende för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2016/17:181 till näringsutskottet
          </note>
          <note>
            § 9 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Arbetsmarknadsutskottets betänkanden
          </note>
          <note>
            2016/17:AU9 Nya utstationeringsregler
          </note>
          <note>
            2016/17:AU10 Arbetsmiljö och arbetstid
          </note>
          <note>
            Finansutskottets betänkanden
          </note>
          <note>
            2016/17:FiU27 Riksrevisionens årsredovisning för 2016
          </note>
          <note>
            2016/17:FiU23 Riksbankens förvaltning 2016
          </note>
          <note>
            Justitieutskottets utlåtande och betänkanden
          </note>
          <note>
            2016/17:JuU30 Den parlamentariska kontrollen av Europol – reviderat
            förslag
          </note>
          <note>
            2016/17:JuU14 Straffskalorna för vissa allvarliga våldsbrott
          </note>
          <note>
            2016/17:JuU24 Vissa åtgärder för en effektivare och mer ändamålsenlig
            mark- och miljöprocess
          </note>
          <note>
            Civilutskottets betänkanden
          </note>
          <note>
            2016/17:CU14 Bostadspolitik
          </note>
          <note>
            2016/17:CU15 Planering och byggande
          </note>
          <note>
            Utrikesutskottets betänkande
          </note>
          <note>
            2016/17:UU11 Policyramverk för svenskt utvecklingssamarbete och
            humanitärt bistånd
          </note>
          <note>
            § 10 Svar på interpellation 2016/17:388 om användningen av Unrwas
            medel
          </note>
          <note type="speaker">
            Anf. 1 Statsrådet ISABELLA LÖVIN (MP):
          </note>
          <note>
            Fru ålderspresident! Ärade ledamöter!
          </note>
          <note>
            Mikael Oscarsson har frågat mig huruvida jag delar hans slutsats
            att det är problematiskt att barn i en stat lär sig intolerans,
            hat och våld riktat mot en folkgrupp i grundskolan. Vidare har
            han frågat mig om jag är villig att tillsätta fristående och förutsättningslös
            genomlysning av vad Unrwas – FN:s hjälporgan för palestinska flyktingar
            – medel används till, hur pengarna som går till utbildning disponeras
            och hur väl de mänskliga rättigheterna efterlevs inom den palestinska
            grundskolan.
          </note>
          <note>
            På den första frågan är det korta och alldeles självklara svaret:
            Ja, naturligtvis. Sverige ställer i genomförandet av biståndet
            i alla sammanhang krav på god kontroll och respekt för mänskliga
            rättigheter, kamp mot korruption och arbete för jämställdhet.
            Sveriges regering är mycket tydlig i dialogen med företrädare
            för Palestina och Israel om vikten att ta avstånd från våld och
            att agera på ett sätt som kan bidra till en förtroendefull atmosfär
            och meningsfulla förhandlingar om en tvåstatslösning.
          </note>
          <note>
            Regeringen är medveten om att det förekommer en omfattande debatt
            om i vilken utsträckning det förekommer uppvigling på israelisk
            och palestinsk sida i skolböcker och att frågan är omtvistad.
            Regeringen anser inte att interpellantens påståenden om den utbildning
            de palestinska skolbarnen får är rättvisande, vare sig i Unrwas
            skolor eller i de andra palestinska skolor som använder samma
            läroplan.
          </note>
          <note>
            Unrwa styrs likt andra FN-organ av världssamfundets medlemmar
            i samarbete, och regeringen har förtroende för att biståndspengarna
            går till de syften som ingår i Unrwas mandat. Regeringen arbetar
            med Unrwa, precis som med andra FN-organ, för att säkerställa
            att organisationen arbetar effektivt och att svenska biståndsmedel
            därmed används optimalt.
          </note>
          <note>
            Vad gäller Unrwas läromedel är man hänvisad till läroplanen i
            det aktuella landet, det vill säga Palestina, Libanon, Syrien
            eller Jordanien. Syftet med detta är helt enkelt att skolbarnen
            ska kunna ta examina som är giltiga för yrkeslivet eller för vidare
            studier i det landet.
          </note>
          <note>
            Unrwa undervisar också specifikt i frågor om mänskliga rättigheter,
            tolerans och fredlig konflikthantering i sina skolor, där omkring
            500 000 barn går. Unrwas opartiskhet, i synnerhet vad gäller skollitteratur
            och läro ­ planer, övervakas kontinuerligt av flera givarländer,
            liksom Unrwas egen interna granskning vid påståenden om uppvigling
            eller liknande.
          </note>
          <note>
            Interpellanten nämner exempel från 2010 och 2013. Sedan dess
            har såväl Unrwas utbildningsarbete som den palestinska myndighetens
            läroplan reformerats. Unrwa har samarbetat nära relevanta ministerier
            i värdländerna om ny litteratur och säkerställer att skolbarnen
            bibringas FN:s värderingar och principer. Detta görs strukturerat,
            utifrån ett ramverk framtaget tillsammans med Unesco.
          </note>
          <note>
            Regeringens bedömning är att Unrwa har fungerande rutiner för
            att snabbt och rättssäkert hantera påstådda fall av våldsbejakande
            extremism, antisemitism eller liknande , såväl i skolböcker som
            i andra sammanhang, såsom sociala medier.
          </note>
          <note>
            Regeringen har därmed fullt förtroende för att Unrwa och dess
            personal kan utföra sitt viktiga mandat och ser ingen grund för
            att ifrågasätta Unrwas opartiskhet.
          </note>
          <note type="speaker">
            Anf. 2 MIKAEL OSCARSSON (KD):
          </note>
          <note>
            Fru ålderspresident! Tack för svaret!
          </note>
          <note>
            Jag har under flera år engagerat mig i denna fråga därför att
            jag tycker att det är viktigt att titta på vart svenska biståndspengar
            går och hur vi använder den position vi har.
          </note>
          <note>
            Sverige är en stormakt när det gäller bistånd, inte minst till
            Palestina och den palestinska myndigheten. Jag har flera gånger
            i debatter påvisat hur den palestinska myndigheten, som leds av
            Socialdemokraternas syster ­ parti Fatah, tyvärr inte lever upp
            till vad man kan förvänta sig. Man ser på deras hemsida och deras
            officiella Facebooksida att de uppmuntrar till våld mot civila
            israeler.
          </note>
          <note>
            I skolundervisningen finns det hatpropaganda, och detta är något
            som har tagits upp av exempelvis Hillary Clinton. Det slås fast
            tydligt i FN:s grunddokument att barn har rätt att få undervisning
            där sådant inte finns, men tyvärr händer ingenting.
          </note>
          <note>
            Det jag har försökt föra fram flera gånger är att det borde vara
            självklart att Sverige ställer motkrav. Detta är något som jag
            tror att vi skulle göra vilka motsvarande problem som än uppdagas.
            Vi skulle kräva att något händer.
          </note>
          <note>
            I sitt svar sa Isabella Lövin: ”Regeringen är medveten om att
            det förekommer en omfattande debatt om i vilken utsträckning det
            förekommer uppvigling på israelisk och palestinsk sida i skolböcker
            och att frågan är omtvistad.” Då måste vi först titta på lite
            grundfakta. Hur kan man ens jämföra israeliska och palestinska
            skolböcker?
          </note>
          <note>
            Grundfakta är att Israel är en levande demokrati med pressfrihet,
            yttrandefrihet och religionsfrihet. Den kristna befolkningen i
            Israel är den enda som har ökat i Mellanöstern de senaste 50 åren.
            Den muslimska befolkningen i Israel har blivit tio gånger större
            sedan staten Israel utropades 1948. Det finns fler kvinnor i det
            israeliska parlamentet än vad det gör i över hälften av parlamenten
            i Europa.
          </note>
          <note>
            I de områden som kontrolleras av den palestinska myndigheten
            finns varken demokrati, pressfrihet, yttrandefrihet eller religionsfrihet.
            Det har inte hållits några val sedan 2006. Den palestinske presidenten
            Mahmoud Abbas är inne på sitt tolfte år, trots att han egentligen
            har ett fyraårigt mandat. Journalister som kritiserar den palestinska
            myndigheten blir fängslade och torterade – det finns många exempel
            på detta.
          </note>
          <note>
            Den kristna befolkningen har näst intill utrotats, till exempel
            i Betlehem. Där utgjorde de 60 procent när den palestinska myndigheten
            tog över på 90-talet, men nu är de under 15 procent.
          </note>
          <note>
            Judar uppmanas att inte gå in i områden som kontrolleras av den
            palestinska myndigheten då deras liv då skulle vara i fara. Detta
            står i stark kontrast till att tiotusentals palestinier åker in
            i Israel varje dag utan någon som helst fara.
          </note>
          <note>
            Sedan finns det nyligen gjorda undersökningar som visar att man
            i de israeliska skolorna lägger stor tonvikt vid att stödja fred
            mellan judar och araber. Men i den palestinska myndighetens skolor
            är det precis tvärtom. I 78 palestinska läroböcker för årskurserna
            1–12 nämns inte ens ordet fred. Är inte det något där Sverige
            skulle kunna agera, vara en tydligt röst och ställa motkrav?
          </note>
          <note type="speaker">
            Anf. 3 Statsrådet ISABELLA LÖVIN (MP):
          </note>
          <note>
            Fru ålderspresident! Det är inte bara Sverige, utan det är många
            givarländer som bevakar den här frågan väldigt noga. Jag vill
            understryka att den palestinska myndighetens läroplan används
            även i östra Jerusalem, i de skolor som är administrerade av Israel
            och som står under israelisk ockupation. De har samma läroplan.
          </note>
          <note>
            Det finns också en arbetsgrupp bestående av Belgien, Kanada,
            Finland, Tyskland, Irland, Italien, Portugal, Norge, USA och EU
            som specifikt har granskat den palestinska myndighetens utbildningssystem.
            Unicef, Unrwa och Världsbanken ingår också i den gruppen.
          </note>
          <note>
            Det finns en gemensam utbildningskommitté på basis av Osloavtalet
            som består av Israel och den p alestinska myndigheten. De möts
            regelbundet och kan hantera eventuella klagomål på skollitteraturen.
          </note>
          <note>
            Förutom i Palestina finns det 100 skolor även i Jordanien, Syrien
            och Libanon. De utbildar ungefär 500 000 barn. Resultaten av utvärderingarna
            är att detta är en utbildning som är bland de bästa i regionen.
            Världsbanken skrev i en rapport från 2014 att U nrwas skolor är
            mycket bättre – consistently ou tperform public school by a margin
            equivalent to more than one additional year of learning.
          </note>
          <note>
            Den här utbildningen sker förstås under extremt svåra omständigheter.
            Blockaden av Gaza går nu in på sitt tionde år. Två krig under
            den här tiden har gjort att befolkningens levnadsförhållanden
            är mycket svåra.
          </note>
          <note>
            Sverige stöttar Palestina och det palestinska folket i den här
            mycket svåra situationen. Också jag som biståndsminister kan bli
            smått förtvivlad över att sedan 2016 har 1 094 palestinska humanitära
            strukturer i område C förstörts eller konfiskerats. Det innebar
            att 1 628 personer, inklusive 772 barn, förflyttades mot sin vilja.
            Av dessa var 182 strukturer finansierade av biståndsmedel från
            EU.
          </note>
          <note>
            Från september 2016 till februari 2017 har 440 palestinska strukturer
            i område C förstörts eller konfiskerats. Av dessa var 117 finansierade
            av EU. Detta är pengar som pulveriseras. Ett försök att skapa
            en fredlig tvåstatslösning undergrävs systematiskt genom den illegala
            ockupationen.
          </note>
          <note>
            Givetvis tar jag och regeringen fullständigt avstånd från all
            uppvigling, alla uppmaningar till våld och krig eller att lösa
            den här konflikten med våldsamma medel.
          </note>
          <note>
            Det är vårt budskap till båda parter. Men man verkar mycket långt
            ifrån att båda parter ska vara villiga att förhandla om den fred
            som Mikael Oscarsson säger omnämns i de israeliska läroböckerna.
            Jag hoppas verkligen att den nya generationen förstår att vi är
            mer lika än olika varandra. Jag hoppas också att den fortsatta
            blodiga konflikten där människor både dödas och tvångsförflyttas
            ska få ett fredligt slut och en tvåstatslösning.
          </note>
          <note type="speaker">
            Anf. 4 MIKAEL OSCARSSON (KD):
          </note>
          <note>
            Fru ålderspresident! I Nordirland, till exempel, var skälet till
            a tt man kom någon vart att man tog bort all hatpropaganda.
          </note>
          <note>
            Tyvärr har det blivit värre. Man har tittat på 78 palestinska
            skolböcker – som jag nämnde tidigare – för årskurserna 1–12, och
            där fanns inte ordet fred med över huvud taget. Staten Israel,
            med ett enda undantag, finns inte ens på kartan.
          </note>
          <note>
            I stället har man en rad texter som uppmuntrar och glorifierar
            våld och jihad. Detta är roten till den antisemitism som finns
            där. I den officiella palestinska myndighetens barnprogram sägs
            det tydligt att judar är svin, grisar eller råttor, och det återkommer
            hela tiden.
          </note>
          <note>
            Det finns en ny rapport på 140 sidor som UN Watch lade fram inför
            ett utskott i representanthuset i Washington. I rapporten angavs
            40 alarmeran ­ de nya exempel där Unrwas lärare i Gaza, Libanon,
            Jordanien och Syrien på Facebook hyllar jihadistterrorism och
            antisemitism och förnekar Förintelsen. Det finns också en rad
            exempel där lärare hyllar Hitler.
          </note>
          <note>
            Därför är det märkligt att biståndsministern inte kan tänka sig
            att speciellt titta på vad våra skattepengar går till. Hur förvaltas
            dessa pengar?
          </note>
          <note>
            Om regeringen är så mån om att den här utvecklingen inte fortsätter
            borde det vara ett alldeles lysande tillfälle, i kommande förhandlingar
            när pengarna ska fördelas, att titta på bland annat de 30 skolor
            som är uppkallade efter terrorister. När man intervjuar de palestinska
            eleverna säger de: Det här är ju våra förebilder. Det är namnet
            på vår skola.
          </note>
          <note>
            Ska vi komma någon vart i den så viktiga fredsprocessen måste
            man se att det inte fungerar. I den palestinska skolan nämns inte
            Israel och fred över huvud taget i läroböckerna.
          </note>
          <note>
            Då blir min fråga: Varför kan regeringen inte tänka sig att göra
            en reell utvärdering av hur den palestinska myndighetens skolor
            , inklusive Unrwas lärare , fungerar?
          </note>
          <note type="speaker">
            Anf. 5 Statsrådet ISABELLA LÖVIN (MP):
          </note>
          <note>
            Fru ålderspresident! Jag kan hålla med Mikael Oscarsson vilken
            dag som helst på året om att hatpropaganda är fullständigt förkastligt.
            Det är inte vägen framåt.
          </note>
          <note>
            Men jag undrar om Mikael Oscarsson kan hålla med om att illegala
            bosättningar eller systematisk förstörelse och konfiskation av
            biståndsfinansierade humanitära strukturer på ockuperad mark är
            någonting som vi ska fördöma. Det är precis det som pågår just
            nu.
          </note>
          <note>
            Den översyn av utbildningsväsendet som Mikael Oscarsson efterlyser
            har ju precis gjorts av alla givarländer – en arbetsgrupp från
            FN, Världsbanken och andra – och den arbetsgrupp där USA och EU
            ingår, som jag nyss nämnde.
          </note>
          <note>
            Det finns också, som sagt, en utbildningskommitté på basis av
            Osloavtalet där Israel och Palestina ingår och där man regelbundet
            möts och kan ta upp dessa frågor, och det är jag helt övertygad
            om att man gör.
          </note>
          <note>
            Den läroplan som Mikael Oscarsson vill att Sverige ska ifrågasätta
            används i Israeladministrerade skolor i östra Jerusalem. Jag vet
            inte på vilket sätt Israel accepterar någonting som Sverige tydligen
            skulle kunna åtgärda genom en genomlysning från svensk sida.
          </note>
          <note>
            Vad bistår då Sveriges bistånd med i Palestina? Jo, det är framtidstro
            och hopp för de miljoner människor som lever under ockupation,
            inte minst de barn och ungdomar som behöver utbildning och arbetstillfällen
            och som behöver dricksvatten, vilket är en akut bristresurs på
            grund av den israeliska ockupationen, inte minst sedan man stängt
            gränserna till Gazaremsan. Jag vet inte om Mikael Oscarsson såg
            i går på Aktuellt , där man visade unga flickor som spelade softboll
            – helt vanliga ungdomar som vill ha en framtid. Det är dem vi
            stöder genom att vi ger möjlighet till arbetstillfällen genom
            vår biståndsstrategi.
          </note>
          <note>
            Vi satsar på privatsektorn, särskilt för att flickor och unga
            kvinnor ska kunna komma in på arbetsmarknaden och försörja sig
            själva utan att vara beroende av biståndet. Vi stöder vattenstrukturer,
            så att man ska kunna ha tillgång till vatten, en enorm bristvara
            i detta område. Vi stöder organisa ­ tioner som jobbar för demokrati
            och mänskliga rättigheter. Men vi ger inte budgetstöd till den
            palestinska myndigheten. Vi ger ett stöd som kanali ­ se ­ ras
            via organisationer som har koll på att de här pengarna kommer
            fram och går till rätt saker. Tyvärr är det så att Israel demolerar
            och förstör en del av det som Sverige är med och finansierar med
            biståndsmedel.
          </note>
          <note>
            Vi är ändå övertygade om att vi ska göra det här, för vi vill
            ge framtidshopp åt de här ungdomarna, så att de inte ser det som
            att omvärlden har övergivit dem – då är jag övertygad om att hatretoriken
            kommer att växa. Vi vill givetvis se en öppning. Dessa ungdomar,
            de här flickorna som spelar softboll, ska få en möjlighet till
            en framtid, så att de kan arbeta, resa, ha ett medborgarskap,
            äga saker och planera för sin framtid. Det kommer de inte att
            kunna göra genom att vi trycker på för att vissa saker ska elimineras
            från sociala medier som Sverige inte har kontroll över, utan det
            vi ska göra är att erbjuda medel för att de ska kunna skapa sig
            en framtid.
          </note>
          <note type="speaker">
            Anf. 6 MIKAEL OSCARSSON (KD):
          </note>
          <note>
            Fru ålderspresident! Sverige är en av världens viktigaste biståndsgivare,
            och det är någonting vi kan vara stolta över. Men i vår iver att
            hjälpa får vi inte bli naiva. I dag finns det 30 skolor som den
            palestinska myndigheten har valt att döpa efter terrorister. Ordet
            ”fred” nämns inte i 78 undersökta skolböcker för årskurserna 1–12.
            Staten Israel nämns inte och är raderad från kartan, där namnen
            på dess städer har ersatts med palestinska namn. Palestinska skolor
            uppmanar barn till att vara martyrer. Man avfärdar förhandlingar
            och demoniserar staten Israel. Man förnekar dess själva existens.
            UN Watch har nyligen kommit med en rapport som bär namnet Poisoning
            Palestinian Children , alltså ”förgifta palestinska barn”.
          </note>
          <note>
            Det är därför jag hela tiden kommer tillbaka till den här frågan.
            I Sverige bedriver regeringen ett arbete mot antisemitism, och
            det är bra, fru ålderspresident. Men ska vi komma någonvart måste
            vi se den antisemitism som kommer i barnprogrammen och finns i
            skolböckerna och som Hillary Clinton och många andra har tagit
            fram rapporter om. Vi måste våga se den med öppna ögon. Man kommer
            aldrig att komma någonvart med freden om vi fortsätter att utbilda
            barn till att hata israeler, om vi fortsätter att inte göra någonting
            åt den här propagandan och om vi inte lyssnar på de här 40 exemplen
            på Unrwas lärare som hyllar Hitler och förnekar Förintelsen. Om
            man inte förstår att detta kommer att ha negativ betydelse för
            chansen att komma någonvart med fredsprocessen är man blind. Det
            är tragiskt att regeringen är blind i en så här viktig fråga.
            Sverige skulle kunna göra skillnad – om vi vill det och ställer
            motkrav när vi ger pengar.
          </note>
          <note type="speaker">
            Anf. 7 Statsrådet ISABELLA LÖVIN (MP):
          </note>
          <note>
            Fru ålderspresident! Jag fördömer antisemitism och hatpropaganda.
            Men jag hör inte Mikael Oscarsson ta avstånd från illegal ockupation,
            konfiskering eller förstörelse av biståndsfinansierade humanitära
            strukturer. Det tycker jag är väldigt sorgligt.
          </note>
          <note>
            Jag får inte ställa någon fråga i mitt slutanförande, men jag
            har inte hört Mikael Oscarsson säga att han misstror den gemensamma
            kommitté som finns mellan Israel och Palestina när det gäller
            utbildningsfrågor. Sverige finansierar inte specifikt utbildningsväsendet
            i Palestina, men genom vårt bistånd skapar vi möjligheter för
            ungdomar att skapa sig en framtid. Det gäller särskilt flickor
            och kvinnor och särskilt arbetstillfällen och möjligheter att
            försörja sig, så att man inte ska dras in i det som kan vara en
            frestelse för många ungdomar, nämligen en väpnad kamp, vilket
            vi absolut inte ser som framtiden. Vi vill se en förhandlad tvåstatslösning,
            och då måste naturligtvis de illegala handlingarna upphöra. Hatpropaganda
            leder ingenstans.
          </note>
          <note>
            Jag vill avslutningsvis understryka att ut rikesministern vid
            sitt besök i Palestina i december tog upp frågan med utrikesminister
            Malki och att vi fördömer våldshandlingar, inklusive terrorism.
            I och med att vi är i FN:s säkerhetsråd är vi också med och fördömer
            terrorattacker som den som skedde den 8 januari i Jerusalem.
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellation 2016/17:411 om sysselsättningsfasen
          </note>
          <note type="speaker">
            Anf. 8 Arbetsmarknads- och etableringsminister YLVA JOHANSSON
            (S):
          </note>
          <note>
            Fru ålderspresident! Lotta Finstorp har frågat mig vilka åtgärder
            jag och regeringen har vidtagit för dem som står längst från arbetsmarknaden
            samt vad dessa åtgärder resulterat i för de engagerade företagen
            och de inskrivna personerna i sysselsättningsfasen.
          </note>
          <note>
            Jag har både den 21 februari och den 21 mars i år svarat på liknande
            frågor angående vilka åtgärder regeringen vidtagit för deltagare
            i den tidigare sysselsättningsfasen.
          </note>
          <note>
            En aktiv arbetsmarknadspolitik innebär att arbetssökande ska
            ges tillgång till insatser som stärker deras möjlighet till jobb.
            Alla som kan arbeta ska arbeta, och det är regeringens främsta
            prioritering att fler människor ska komma i arbete.
          </note>
          <note>
            Regeringen har sedan tillträdet lagt om arbetsmarknadspolitiken,
            med fokus på resultat i stället för detaljstyrning. För att bidra
            till en mer effektiv arbetsmarknadspolitik har regeringen förenklat
            och förtydligat det arbetsmarknadspolitiska regelverket och förbättrat
            möjligheterna till lokal samverkan.
          </note>
          <note>
            Jobb- och utvecklingsgarantin är numera individanpassad, mindre
            detaljreglerad och utan faser. Långtidsarbetslösa har i dag möjlighet
            att utifrån det individuella behovet ta del av Arbetsförmedlingens
            hela verktygslåda av aktiva insatser. Möjligheten till studier
            har förstärkts, och införande och förstärkning av extratjänster
            har genomförts. Dessutom har moderna beredskapsjobb i de statliga
            myndigheterna införts och en utvidgning av traineejobb och yrkesintroduktionsanställningar
            för långtidsarbetslösa och nyanlända genomförts.
          </note>
          <note>
            Regeringen har vidgat möjligheterna för arbetsträning och förstärkt
            arbetsträning för samtliga deltagare i jobb- och utvecklingsgarantin
            som bedöms bli hjälpta av den insatsen. Många arbetsintegrerande
            sociala företag har bedrivit en verksamhet inom tidigare fas 3
            som påminner om arbetsträning. De utvidgade möjligheterna till
            arbetsträning är på så sätt en viktig insats för att kunna tillvarata
            det arbete som bedrivs av fler befintliga arbetsintegrerande sociala
            företag men också ett sätt för Arbetsförmedlingen att fortsätta
            sitt samarbete med andra goda anordnare av insatser för arbetslösa.
          </note>
          <note>
            Jag ser det värdefulla arbete som bland annat de arbetsintegrerande
            sociala företagen gör för individer som varit arbetslösa under
            en längre tid. Regeringens ambition är att dessa företag ska växa
            och bli fler och således kunna fortsätta sitt arbete med att stödja,
            stärka och skapa meningsfull sysselsättning för personer med svag
            ställning på arbetsmarknaden. Individer har olika behov och olika
            förutsättningar, och vi behöver därför kunna erbjuda en bred palett
            av insatser.
          </note>
          <note>
            Beroende på arbetsmarknadsläge och individuella förutsättningar
            ska Arbetsförmedlingen bedöma vilka insatser som är mest lämpade
            och effektiva för att individen ska kunna lämna arbetslöshet för
            arbete eller studier.
          </note>
          <note>
            Sedan regeringsskiftet har antalet sysselsatta ökat kraftigt,
            arbetslösheten minskat och antalet inskrivna i jobb- och utvecklingsgarantin
            blivit färre. Inte minst är utvecklingen positiv vad det gäller
            jobbgarantin för ungdomar. Även andelen som fått arbete efter
            etablering har ökat, trots den stora ökningen av antalet inskrivna
            deltagare i etableringsuppdraget. Men jag är fortfarande inte
            nöjd. Jag tror att Arbetsförmedlingen kan bli än bättre och att
            fler arbetssökande kan ta del av meningsfulla aktiviteter som
            stärker deras möjligheter till arbete eller utbildning.
          </note>
          <note>
            Regeringen fortsätter att noga följa Arbetsförmedlingens arbete
            med förändringen i jobb- och utvecklingsgarantin och avvecklingen
            av fas 3.
          </note>
          <note type="speaker">
            Anf. 9 LOTTA FINSTORP (M):
          </note>
          <note>
            Fru ålderspresident! Tack, ministern, för svaret! Jag vill börja
            med några kommentarer till det svar jag fått.
          </note>
          <note>
            Ministern konstaterar att hon har besvarat liknande interpellationer
            både den 21 februari och den 21 mars i år. Det är egentligen inte
            så anmärkningsvärt att de nu kommer tätt. När vi är ute på studiebesök
            är det precis de frågorna som tas upp. Man kan också se i medierna
            att de ersättningsinsatser som utlovades i valrörelsen inte har
            kommit på plats fullt ut. Det är många som fortfarande finns hemma
            utan att ha sysselsättning. Jag blir glad och det är klädsamt
            när ministern säger att hon fortfarande inte är nöjd. Därför ser
            jag fram emot den här debatten där ministern kan vidareutveckla
            svaret som finns här.
          </note>
          <note>
            I valrörelsen lyftes traineeplatser och extratjänster fram av
            er socialdemokrater som storslagna ersättare för fas 3. LO uttryckte
            att de skulle fira när fas 3 gick i graven. Vallöftet var uppemot
            25 000 extratjänster inom vård och omsorg och ca 6 000 i skolan.
            Det har fått skalas ned. I februari 2017 var ungefär 1 procent
            av de utlovade traineeplatserna tillsatta. Nästa år räknar regeringen
            med 2 600 extratjänster. Det vore intressant att få ministerns
            kommentarer direkt om hur det ser ut framöver och också till 2018.
          </note>
          <note>
            Vad är problemet? Varför blir det inte fler som kommer till?
            Sverige går som tåget. Det är högkonjunktur, och det är väldigt
            många som har arbete. Men de som fanns inom sysselsättningsfasen
            tidigare hade stått väldigt långt ifrån arbetsmarknaden under
            en lång tid. De har svårt att i dag komma in på den reguljära
            arbetsmarknaden. Det finns ett behov av den här sortens extratjänster
            och traineeplatser. Kärt barn har många namn. Det har hetat olika
            genom åren: plusjobb, beredskapsjobb och så vidare. Behov et kommer
            alltid att finnas, och det finns framför allt i dag.
          </note>
          <note>
            Sedan fas 3 inte längre används anvisas allt färre långtidsarbetslösa
            till idéburna verksamheter. Det är också en fråga som ofta har
            kommit upp i kammaren. Det är svårt att generalisera. Men många
            av de idéburna verksamheterna och sociala företag gjorde ett väldigt
            bra arbete med dem som under många år hade stått utanför arbetsmarknaden.
            Att avveckla fas 3 genom det vallöfte ni hade har försatt många
            av dessa människor i ovisshet. De sitter i dag i stället hemma
            och kommer inte ut och har en sysselsättning som de uppskattar.
            Det skulle jag vilja att ministern vidareutvecklar.
          </note>
          <note>
            Jag tänker också på att ungefär en fjärdedel av dem som lämnat
            sysselsättningsfasen har fått jobb. Det är oerhört positivt. Men
            de flesta har också någon form av stödanställning. En stor andel
            av dem som fanns i fas 3 är utrikes födda, över 55 år eller har
            funktionshinder som medför begränsad arbetsförmåga. Eftersom det
            går väldigt bra för Sverige finns det många i arbete. Väldigt
            få inrikes födda svenskar är arbetslösa. Den här gruppen hamnar
            kanske ännu mer utanför när det är högkonjunktur.
          </note>
          <note>
            Jag har en tanke om Finsamförbunden. Jag tycker att de gör ett
            väldigt bra arbete och har ett intressant koncept där man lägger
            ihop pengarna. Det gäller just för de personer som har många kontakter
            inom både Försäkringskassan och Arbetsförmedlingen. Den strukturen
            är väldigt adekvat för dem som står långt ifrån arbetsmarknaden.
            Har Finsamförbunden involverats ytterligare för dem som tidigare
            fanns i fas 3 och som har begränsad arbetsförmåga?
          </note>
          <note type="speaker">
            Anf. 10 Arbetsmarknads- och etableringsminister YLVA JOHANSSON
            (S):
          </note>
          <note>
            Fru ålderspresident! Låt mig först säga att det är helt oacceptabelt
            att arbetslösa människor under en längre tid hänvisas till sysslolöshet
            och inte har en registrerad aktivitet. Jag ser väldigt allvarligt
            på att den gruppen tycks växa inom Arbetsförmedlingen. Det är
            också en av de viktigaste frågorna i min dialog med Arbetsförmedlingen.
            En sådan utveckling kan vi inte ha. Det är helt oacceptabelt.
          </note>
          <note>
            Lotta Finstorp frågar mig om hur extratjänsterna växer till.
            Jag kan glädjande berätta att de nu växer till i väldigt god takt.
            Det var trögt i starten. Jag var med även på den tiden vi hade
            plusjobb. Det tog också tid. Det ligger lite grann i sakens natur
            att riktiga jobb där människor ska utföra riktiga arbetsuppgifter
            till avtalsenlig lön tar lite längre tid att komma överens om
            än om man bara ska placeras och utföra arbetsuppgifter utan lön
            och utan anställning.
          </note>
          <note>
            Nu verkar det som att de växer till i ganska god takt. Det är
            min bedömning att de prognoser vi har presenterat tidigare kommer
            att hålla när det gäller extratjänsterna. Det är en viktig möjlighet
            för många som står långt ifrån arbetsmarknaden. Jag vill särskilt
            peka på könsaspekten. När det gäller de hittillsvarande lönestöden,
            och framför allt nystartsjobben, är det en övervägande majoritet
            män som tar del av dem. För extratjänsterna ser vi emellertid
            hittills att det är en majoritet kvinnor som tar del av dem. Det
            är viktigt att de olika arbetsmarknadspolitiska insatserna kommer
            både kvinnor och män till del på ett jämställt och likvärdigt
            sätt.
          </note>
          <note>
            När det gäller traineejobben, som Lotta Finstorp också tar upp,
            är det bara att erkänna att de utformades i en situation som vi
            hade innan reger ­ ingen tillträdde , med en skyhög ungdomsarbetslöshet.
            Även ungdomar med gymnasiekompetens var arbetslösa. Då utformade
            vi en arbetsmarknadspolitisk åtgärd som riktade sig till ungdomar
            med gymnasiekompetens. Hela den målgruppen har förvunnit. De har
            fått jobb, vilket är alldeles utmärkt. Det är en av förklaringarna
            till att det är väldigt få traineejobb.
          </note>
          <note>
            När det gäller personer som står långt ifrån arbetsmarknaden
            ser jag, som jag sa i mitt svar, att arbetsintegrerande sociala
            företag är väldigt viktiga aktörer. Min uppfattning är att de
            ska användas mer än vad man gör i dag. Det är också en av de frågor
            som jag har en nära dialog med Arbetsförmedlingen om.
          </note>
          <note>
            När det gäller att komma ut på arbetsmarknaden tror jag att utbildning
            är en viktig del. Vi har öppnat en möjlighet för alla personer
            i gamla fas 3 att studera med bibehållen ersättning. Men vi kan
            konstatera att det är ganska få som utnyttjar den möjligheten.
            I dialog med Arbetsförmedlingen ges förklaringen att arbetsförmedlarna
            inte har haft någon vana eller kunskap i att motivera till utbildning
            eftersom de under åtta års tid inte skulle göra det.
          </note>
          <note>
            Nu har Arbetsförmedlingen antagit en strategi för hur de ska
            motivera fler till utbildning. Det välkomnar jag. Detta är ett
            av de områden där vi verkligen skulle kunna prestera bättre än
            vad vi gör i dag inom arbetsmarknadspolitiken, det vill säga att
            motivera och få över fler personer till reguljär utbildning. När
            vi ser till de arbetslösas sammansättning är gruppen med kort
            utbildning väldigt stor. Där är utbildning inte den enda lösningen
            men självklart en viktig pusselbit.
          </note>
          <note type="speaker">
            Anf. 11 LOTTA FINSTORP (M):
          </note>
          <note>
            Fru ålderspresident! Tack, ministern, för inlägget!
          </note>
          <note>
            När det är högkonjunktur är det naturligtvis lättare att få jobb,
            få in ungdomar på arbetsmarknaden och så vidare. Men vi vet att
            om några år – det är svårt att säga när det blir – kommer det
            en lågkonjunktur. Då måste människor ha fått redskapen för att
            kunna finnas på den reguljära arbetsmarknaden så långt det är
            möjligt.
          </note>
          <note>
            Jag tänker på det ministern säger om att det är svårt att få
            kanske framför allt ungdomar som gått ut gymnasiet att gå vidare
            i utbildning samtidigt som de arbetar i till exempel traineetjänsterna.
            Finns det en risk att de inte vill utbilda sig i dag när det är
            högkonjunktur? Kommunerna tar in alla som vill arbeta inom till
            exempel hemtjänst. De får arbete trots att de inte har adekvat
            utbildning. Kan det vara ett hinder för att de vill anstränga
            sig ytterligare, utbilda sig och ta en examen i det som de ska
            arbeta med? Det är bara en tanke som jag har när jag står och
            lyssnar.
          </note>
          <note>
            Hade man inte kunnat ha kvar de ideella organisationerna för
            de per ­ soner som står allra längst ifrån? Även om en kommun
            har behov av ex ­ tratjänster och tar in fler kommer den procent
            som står väldigt långt ifrån att ha det oerhört tufft även i ett
            offentligt arbete. De kanske behöver ha en sysselsättning som
            är mindre stressande där de får ett stort stöd av dem som de arbetar
            tillsammans med. Jag vill höra lite mer om det. Vad jag förstod
            av vad ministern sa ska Arbetsförmedlingen även ha kvar dessa
            anordnare som tidigare fanns.
          </note>
          <note>
            Jag läste en artikel om fas 3-anordnare, som det tidigare hette.
            Det gäller till exempel Hela Människan i Tumba, som var en väldigt
            stor anordnare. De hade 50–60 personer, och i dag är det 1 person
            kvar. Möjligtvis är det just i dag inte någon kvar. Människor
            ringer och frågar om de inte kan få komma tillbaka och så vidare.
            I stället sitter de nu bara hemma ensamma om dagarna. Jag förstår
            inte varför man inte skulle kunna fortsätta att ha detta som en
            grund för dem som står längst ifrån arbetsmarknaden.
          </note>
          <note>
            I regeringens vårproposition kan jag inte se att det finns någon
            konkret politik för att minska jobbklyftan mellan inrikes och
            utrikes födda. Det är den som blir större och större. Den som
            är inrikes född har lätt att få arbete i dag eftersom det råder
            högkonjunktur, men den som är utrikes född har svårt att komma
            in på arbetsmarknaden. Det är uppenbart att den traditio ­ nella
            arbetsmarknadspolitiken inte har lyckats minska klyftan. I vårpropo
            ­ sitionen är det bara 10 procent av regeringens satsningar som
            exempelvis går till integration i skolan. Det är där vi måste
            börja få in alla människor när det handlar om arbetsmarknaden,
            och gärna med mycket mer prao än vad vi har i dag. Det är en fundering
            jag har: Varför är det en sådan liten andel av vårpropositionen
            som innehåller jobbsatsningar för integration?
          </note>
          <note>
            Nya jobb växer fram i mindre företag, och skatter är styrmedel
            för att förändra beteende. Då är det konstigt att när arbetsmarknadsministern
            kämpar för att fler människor ska få arbete lägger näringsministern
            och finansministern pålagor på de företag där vi vet att man kan
            få arbete. Fyra av fem nya jobb kommer i de mindre företagen.
            När man har en regering som har ett jobbmål om att ha EU:s lägsta
            arbetslöshet 2020 tycker jag att det blir konstigt att man inte
            försöker hitta hängrännan mellan arbetsmarknadspolitiken och företagarpolitiken.
            Det skulle jag gärna vilja ha en kommentar från ministern till.
          </note>
          <note type="speaker">
            Anf. 12 Arbetsmarknads- och etableringsminister YLVA JOHANSSON
            (S):
          </note>
          <note>
            Fru ålderspresident! När det gäller frågan om varför ungdomar
            tar jobb i stället för att utbilda sig är det naturligtvis svårt
            att veta det. Ofta minskar andelen sökande när arbetsmarknaden
            är god. Men samtidigt tror jag att alla som har ögonen någorlunda
            öppna ser vilket enormt kompetensbehov som finns och vilken god
            arbetsmarknad som finns också varaktigt om man skaffar sig yrkesutbildning
            inom de många yrken – nästan alla – där det råder brist. Jag är
            alltså inte jätteorolig på den punkten – utan att ha så väldigt
            mycket belägg för hur utvecklingen ser ut där.
          </note>
          <note>
            Jag delar uppfattningen att det finns personer som står så pass
            långt ifrån arbetsmarknaden att det kanske inte ens är aktuellt
            med en anställning utan i stället handlar om en arbetsträning
            med stöd. Därför är min uppmaning till Arbetsförmedlingen, vars
            ledning jag hade möte med senast i går, att säkerställa att man
            kan använda de arbetsintegrerande sociala företagen på ett mer
            långsiktigt sätt när det gäller arbetsträning med stöd. Vi vet
            att många av dem är väldigt bra på att göra just det.
          </note>
          <note>
            Lotta Finstorp frågade tidigare om Finsam och samordningsförbunden.
            Jag har positiv erfarenhet av Finsam och samordningsförbunden.
            Jag tror att det finns mer att hämta av att göra denna samordning
            så att man kan göra mer skräddarsydda lösningar för personer som
            har en komplex problematik och där det inte är ovanligt att det
            finns en sjukdomsbild eller en långtidssjukskrivning i bakgrunden.
            Det handlar om personer som därför är i en situation där de behöver
            särskild hjälp in på arbetsmarknaden. Detta ser jag positivt på.
          </note>
          <note>
            När det gäller den fortsatta inriktningen framåt och vårpropositionen
            anger den, som Lotta Finstorp väl vet, ramarna för den kommande
            budgetpropositionen. Men jag kan lova att vi kommer att hålla
            fast vid den politik som har lett till att utrikes födda är den
            grupp som ökar sin sysselsättning mest på arbetsmarknaden. Det
            gäller framför allt utrikes födda kvinnor. Detta är en politik
            som vi vill se fortsätta. Vi behöver göra ännu mer, men det har
            redan tydligt vänt i rätt riktning.
          </note>
          <note>
            Det kom nya AKU-siffror i dag som är positiva. Sysselsättningen
            överraskar uppåt, och arbetslösheten överraskar nedåt. Det går
            alltså i hög grad i rätt riktning på svensk arbetsmarknad.
          </note>
          <note>
            Vi har en politik som har lett till att andelen nyanlända som
            efter den tvååriga etableringsperioden kommer i arbete eller utbildning
            har ökat trots att vi har många fler personer i det så kallade
            etableringsuppdraget. Det kommer att peaka i år med det allra
            största antalet. När jag tillträdde var det 27 procent som gick
            vidare till arbete eller studier, och nu är det 33 procent. Det
            är min avsikt att fortsätta att arbeta för att denna andel kommer
            att öka.
          </note>
          <note>
            Utvecklingen går i rätt riktning. Vi kommer att fortsätta att
            föra en politik som förstärker detta, för det finns naturligtvis
            fortfarande utmaningar.
          </note>
          <note>
            När det gäller små företag har regeringen just aviserat förslag
            om att den som anställer sin första anställda får en kraftig skatterabatt
            på denna anställning, ett så kallat växa-stöd. Det innebär att
            det blir ungefär 63 000 kronor billigare än annars att anställa
            sin första anställda. Vi vet att många små företag drar sig för
            det första steget att anställa sin första person.
          </note>
          <note type="speaker">
            Anf. 13 LOTTA FINSTORP (M):
          </note>
          <note>
            Fru ålderspresident! Det är bra. Växa-stöd är säkert väldigt
            bra. Men då kan man inte å andra sidan signalera 3:12-regler som
            kommer att bli mycket tuffare för företag, för då kommer de inte
            att våga anställa i alla fall. Alltihop hänger liksom ihop.
          </note>
          <note>
            Det är glädjande att fler utrikes födda har fått arbete. Jag
            kommer från en kommun, Flens kommun, där vi har 16,1 procents
            arbetslöshet. 40 procent är utrikes födda. Det ser väldigt olika
            ut i landet, och vi bor alltså bara en timme från Stockholm. Det
            behövs verkligen åtgärder.
          </note>
          <note>
            Jag har en fråga om moderna beredskapsjobb i staten. Jag träffade
            nyligen en personalchef för en myndighet, som verkligen hade försökt.
            Hon hade skrivit en kravspecifikation till sin lokala arbetsförmedling
            eftersom hon såg att det fanns uppgifter som inte utfördes. Hon
            fick då tillbaka tolv svar med förslag på personer som aldrig
            skulle kunna utföra dessa uppgifter. Hon var lite bekymrad. Hon
            kommer från en kommun där hon har jobbat som personalchef, och
            hon sa: Vi i kommunen är vana vid att ta emot personer som ska
            få in en fot på arbetsmarknaden och så vidare. Men i myndigheten
            är det svårt att få en acceptans för detta.
          </note>
          <note>
            Jag skulle vilja höra lite grann om hur det här ser ut. Hur många
            har kommit in, och hur ser det ut framöver?
          </note>
          <note>
            Små och medelstora företag skapar fyra av fem arbetstillfällen
            i Sve ­ rige. Det är viktigt att ha med sig i alla reformer som
            ska göras. Nu ska extratjänsterna komma in även i friskolor och
            i privatägda vårdinrätt ­ ningar. Det betyder att samma regering
            som genom vinsttak vill få bort privata välfärdsföretag nu behöver
            dem för att komma närmare numerären av extratjänster som utlovades
            inför valet 2014.
          </note>
          <note type="speaker">
            Anf. 14 Arbetsmarknads- och etableringsminister YLVA JOHANSSON
            (S):
          </note>
          <note>
            Fru ålderspresident! Jag har tyvärr inte de senaste siffrorna
            när det gäller de moderna beredskapsjobben med mig, men utvecklingen
            går framåt. Jag känner mig också trygg med att vi kommer att klara
            de målsättningar som är gjorda.
          </note>
          <note>
            Staten är inte van att anställa på det här sättet. Det är bland
            annat därför vi har gjort denna särskilda satsning. Om man förväntar
            sig att det privata näringslivet, som är de som är bäst på att
            anställa personer som står långt ifrån arbetsmarknaden, och kommuner
            och landsting, som är näst bäst, ska göra detta måste också staten,
            som brukar vara sämst på det, gå före och visa med ett exempel
            att man är beredd att ta sin del av ansvaret. Därför gör vi det.
          </note>
          <note>
            Jag delar uppfattningen att små och medelstora företag står för
            en viktig del av jobbtillväxten. Där finns ett gott samarbete
            – det är det som kallas för jobbsökande – med Arbetsförmedlingen
            som har varit så framgångsrikt att det nu har permanentats och
            blivit ett viktigt sätt att jobba. Det hjälper verkligen arbetsgivarna
            att finna rätt kompetens och att många gånger hitta jobb till
            personer som man inte säkert visste från början att man skulle
            hitta jobb till.
          </note>
          <note>
            Fru ålderspresident! Avslutningsvis vill jag bara säga att Lotta
            Finstorp har fel på en punkt: Regeringen vill inte avskaffa privata
            aktörer inom välfärden, men vi vill säkerställa att skattepengar
            går till det de är avsedda för och inte försvinner till skatteparadis
            eller i privata fickor.
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellation 2016/17:413 om regelkrångel på arbetsmarknaden
          </note>
          <note type="speaker">
            Anf. 15 Arbetsmarknads- och etableringsminister YLVA JOHANSSON
            (S):
          </note>
          <note>
            Fru ålderspresident! Lotta Finstorp har frågat mig vilka åtgärder
            jag och regeringen avser att vidta för att minska regelkrånglet
            på arbetsmarknaden så att fler kan få praktik och jobb.
          </note>
          <note>
            Målet med regeringens jobbpolitik är att alla som kan arbeta
            ska arbeta. En arbetsmarknadspolitik som bidrar till förbättrad
            matchning mellan arbetssökande och arbetsgivare och som rustar
            människor för att möta kraven på arbetsmarknaden är ett viktigt
            medel.
          </note>
          <note>
            Det är viktigt att eftersträva ett arbetsmarknadspolitiskt regelverk
            som är effektivt, tydligt och enkelt att förstå. Åtgärder för
            att förenkla bör vidtas så långt det är möjligt utan att göra
            avkall på rättssäkerhet och träffsäkerhet, samt i den mån det
            är förenligt med andra regelverk.
          </note>
          <note>
            Regeringen har sedan tillträdet lagt om arbetsmarknadspolitiken
            med fokus på resultat i stället för detaljstyrning. För att förbättra
            möjligheterna till individanpassning och lokal samverkan har regelverken
            inom bland annat jobb- och utvecklingsgarantin och nystartsjobb
            setts över och förändrats, och styrningen av Arbetsförmedlingen
            har lagts om. Regeringen har vidare lanserat 90-dagarsgarantin
            för unga. Allt detta har regeringen gjort för att de arbetsmarknadspolitiska
            insatserna ska träffa rätt personer och leda till att fler kommer
            i arbete.
          </note>
          <note>
            Regeringen gör nu också en översyn av reglerna för anställningsstöden
            för att stöden ska bli mer överskådliga och de olika stödformerna
            harmoniseras där det bedöms möjligt. Regeringen har i en proposition
            till riksdagen även föreslagit nya regler för Arbetsförmedlingens
            etableringsuppdrag. Syftet är att minska onödig administration
            och skapa förutsättningar för ökad flexibilitet och effektivitet
            i arbetet med nyanländas etablering.
          </note>
          <note>
            Regeringen kommer att fortsätta se över det arbetsmarknadspolitiska
            regelverket och arbeta för förenkling där det är att betrakta
            som ändamålsenligt.
          </note>
          <note type="speaker">
            Anf. 16 LOTTA FINSTORP (M):
          </note>
          <note>
            Fru ålderspresident! Tack, ministern, för svaret! Ja, alla som
            kan arbeta ska arbeta säger ministern i svare t – ja g instämmer
            helt i det – och därför måste alla hinder identifieras som motverkar
            att alla som kan arbeta ska arbeta. Det handlar både om att minimera
            hinder för den enskilde och förstås hinder för att fler jobb ska
            skapas och arbetsgivare kan anställa.
          </note>
          <note>
            När man besöker olika arbetsförmedlingskontor i landet tas det
            nästan alltid upp, som arbetsmarknadsministern stod här förra
            mandatperioden och sa till alliansregeringen, att det ä r alldeles
            för många arbetsmarknadspolitiska åtgärder och för få fria medel
            hos Arbetsförmedlingen. Det är precis det ministern tar upp i
            dag också. Det kan inte ha hänt särskilt mycket avseende det,
            för vad de säger är: Kalle Svensson – vi kan hitta på att en person
            heter så – kan inte få en åtgärd eller komma i sysselsättning,
            för vi har inga pengar kvar i just det stupröret. Vi har mycket
            pengar kvar i det andra stupröret men får inte flytta pengarna
            mellan dem.
          </note>
          <note>
            Det blir ett hinder för den personen att komma ut på arbetsmarknaden
            och en stor frustration hos handläggarna som gärna vill få den
            här personen att komma i arbete.
          </note>
          <note>
            Regelkrångel och attityden gentemot företagare är viktiga aspekter
            för att få fler företag att starta och växa och därmed skapa fler
            jobb. Småföretagens anställda står dessutom för de sammanlagt
            största skatteintäkterna till landets kommuner. I den förra interpellationsdebatten
            talade vi om att fyra av fem arbeten skapas i mindre företag.
          </note>
          <note>
            Jag tycker generellt att samhällets politikområden delas upp
            alldeles för mycket i stuprör. Vi tänker inte tvärsektoriellt
            – i hängrännorna – utan det den ena handen gör vet inte den andra
            om. Arbetsmarknadspolitik måste gå hand i hand med åtgärder för
            fler jobb. Eftersom fyra av fem jobb tillkommer i mindre och medelstora
            företag måste politiken underlätta så att de företagen kan växa
            och anställa.
          </note>
          <note>
            De olika förslag som regeringen har flaggat för – vi vet inte
            om de kommer att bli av – om flygskatt, kilometerskatt och 3:12-regler
            gör sammantaget att man inte vågar ta risken att anställa, och
            då hjälper vi inte till så att fler människor kommer in på arbetsmarknaden
            och får arbete.
          </note>
          <note>
            Dessutom hämmas arbetsmarknadsministerns ambitioner om att fler
            ska få arbete i andra änden av ett annat departement eller en
            annan minister. Det där är inget nytt för regeringen som finns
            i dag. Det har alltid varit så att vi har våra utskott i olika
            stuprör och departementen likaså – men människan är ju mer komplex
            än så.
          </note>
          <note>
            Våren 2016 kom EY och Novus med en rapport angående attityden
            till företagande. Det är oroande att närmare hälften av alla svenskar
            inte upplever att entreprenörskap uppmuntras i Sverige, inte minst
            eftersom entreprenörer spelar en otroligt viktig roll i den svenska
            ekonomin och står för en stor del av de nya arbetstillfällena.
            Det vore intressant att höra en kommentar från arbetsmarknadsministern
            om det.
          </note>
          <note>
            Dessutom skulle regelförenklingsarbetet underlätta för framför
            allt de mindre företagen som inte har samma resurser som de stora
            företagen att hantera till exempel en komplicerad skatteadministration.
          </note>
          <note>
            I nästa replikskifte ska jag återkomma till Riksrevisionens skrivelse
            som är mycket tydlig med det här om hur regelkrångel och hämmandet
            av fler arbetstillfällen minskar möjligheten för fler att få arbete.
          </note>
          <note type="speaker">
            Anf. 17 Arbetsmarknads- och etableringsminister YLVA JOHANSSON
            (S):
          </note>
          <note>
            Fru ålderspresident! Det var många frågor på en gång här. Frågan
            som Lotta Finstorp ställde från början handlade om ett fall i
            Östersund där bakgrunden inte är regelkrångel utan att Sveriges
            Kommuner och Landsting har gjort bedömningen att den form som
            man hade för sommarjobb ute på privata företag inte var förenlig
            med den kommunala kompetensen.
          </note>
          <note>
            Det finns alltid viktiga regler, till exempel statsstödsregler
            och regler som handlar om att säkerställa att konkurrensen inte
            snedvrids , som man måste ta hänsyn till. Det tycker jag inte
            är samma sak som regelkrångel faktiskt.
          </note>
          <note>
            Nu kom det in massor med andra frågor här också. Lotta Finstorp
            målar upp det som om det skulle bli omöjligt att få växande företag
            i ett land där man till exempel inför att flyget ska betala sin
            del av miljöstörande verksamhet med en flygskatt på kanske 80
            kronor per flygbiljett. Då skulle det inte bli några jobb, får
            man bilden av.
          </note>
          <note>
            Låt mig påminna om att Moderaterna ju har haft, får man säga,
            lite otur med sina prognoser om hur det ska gå med jobben tidigare.
            Jag kommer ihåg att när ni var i regeringsställning fick Anders
            Borg varje gång revidera prognoserna åt fel håll. Det blev färre
            jobb än vad man tidigare hade prognosticerat, det blev högre arbetslöshet
            än vad man tidigare hade prognosticerat och det blev sämre statsfinanser
            än vad man tidigare hade prognosticerat. Så här var det år efter
            år.
          </note>
          <note>
            Sedan kom ni i opposition, och då sa ni: Vem skulle vilja anställa
            i det här landet med den nya, socialdemokratiska och miljöpartistiska
            reger ­ ingen? Ja, ganska många uppenbarligen. Vi har aldrig haft
            så många lediga jobb som vi har nu. Arbetsgivarna skriker efter
            arbetskraft; det är väldigt många som vill anställa.
          </note>
          <note>
            Ni sa att om man återställer arbetsgivaravgiften för ungdomar
            kommer ungdomsarbetslösheten, som redan var på en hög nivå, att
            öka. Vi har återställt arbetsgivaravgiften, och ungdomsarbetslösheten
            är nu den lägsta på 13 år. Ni sa att om man återställer taket
            i a-kassan till en anständig nivå kommer arbetslösheten att öka.
            Vi har höjt taket i a-kassan, och arbetslösheten sjunker och vi
            har färre än någonsin som tvingas leva på arbetslöshetsförsäkringens
            trygghetssystem.
          </note>
          <note>
            Moderaterna har alltså tidigare haft otur, får man säga, med
            sina prognoser. Jag förutspår att ni också kommer att ha det med
            den prognos som Lotta Finstorp levererade här.
          </note>
          <note type="speaker">
            Anf. 18 LOTTA FINSTORP (M):
          </note>
          <note>
            Fru ålderspresident! Ingen, allra minst den nuvarande arbetsmarknadsministern,
            kan ha undgått att vi hade en historiskt kraftig recession 2008
            där Sverige klarade sig mycket bra tack vare en alliansregering
            och en finansminister som höll i finanserna. Nu är det högkonjunktur,
            och i min hemkommun är 16,1 procent arbetslösa. Det tycker jag
            är oroande.
          </note>
          <note>
            Jag ber om ursäkt för att det blev många extrafrågor i mitt anförande,
            men det jag skulle vilja återkomma till är Arbetsförmedlingen
            och medelstilldelningen och det krångel som handläggarna upplever
            många gånger och som de berättar om när man är ute och pratar
            med dem.
          </note>
          <note>
            Det kom upp också när vi satt i alliansregeringen att man ville
            ha en större pott med friare medel. Alla människor passar ju inte
            in i de här stuprören, självklart inte. Vad händer i arbetet med
            medelstilldelningen och när det gäller de här stuprören som de
            olika arbetsmarknadspolitiska åtgärderna ligger i? Det vore bra
            att få svar på det.
          </note>
          <note>
            Riksrevisionen skriver tydligt i sin skrivelse 2016/17:81 om
            att hantera ett komplicerat skattesystem, och det är mycket kraftig
            kritik mot reger ­ ingens regelförenklingsarbete som man anser
            sker i alldeles för låg takt och kan verka mycket hämmande. Nu
            är det högkonjunktur, så nu anställs människor, men snart kommer
            vi att komma till lågkonjunktur, och då är det viktigt att man
            inte har krångliga regelverk som hämmar företag att anställa personer.
          </note>
          <note>
            Näringslivets Regelnämnd gjorde i december 2016 en Skopundersökning
            om företagens syn på regelförbättringsarbetet, för det här hänger
            självklart ihop med att fler människor ska kunna få ett arbete,
            och den visade bland annat att företagens förtroende för regeringens
            regelarbete är mycket svagt och att man tycker att det går för
            långsamt. Den visar också att om olika regelverk som berör företagens
            verksamhet skulle förändras så att kostnader och risker minskar
            väsentl igt skulle nästan vartannat, 44 procent, av de tillfrågade
            företagen få bättre förutsättningar för en ökad försäljning eller
            ett ökat antal anställda.
          </note>
          <note>
            Det här hänger verkligen ihop med regelkrångel på arbetsmarknaden
            i olika delar. Genom att inte tydligare prioritera regelförenklingsarbetet
            väljer regeringen höjda skatter framför sysselsättningseffekter
            på andra delar. Det är lätt att säga att det går som tåget i dag
            eftersom vi är i en högkonjunktur. Anser ministern att regelförenklingsarbetet
            är viktigt för att fler företag ska anställa fler, eller är det
            bara nys?
          </note>
          <note>
            Exemplet i min fråga till ministern, det som handlar om Östersunds
            kommun och så vidare, drabbar först och främst de ungdomar som
            är i behov av ett sommarjobb. Hur det är i sak vet jag inte; jag
            bara reagerade på det som stod i tidningen och som människor skrev
            insändare om – att ungdomar vill ha sommarjobb samt att fackförbundet
            Kommunal sätter käppar i hjulet. Det är bra att ministern har
            tagit reda på fakta i frågan. Jag ville bara flagga upp den här
            rubriken, som jag tyckte var oerhört olycklig.
          </note>
          <note>
            Arbetsförmedlingens friare medelsanvändning har vi debatterat
            många gånger här i kammaren, framför allt förra mandatperioden,
            då nuvarande arbetsmarknadsministern var väldigt upprörd över
            att inte Arbetsförmed ­ lingen lättare kunde flytta pengar från
            olika anslag till andra. Jag tycker att det är den viktigaste
            fokusfrågan just nu, så jag stannar där.
          </note>
          <note type="speaker">
            Anf. 19 Arbetsmarknads- och etableringsminister YLVA JOHANSSON
            (S):
          </note>
          <note>
            Fru ålderspresident! Jag ska svara direkt på frågan: Ja, jag
            tycker att regelförenkling är något mycket viktigt. Det är också
            något som vi arbetar aktivt med.
          </note>
          <note>
            Ja, man ska kunna flytta pengar från anslag men förstås inom
            ramen för det som anges av riksdagens beslut. Därutöver kan man
            naturligtvis inte gå, utan de ramar som riksdagen har satt upp
            måste respekteras. Men inom de ramarna tycker jag att man ska
            kunna göra det, ja.
          </note>
          <note>
            För att återkomma till Östersundsfallet skrev Sveriges Kommuner
            och Landsting och Pacta i Arbetsgivarnytt som gick ut i april
            förra året följande angående utlåning och uthyrning av ferieanställda
            ungdomar: ”Trots goda intentioner är det tveksamt om kommun ‑
            och landstingsanställning av skolungdomar med placering i företag,
            föreningar eller organisationer fal ­ ler inom den kommunala kompetensen.
            Även det arbetsmiljöansvar som följer av att kommuner/landsting
            är arbetsgivare för de anställda ungdomarna talar emot att dessa
            placeras i verksamheter där arbetsgivaren inte har uppsikt eller
            råder över arbetsmiljön.”
          </note>
          <note>
            Det är klart att med den typen av meddelanden till kommunala
            arbetsgivare är det många kommuner som funderar på om man kan
            fortsätta som man kanske har gjort och i alla fall vill undersöka
            vägarna framåt. Vad jag förstår är det vad man just nu gör i Östersunds
            kommun, och det tycker jag är rimligt. Det kan inte kallas regelkrångel.
          </note>
          <note>
            När det gäller anställningsstöden har jag sagt tidigare att det
            har visat sig svårare än jag trodde att göra dem enhetliga och
            förenklade om man ska respektera de önskemål som finns från arbetsgivarsidan
            så att det blir enhetligt och enkelt åt båda håll, alltså inte
            bara från statens sida utan också för dem som ska använda anställningsstöden.
            Vi jobbar med de förslagen nu och räknar med att kunna presentera
            dem i samband med budgetpropositionen.
          </note>
          <note>
            Jag vill också säga att samtidigt som vi vet att många tycker
            att behovet av förenklingar i lönestöden är stort får vi upprepade
            rapporter om fusk med lönestöd. Oseriösa arbetsgivare har kunnat
            få ut lönestöd för verksamheter där de rimligen inte borde ha
            fått det. Det är såklart alltid en avvägning hur man ska säkerställa
            en rimlig kontroll av hur skattemedel används – det är till exempel
            självklart att skattemedel inte ska gå till organiserad kriminell
            verksamhet – men ändå göra det enkelt för alla seriösa arbetsgivare.
            Det är alltid en balansgång däremellan, och det gäller att gå
            den på rätt sätt.
          </note>
          <note>
            Avslutningsvis, fru ålderspresident, vill jag säga något om detta
            med att ha otur, vilket borgerliga regeringar alltid har haft
            när det gäller statsfinanserna. Varje gång vi har haft en borgerlig
            regering har statsfinanserna vänts från överskott till underskott,
            och varje gång har socialdemokratiskt ledda regeringar fått vända
            underskott till överskott. Så också denna gång – vi har vänt till
            överskott och kommer att gå med överskott varje år under denna
            mandatperiod. Trots att vi har det största flyktingmottagandet,
            för att inte säga den största flyktingkrisen, i världen och det
            största flyktingmottagandet i något OECD-land någonsin – trots
            det vänder vi finanserna till plus. Man kan säga att det är tur.
            Det kan vara så, men då får man säga att den tur respektive otur
            som drabbar socialdemokratiska respektive borgerliga finansministrar
            har en systematik som närmar sig övernaturlighet.
          </note>
          <note type="speaker">
            Anf. 20 LOTTA FINSTORP (M):
          </note>
          <note>
            Fru ålderspresident! Orden tur och otur har inte jag tagit i
            min mun, utan det var arbetsmarknadsministern som gjorde det.
          </note>
          <note>
            Det är självklart att det är svårt att hitta en balans i arbetsmarknadspolitiska
            stödåtgärder mellan seriösa arbetsgivare som gärna tar emot människor
            och dem som är oseriösa. Det blir en hämsko för dem som är seriösa
            eftersom man måste ha ett tydligt regelverk. Det är naturligtvis
            en balansgång. Att riksdagens ramar måste respekteras är också
            självklart.
          </note>
          <note>
            Men när jag gör studiebesök på de olika arbetsförmedlingarna
            i landet – arbetsmarknadsministern gör naturligtvis också sådana
            – är det precis det här som ofta blir medskicket. Som profession
            känner man att man vet vad man gör och tycker att man har koll
            på läget. Därför vill man också kunna ha några medel som är friare
            så att man kanske kan hjälpa människor som inte passar in i de
            olika stödåtgärderna att ändå komma i sysselsättning.
          </note>
          <note>
            Jag noterade i en tidningsartikel ett begrepp som samhällsvetare
            har börjat använda: prekariatet. Det är ”en allt större klass
            av mestadels unga människor som går i åratal mellan vikariat,
            timanställningar, deltider, projektanställningar, allt detta omväxlande
            med perioder av arbetslöshet”.
          </note>
          <note>
            Det är ofta kommuner som är arbetsgivare men inte hittar det
            regelstöd som man skulle behöva ha eller vad det nu kan bero på.
            Det är extratjänster som av någon anledning inte passar in i enhetens
            verksamhet och så vidare. Det är ju vi politiker som är arbetsgivare
            i kommunerna, men vi är inte särskilt bra på det här. Vi frågar
            heller inte hur det ser ut med antalet vikarier och så vidare.
          </note>
          <note>
            Varför ser det ut så här inom offentlig sektor? Varför låter
            man i många fall inte unga människor få fasta arbeten?
          </note>
          <note type="speaker">
            Anf. 21 Arbetsmarknads- och etableringsminister YLVA JOHANSSON
            (S):
          </note>
          <note>
            Fru ålderspresident! På den sista frågan är svaret att det handlar
            om politisk ledning.
          </note>
          <note>
            Det var alldeles tydligt under den förra regeringens tid. Man
            uppmuntrade allt fler otrygga anställningar. Bara införandet av
            allmän visstid, där man kan anställa personer på visstidsanställning
            utan något som helst skäl har ju gjort att man har förflyttat
            makten från arbetstagaren till arbetsgivaren. Vi har sett betydande
            problem med otrygga anställningar, till exempel att man staplar
            visstider på varandra, och även med andra system på arbetsmarknaden.
          </note>
          <note>
            Den här regeringen är fast besluten att skapa tryggare anställningar.
            Det gör vi också med till exempel de lagändringar som den här
            riksdagen har beslutat om, och jag kommer med fler sådana lagförslag.
            Vi kommer att debattera ett i morgon som handlar om utstationerad
            arbetskraft.
          </note>
          <note>
            När det gäller anställda i kommuner och landsting är SKL en arbetsgivare,
            och sedan vi fick en S-ledd majoritet i SKL har man tecknat ett
            avtal med Kommunal där fast tjänst och heltid ska vara norm på
            arbetsmarknaden.
          </note>
          <note>
            Överläggningen var härmed avslutad.
          </note>
          <note>
            § 13 Svar på interpellation 2016/17:438 om social pelare i EU
          </note>
          <note type="speaker">
            Anf. 22 Arbetsmarknads- och etableringsminister YLVA JOHANSSON
            (S):
          </note>
          <note>
            Fru ålderspresident! Jessika Roswall har frågat mig hur jag avser
            att verka för att en social pelare som bland annat omfattar arbetsmarknadspolitik
            införs i EU och hur detta är förenligt med den svenska modellen.
          </note>
          <note>
            Jag vill inleda med att säga att det redan i dag finns ett betydande
            samarbete inom EU som rör arbetsmarknadspolitik. På arbetsrätts-
            och arbetsmiljöområdet kan EU till exempel anta minimidirektiv.
            Medlemsländerna har då möjlighet att behålla eller införa mer
            ambitiösa regler än vad direktivet anger. Regeringen ser positivt
            på att EU kan bidra till att sätta en gemensam grundnivå samtidigt
            som de länder som vill kan gå längre.
          </note>
          <note>
            På sysselsättningsområdet består samarbetet främst av gemensamma
            målsättningar, uppföljningar och utbyte av goda erfarenheter.
            Här handlar det inte om lagstiftningsakter som medlemsstaterna
            ska genomföra, men medlemsstaterna strävar mot gemensamt satta
            mål och gör det utifrån na ­ tionella förutsättningar. Jag tycker
            att det är en arbetsform som har tjänat både Sverige och EU väl.
          </note>
          <note>
            EU återhämtar sig nu från den djupaste ekonomiska krisen på decennier.
            Konsekvenserna för sysselsättningen och fattigdomen i EU har varit
            betydande. Även om situationen förbättrats något de senaste åren
            återstår fortfarande stora utmaningar. Kommissionen anger att
            syftet med initiativet till en europeisk pelare för sociala rättigheter
            bland annat är att förbättra resultaten på sysselsättningsområdet
            och det sociala området.
          </note>
          <note>
            Det är regeringens uppfattning att ett starkt och socialt Europa
            bygger på en samverkan mellan tillväxt, ökad konkurrenskraft och
            solidaritet, där tillväxt och sociala framsteg förstärker varandra.
            Om kommissionens initiativ utformas på rätt sätt är det min uppfattning
            att det kan bidra till ett mer välmående och inkluderande EU.
          </note>
          <note>
            Jag överlade med a rbetsmarknadsutskottet om regeringens inställning
            till pelaren i augusti förra året. En av de ståndpunkter som regeringen
            då fick stöd för var utgångspunkten att den nuvarande fördelningen
            av befogenheter mellan EU och medlemsstaterna ska respekteras,
            liksom att de nationella arbetsmarknadsmodellerna inte ska ändras.
          </note>
          <note>
            När det gäller de grundläggande frågorna om kompetensfördelning
            är det min och regeringens uppfattning att den ordning som redan
            gäller fortsatt ska användas för att uppnå även målsättningarna
            med pelaren.
          </note>
          <note>
            Avslutningsvis vill jag också understryka att regeringen i sitt
            svar på kommissionens samråd om pelaren är mycket tydlig med att
            medlemsstaternas arbetsmarknadsmodeller, nationella system för
            lönebildning och arbetsmarknadens parters autonomi måste respekteras.
            Enligt den svenska modellen är det arbetsmarknadens parter som
            ansvarar för lönebildningen, och det är något som regeringen med
            kraft försvarar.
          </note>
          <note type="speaker">
            Anf. 23 JESSIKA ROSWALL (M):
          </note>
          <note>
            Fru ålderspresident! Tack, ministern, för svaret! Det var förra
            året som EU-kommissionen och dess författare, före detta finansminister
            Allan Larsson, presenterade ett förslag och ett utkast till social
            pelare – ett fri ­ villigt 20-punktsprogram som ska driva fram
            en bättre fungerande och mer rättvis arbetsmarknad och ett välfärdssystem
            i EU.
          </note>
          <note>
            I morgon, den 26 april, kommer kommissionen att presentera någon
            form av förslag till social pelare, så denna interpellationsdebatt
            är kanske ur det perspektivet en dag för tidig. Men den har sin
            grund i att det har funnits en del oklarheter när det gäller vad
            regeringen anser och vad den har för agenda.
          </note>
          <note>
            Regeringen har sedan den tillträdde gjort klart att den driver
            de sociala frågorna som huvudprioritering i EU-arbetet. Man har
            argumenterat för att det handlar om erfarenhetsutbyte, inte någon
            ny lagstiftning. Men här har, enligt mig, arbetsmarknadsministern
            inte varit helt övertygande, och det är jag inte ensam om att
            tycka; regeringens budskap har uppfattats som dubbelt. Här i Sverige,
            i riksdagen, har budskapet varit att detta är frågor som ligger
            inom den nationella kompetensen, medan regeringen inom EU driver
            på för ett fördjupat samarbete.
          </note>
          <note>
            Arbetsmarknadsministern nämner i sitt svar att hon överlagt med
            arbetsmarknadsutskottet. Jag vill påpeka att regeringen i mars
            i år fick ett tydligt mandat i EU-nämnden som gick ut på att sysselsättning
            och socialpolitik är medlemsstaternas kompetens. Vid det nämndmötet
            fick statsministern ett antal frågor kring detta, delvis med anledning
            av det dekret som arbetsmarknadsministern hade undertecknat, och
            också kring oklarheterna när det gäller agendan för toppmötet
            i Göteborg i höst.
          </note>
          <note>
            Men vid EU-nämnden och den efterföljande återrapporteringen,
            och även i ministerns svar här i dag, har det framgått tydligt
            – och det tycker jag är bra – att dessa frågor är medlemsstaternas
            ansvarsområde. Det ska respekteras, och den svenska modellen ska
            försvaras. Statsministern var väldigt tydlig när han nyligen sa
            att detta inte innebär att Bryssel helt plötsligt ska få fatta
            en massa beslut om vår arbetsmarknadspolitik.
          </note>
          <note>
            Allt gott så långt, men jag skulle vilja ställa en fråga till
            arbetsmarknadsministern utifrån det dekret hon ändå har undertecknat.
            Där står bland annat att vi måste garantera lika behandling och
            ersättning för alla arbetstagare. Vi måste också förbättra samordningen
            av de sociala trygghetssystemen så att alla arbetstagare kan behålla
            sin sociala täckning som en del av sin rörlighet i en annan medlemsstat
            och så att sociala avgifter är relaterade till rätt ställe. Det
            står också om att göra arbetsmarknaden tillgängli g för alla och
            socialt rättvis och om en massa fler saker.
          </note>
          <note>
            Jag undrar om ministern på allvar menar att det inte, för att
            uppnå allt detta, krävs någon sorts lagstiftning på EU-nivå. Min
            andra fråga är vad regeringen ska göra för att se till att den
            sociala pelaren inte leder till att makt flyttas över från Sverige
            till EU.
          </note>
          <note type="speaker">
            Anf. 24 Arbetsmarknads- och etableringsminister YLVA JOHANSSON
            (S):
          </note>
          <note>
            Fru ålderspresident! Det är med intresse jag har följt Moderaternas
            försök att se något mystiskt i regeringens arbete för en uppåtgående
            konvergens när det gäller sociala villkor. Jag tycker att det
            är självklart att vi vill se förbättringar av människors levnadsvillkor
            i Europeiska unionen. Det är väl ett av de viktiga skälen till
            att vi är medlemmar: Det ska gynna ekonomisk tillväxt, rörlighet
            och samarbete och komma alla medborgare till del så att vi får
            en bättre välfärd och ett bättre välstånd i våra länder. Detta
            sker naturligtvis huvudsakligen genom att fler människor kommer
            i arbete. Jag har svårt att förstå vad det är för mystiskt med
            detta.
          </note>
          <note>
            Ett fördjupat samarbete inom Europeiska unionen står på inget
            sätt i motsättning till att man bevarar nationell bestämmanderätt
            i de frågor där vi redan i dag har en sådan rätt. Regeringen slåss
            hårt för att bevara den, inte minst när det gäller lönebildningen
            och arbetsmarknadspolitiken.
          </note>
          <note>
            Det pågår redan i dag ett fördjupat samarbete, till exempel när
            det gäl ­ ler den europeiska terminen och Europa 2020. Det delas
            ut rekommenda ­ tioner till länderna, och länderna svarar på olika
            sätt när det gäller hur man tänker möta de utmaningar som man
            har att hantera.
          </note>
          <note>
            Jag välkomnar om vi kan få ett större fokus, som inte bara handlar
            om bostadsbubblor utan också om människors levnadsvillkor och
            till exempel villkoren på arbetsmarknaden. Vi hade alldeles nyligen
            en interpellationsdebatt om problemet med ett växande prekariat,
            som Lotta Finstorp tog upp. Vi ser i flera EU-länder att tudelningen
            på arbetsmarknaden har ökat och att många människor arbetar under
            väldigt dåliga villkor.
          </note>
          <note>
            Därför är det viktigt att säkerställa att de lägsta lönerna hålls
            på en tillräckligt hög nivå för att säkra en god levnadsstandard.
            Detta bör verkligen inte ske på EU-nivå. Regeringen har också
            arbetat hårt för att de förslag som ska presenteras i morgon inte
            ska innehålla någon kompetensöverföring till kommissionen i förhållande
            till medlemsstaterna när det gäller beslutanderätten i dessa frågor.
            Vi får se vad kommissionen presenterar i morgon, men det är vad
            regeringen har drivit.
          </note>
          <note>
            Regeringen har starkt drivit att man till exempel inte bör ha
            någon gemensam, lagstiftad minimilön och att lönebildningsfrågor
            över huvud taget ska hanteras på det sätt som varje land bestämmer.
            I vårt land är det arbetsmarknadens parter som sätter lönerna,
            och det är inget som vi tänker backa från utan något som vi starkt
            försvarar.
          </note>
          <note>
            Jag tror att det är oerhört viktigt att man inte målar upp det
            som att förbättringar av vanliga människors levnadsvillkor är
            liktydigt med överstatliga beslut eller maktöverföring till EU-nivå.
            Vi har tvärtom allt att vinna på att fördjupa samarbetet mellan
            medlemsstaterna inom ramen för Europeiska unionen. Jag är bekymrad
            över att det samarbetet inte är så bra som det borde vara i många
            frågor som faktiskt skulle kunna gynna medborgarna.
          </note>
          <note>
            Ett exempel är kvinnors arbetskraftsdeltagande, där vi ser betydande
            potential om fler kvinnor fanns i arbetskraften. Det skulle gynna
            tillväxten i hela EU och därmed också gynna Sverige. Här har Sverige,
            med våra goda erfarenheter, mycket att lära ut till andra länder.
          </note>
          <note type="speaker">
            Anf. 25 JESSIKA ROSWALL (M):
          </note>
          <note>
            Fru ålderspresident! Det är inget mystiskt, utan det har varit
            oklart vilket beskedet är. Det känns som att det är ett besked
            hemma i Sverige och ett annat när regeringen arbetar med dessa
            frågor inom EU.
          </note>
          <note>
            Frågor som rör sysselsättning och socialpolitik är fundamentala
            för alla medlemsstater ; det säg er ministern i sitt svar, och
            det håller jag med om. Men det måste vara tydligare att dessa
            frågor är medlemsstaternas kompetens.
          </note>
          <note>
            Min oro är att det är att gå åt fel håll att driva sociala frågor
            och sociala pelare. Vi är ju tämligen överens om flera saker,
            men utgångspunkten är att det handlar om nationell kompetens.
            Jag ser det snarare som en risk än, som ministern verkar göra,
            en fördel att driva dessa frågor på EU-nivå.
          </note>
          <note>
            Regeringen har som sagt fått ett tydligt mandat från EU-nämnden
            att lyfta den svenska ståndpunkten – det tycker jag var ett lugnande
            besked från ministern i dag. Samtidigt tycker jag att ministern
            i dekretet tydligt har skrivit att hon kraftfullt vill verka för
            införande av den sociala pelaren.
          </note>
          <note>
            Jag finner detta lite anmärkningsvärt, och jag tycker att ministern
            missar lite av min poäng. När EU nu står inför sådana stora utmaningar,
            vilket också lyfts i svaret, tycker jag att det är konstigt att
            man satsar på ett nytt överstatligt projekt i stället för att
            fokusera på det som är EU:s fördelar.
          </note>
          <note>
            Jag tror snarare tvärtom. Det regeringen ska driva i den situation
            EU nu befinner sig i är att EU ska fokusera på de frågor vi behöver
            ett samarbete om, till exempel migrationsfrågan. Vi ska inte satsa
            på nya uppgifter utan fokusera på kärnuppgifterna.
          </note>
          <note>
            Den slutsats som kommissionen drar, och som ministern också redogör
            för i svaret, är att en social pelare ska leda till förbättrade
            resultat. Men detta är fel väg att gå just i den situation EU
            nu befinner sig. Jag vill ändå säga att de besked som ministern
            gav i sitt andra inlägg är lugnande när det gäller vad vi kan
            komma att få se i morgon.
          </note>
          <note>
            Jag har fått en del svar, men jag skulle ändå vilja få en del
            ytterligare kött på benen när det gäller regeringens agenda med
            att genomdriva en social pelare.
          </note>
          <note type="speaker">
            Anf. 26 CHRISTIAN HOLM BARENFELD (M):
          </note>
          <note>
            Fru ålderspresident! Jag lyssnade på debatten här. Självklart
            vill vi att de europeiska invånarna ska ha goda sociala villkor
            och en bra livssitua ­ tion. Därmed tror jag dock inte att ett
            socialt protokoll eller en social pelare är lösningen. Vad det
            handlar om är att vi ser till att människor har ett jobb att gå
            till, att de har en lön och att de får behålla stora delar av
            sin lön. Det är ju genom arbete som vi bygger vår välfärd, vår
            tillväxt och vårt välstånd. Därmed är väl en av de grundläggande
            delarna i EU att just verka för öp ­ penhet, frihet och fri handel.
          </note>
          <note>
            Mitt intryck är att regeringen och Ylva Johansson är för att
            EU ska ha frihandelsavtal och att vi ska stå upp för frihet och
            öppenhet när det gäller rörlighet för varor, tjänster, kapital
            och annat, inte minst för människor, över våra gränser i den inre
            marknaden. Samtidigt ser vi hur socialdemokratiska ledamöter i
            Europaparlamentet agerar. Den tidigare ministern Marita Ulvskog,
            tillsammans med Anna Hedh, röstade inte för frihandelsavtalet
            med Kanada nyligen, vilket givetvis skulle vara viktigt för jobben
            i både Kanada och EU och inte minst viktigt för jobben i Sverige.
            Vi kan också se på omröstningarna och arbetet för att få till
            stånd frihandelsavtalet mellan EU och USA, T TIP. Förvisso är
            den amerikanske presidenten ett stort problem, men hur kommer
            ministern att säkerställa hur socialdemokrater också i andra parlament
            där Sverige är representerat ska stå upp för frihandeln och driva
            på för att vi ska få dessa avtal, vilka i sin tur leder till fler
            jobb även i Sverige och därmed också till en stärkt social situation
            för våra invånare?
          </note>
          <note type="speaker">
            Anf. 27 Arbetsmarknads- och etableringsminister YLVA JOHANSSON
            (S):
          </note>
          <note>
            Fru ålderspresident! Låt mig bara påminna om att interpellationsinstitutet
            är till för att riksdagsledamöterna ska kunna ställa regeringen
            till svars för regeringens agerande. Det är detta jag svarar på.
          </note>
          <note>
            Jag välkomnar en social pelare. I morgon får vi se hur den kommer
            att ta sig ut, och sedan får vi ta ställning till det. Jag tror
            dock att det är olyckligt att sätta likhetstecken mellan social
            pelare och ökad överstatlighet. Tvärtom tror jag att det går att
            nå betydande framgångar på det sociala området, som ju inkluderar
            arbetsmarknadsområdet, utan ny överstatlighet. Man kan använda
            befintliga instrument. Vissa överstatliga instrument finns förstås
            redan – vi har ju möjlighet till viss minimilagstiftning på delar
            av området redan i dag – och de bör användas för att successivt
            höja miniminivån. Man måste också säkerställa att länder som vill
            gå längre kan göra det. Jag tror att det vore olyckligt och riskerar
            att leda väldigt fel om man hävdar att varje förbättring av vanliga
            människors levnadsvillkor skulle vara likställigt med ökad överstatlighet.
            Nu menar jag inte att Jessika Roswall säger detta, men jag tror
            att det är viktigt att göra en markering här. Det går att nå betydande
            framgångar, för att inte säga större framgångar, utan ny överstatlighet.
          </note>
          <note>
            Jobben – också de svenska jobben – är helt beroende av utvecklingen
            i EU. EU är vår ojämförligt största och viktigaste exportmarknad.
            Vi är helt beroende av den ek onomiska utvecklingen i EU och e
            urozonen. Så är det. Det är klart att när det har varit flera
            år av recession och ökade klyftor i dessa länder, liksom en mycket
            svag utveckling av sysselsättningen i flera länder, påverkar det
            också den svenska ekonomin negativt. Därför är det bra, också
            från ett ensidigt svenskt perspektiv, med en utveckling som gör
            att vi kan höja den standarden.
          </note>
          <note>
            Till Christian Holm Barenfeld vill jag säga att Moderaterna har
            en olycklig historia av att se en motsättning mellan ökad sysselsättning
            och sociala framsteg. Ditt parti har tvärtom ofta sett det som
            om ökade sociala klyftor skulle leda till fler jobb. Den faktiska
            erfarenheten av den svenska modellen är dock precis den motsatta.
            Vi ser att insatser för en väl utbyggd barnomsorg och en hög kvalitet
            i skolan bidrar till ökad sysselsättning och högre kvalitet i
            jobben. Vi ser att goda trygghetssystem bidrar till ökad rörlighet,
            ökad köpkraft och en god utveckling av sysselsättningen. Vi ser
            att en bra föräldraledighetslagstiftning bidrar till en hög sysselsättning,
            inte minst bland kvinnor. Vi ser att en aktiv arbetsmarknadspolitik
            bidrar till en högre sysselsättning.
          </note>
          <note>
            Det är precis de här frågorna som nu också har kommit upp på
            EU:s agenda i och med initiativet om en social pelare, och det
            välkomnar jag. Vår erfarenhet är att det är sätt att på riktigt
            få en vinn-vinn-situation, där vi kan stärka både de sociala rättigheterna
            och de sociala villkoren för människor samtidigt som det bidrar
            till ökad sysselsättning, som ju är själ ­ va förutsättningen
            för att finansiera ytterligare steg när det gäller utbyggnad av
            välfärd och välstånd i samhället.
          </note>
          <note type="speaker">
            Anf. 28 JESSIKA ROSWALL (M):
          </note>
          <note>
            Fru ålderspresident! Jag vill än en gång tacka ministern för
            svar. Tack för debatten, ska jag också säga.
          </note>
          <note>
            Det är ingen mystik i detta, utan det handlar om en ärlig och
            genuin oro. Jag tycker att det har hörts dubbla budskap från regeringsföreträdare
            i debatten. Men det är ändå lugnande besked att regeringen enligt
            uppgift har arbetat för att behålla dessa beslut som nationell
            kompetens. Detta är min ena invändning.
          </note>
          <note>
            Den andra invändningen är att jag tycker att EU i den situation
            man befinner sig i – dels den ekonomiska kris man har haft i flera
            år, dels skilsmässan med Storbritannien, som man nu ska påbörja
            – ska fokusera på rätt saker. Jag är inte säker på att jag delar
            arbetsmarknadsministerns uppfattning att det är de här frågorna
            som ska drivas.
          </note>
          <note>
            Jag har egentligen inte så mycket mer att tillägga i den här
            debatten. Det var bra att få ta upp detta och höra att regeringen
            har jobbat på rätt sätt här. Men jag skulle ändå avslutningsvis
            vilja ställa en fråga. Jag vet att det finns vissa instrument
            redan i dag, och det tycker vi är bra. Bland annat nämnde ministern
            minimilagstiftning. Varför är detta inte tillräckliga instrument?
          </note>
          <note type="speaker">
            Anf. 29 CHRISTIAN HOLM BARENFELD (M):
          </note>
          <note>
            Fru ålderspresident! När det är något som inte fungerar är det
            lätt att säga att det är den tidigare regeringens fel och framför
            allt Moderaternas fel. Moderaterna vill uppenbarligen, enligt
            Ylva Johansson, inte att folk ska ha trygghet och ha det bra.
            Det är givetvis fel.
          </note>
          <note>
            Det var också därför vi under regeringstiden såg till att jobben
            växte, att konkurrenskraften stärktes och att Sverige stod starkt
            i den enorma finanskris som drabbade världen. Vi såg också till
            att personer fick behålla mer av de pengar de tjänade, vilket
            givetvis ökar deras möjligheter att påverka.
          </note>
          <note>
            Med Ylva Johanssons retori k skulle jag för min del kunna säga
            att det inte finns en enda krona i en löntagares plånbok som en
            socialdemokrat inte skulle kunna ta för att stärka det sociala
            runt om. Jag tycker att det är olyckligt om vi har en sådan diskussion.
          </note>
          <note>
            Detta handlar ju om det sociala protokollet. Jag ser likt min
            kollega Jessika Roswall en oro för en ökad överstatlighet, men
            jag är också glad över att ministern så tydligt säger att man
            inte vill se någon ökad överstatlighet och något överförande av
            makt på det här området till EU.
          </note>
          <note>
            Mycket av den diskussionen pågår ju inom EU, inte minst givet
            att vi har sett brexit och allt som har skett efter finanskrisen.
            Jag tror att vi snarare bör fokusera på det som är kärnan i EU
            än att se till att EU blir svulstigare och växer mer och att man
            överför mer makt. På den röda sidan i EU-fronten och även på vår
            sida bland vissa medlemsländer och partier finns den tendensen,
            så jag hoppas att det stämmer att regeringen i Sverige står upp
            för att mer makt inte heller på dessa områden ska flyttas över
            till EU.
          </note>
          <note type="speaker">
            Anf. 30 Arbetsmarknads- och etableringsminister YLVA JOHANSSON
            (S):
          </note>
          <note>
            Fru ålderspresident! Jag måste korrigera Christian Holm Barenfeld.
            Den här debatten gäller inte ett socialt protokoll. Den här debatten
            gäller en social pelare. Det är två helt olika saker. Kommissionen
            har inte aviserat att man ska föreslå något socialt protokoll.
            Jag tror inte heller att det kommer att ske inom den närmaste
            tiden. Nu diskuterar vi en social pelare, som kommissionen kommer
            att offentliggöra förslag om i morgon. Då får vi veta.
          </note>
          <note>
            Regeringen har agerat utifrån det mandat jag fick från EU-nämnd
            och arbetsmarknadsutskott. Det handlar om det som också sägs.
            Vi vill inte förändra fördelningen av mandat, utan utgångspunkten
            är att nuvarande befogenheter ska bevaras. Och vi lägger särskild
            vikt vid att respektera och bevara vår arbetsmarknadsmodell.
          </note>
          <note>
            Jessika Roswall frågar: Varför räcker inte befintliga instrument?
            Ja, det handlar också om hur man använder befintliga instrument,
            skulle jag säga, och hur man faktiskt når resultat. Jag är inte
            säker på att det ens behövs nya överstatliga instrument – jag
            tror inte det. Däremot tror jag att det behövs ett annat politiskt
            commitment för att man faktiskt ska nå resultat.
          </note>
          <note>
            Vi får nu se vad kommissionen kommer att föreslå, men i min värld
            är det så här: När det gäller att uppnå förbättringar kan det
            handla om insatser på EU-nivå, där det är möjligt att göra vissa
            saker. Det handlar om insatser på nationell nivå, där det är möjligt
            och där länderna har sitt eget ansvar. Men det handlar också om
            att arbetsmarknadens parter har ett stort ansvar, och bör ha ett
            stort ansvar, för att uppnå detta.
          </note>
          <note>
            Till Christian Holm Barenfeld vill jag säga att den svenska modellen
            levererar just pengar i plånboken. Vi har haft reallöneökningar
            i 20 års tid, tack vare den svenska modellen. Många av parterna,
            och de stora, har precis tecknat treåriga mycket ansvarsfulla
            avtal som också ger mer pengar i plånboken och låglönesatsningar.
            Den svenska modellen levererar mer pengar i plånboken.
          </note>
          <note>
            Fru ålderspresident! Avslutningsvis vill jag tacka Jessika Roswall
            för debatten och hälsa henne välkommen till arbetsmarknadsutskottet.
            Jag ser fram emot fler debatter.
          </note>
          <note>
            Överläggningen var härmed avslutad.
          </note>
          <note>
            § 14 Svar på interpellationerna 2016/17:439 och 440 om stöd från
            Arbetsförmedlingen för att starta eget
          </note>
          <note type="speaker">
            Anf. 31 Arbetsmarknads- och etableringsminister YLVA JOHANSSON
            (S):
          </note>
          <note>
            Fru ålderspresident! Katarina Brännström har frågat mig hur jag
            ser på utvecklingen att det är färre som får en praktikplats inom
            ramen för Arbetsförmedlingens garantier nu än 2014 och vilka åtgärder
            jag avser att vidta med anledning av detta.
          </note>
          <note>
            Christian Holm Barenfeld har frågat mig hur jag ser på utvecklingen
            att det är färre som får stöd från Arbetsförmedlingen för att
            starta eget företag nu jämfört med 2014 och vilka åtgärder jag
            avser att vidta med anledning av detta.
          </note>
          <note>
            En aktiv arbetsmarknadspolitik innebär att arbetssökande ska
            ges tillgång till insatser som stärker deras möjligheter till
            jobb. Beroende på arbetsmarknadsläge och individuella förutsättningar
            ska Arbetsförmedling ­ en göra bedömningen vilka insatser som
            är mest lämpade. Det kan till exempel vara stöd och matchning,
            praktik, motivation till reguljära studier, subventionerade anställningar
            eller stöd för start av näringsverksamhet.
          </note>
          <note>
            Regeringen har sedan tillträdet lagt om arbetsmarknadspolitiken,
            med fokus på resultat i stället för detaljstyrning. För att bidra
            till en mer effektiv arbetsmarknadspolitik har regeringen förenklat
            och förtydligat det arbetsmarknadspolitiska regelverket och förbättrat
            möjligheterna till lokal samverkan. Regeringen har gjort det möjligt
            för Arbetsförmedlingen att ge tidigare deltagare i fas 3 tillgång
            till Arbetsförmedlingens samlade utbud av insatser – detta för
            att fler ska erbjudas effektiva insatser och kunna lämna arbetslöshet
            för arbete eller studier.
          </note>
          <note>
            Det är också viktigt att ta till vara kompetensen och erfarenheten
            hos de entreprenörer som kommit som flyktingar till Sverige genom
            att erbjuda olika typer av stöd till företagande. Arbetsförmedlingens
            stöd till start av näringsverksamhet är ett bra instrument, och
            förra året sänkte också reger ­ ingen åldersgränsen för stöd till
            start av näringsverksamhet till 18 år. Till ­ växtverket genomför
            dessutom på uppdrag av regeringen en satsning på nyanländas företagande
            i Sverige.
          </note>
          <note>
            Sedan regeringsskiftet har sysselsättningen ökat kraftigt, arbetslöshe
            ­ ten minskat och antalet inskrivna i jobb- och utvecklingsgarantin
            blivit färre. Inte minst är utvecklingen positiv vad det gäller
            jobbgarantin för unga, med allt färre inskrivna. Resultatet i
            etableringsuppdraget har förbättrats, trots den stora ökningen
            av antalet inskrivna deltagare. Men jag är inte nöjd. Jag ser
            allvarligt på att det är färre personer i garantierna som deltar
            i aktiviteter. Jag tror att Arbetsförmedlingen kan bättre och
            att fler arbetssökande kan ta del av meningsfulla aktiviteter,
            såsom praktik eller stöd för att starta eget, som stärker deras
            möjligheter till jobb. Målet med jobbpolitiken är inte ett visst
            antal personer i insatser – målet är fler i jobb.
          </note>
          <note type="speaker">
            Anf. 32 KATARINA BRÄNNSTRÖM (M):
          </note>
          <note>
            Fru ålderspresident! Jag ska be att få tacka statsrådet för svaret,
            men jag undrar om Ylva Johansson själv är nöjd med svaret. Det
            står ju ingenting om det som jag frågar om. Frågan gällde vad
            ministern tänker göra åt det faktum att det är färre i dag än
            2014 som får praktik genom Arbetsförmedlingen.
          </note>
          <note>
            Precis som Ylva Johansson säger i svaret ska en aktiv arbetsmarknadspolitik
            ge arbetssökande möjligheter till insatser som ska hjälpa dem
            till jobb. Men det gör inte regeringens arbetsmarknadspolitik.
            I vissa fall är det faktiskt tvärtom.
          </note>
          <note>
            Det är så att de som i dag får jobb får det trots regeringens
            politik, inte tack vare. De får det på egna meriter, och de får
            det framför allt därför att vi har en lång och rejäl högkonjunktur.
          </note>
          <note>
            Regeringens passivitet när det gäller en stor grupp som kommer
            allt längre bort från ett jobb, de utrikes födda, är märklig.
            Här kommer ingenting nytt från regeringen. Det blir i stället
            en önskelista om hur det borde vara – men det är inte så. Påståendet
            om att man har lagt om politiken med fokus på resultat och inte
            detaljstyrning känns synnerligen märkligt. Den meningen har funnits
            med i alla de svar som vi har hört tidigare här i dag.
          </note>
          <note>
            Resultaten av regeringens jobbpolitik är ganska skrala. Man hade
            målet om 5 000 statliga beredskapsjobb. Enligt medierna är det
            bara 12 – jag vet inte om det stämmer. Traineejobben skulle vara
            32 000. Det finns enligt statistiken drygt 400 i dag. Extratjänsterna
            skulle vara 31 000 – där finns det nästan 3 000 jobb.
          </note>
          <note>
            Det är alltså ca 3 200 jobb som är resultatet av den jobbpolitik
            som regeringen har presenterat, där det utlovades 68 000 jobb.
            Sverige ligger sämre till nu i EU:s jobbstatistik än man gjorde
            när regeringen utlovade EU:s lägsta arbetslöshet. 14 länder är
            faktiskt bättre än Sverige.
          </note>
          <note>
            Ylva Johansson tar i svaret till mig upp de utsparkade deltagarna
            i fas 3. Jag kan kanske tycka att det är modigt gjort. Här säger
            ministern också hur det borde vara och hur det möjligen är tänkt
            att vara. Men det är inte så. Det är många tusentals som nu sitter
            hemma vid köksbordet och mår dåligt för att de inte har någonting
            att göra och som väntar på att någonting ska hända. Det är en
            grym hantering av människor som redan är hårt utsatta.
          </note>
          <note>
            Nedmonteringen av fas 3 är ett stort misslyckande för regeringen,
            men det är ofta en katastrof för de enskilda individerna. Jag
            undrar om statsrådet vet vad de 38 000 som har utfasats gör nu.
            Det gör hon troligen inte. Jag kan berätta att många av de anordnare
            som jag har talat med inom bland annat sociala företag och organisationer
            har berättat om olyckliga människor som har gått hem utan besked
            eller någon annan sysselsättning.
          </note>
          <note>
            Faktum är att Arbetsförmedlingen misslyckas med det mesta. Särskilt
            allvarligt är det när man misslyckas med jobbskapande åtgärder.
            Allt färre får praktik. Allt färre får det stöd de har rätt till.
            Allt fler hamnar längre bak i jobbkön. Många av dem sitter fast
            i arbetslöshet och hopplöshet.
          </note>
          <note>
            Nej, jag fick inget bra svar från ministern på frågan vad regeringen
            ämnar göra för att hjälpa arbetssökande till praktik och liknande
            insatser. Ni gömmer er bakom en högkonjunktur och att det går
            bra för Sverige. Men någon riktig politik för jobb har jag inte
            sett eller hört någonting om.
          </note>
          <note type="speaker">
            Anf. 33 CHRISTIAN HOLM BARENFELD (M):
          </note>
          <note>
            Fru ålderspresident! Tack, Ylva Johansson, för svaret!
          </note>
          <note>
            Arbetsmarknaden blir alltmer tudelad. De allra flesta har relativt
            enkelt att hitta jobb, men samtidigt växer den grupp som står
            utan arbete en längre tid.
          </note>
          <note>
            För denna grupp behöver vägarna till jobb bli fler. Inom Arbetsförmed
            ­ lingens jobb- och utvecklingsgaranti och jobbgaranti för unga
            ges möjlighet för arbetssökande att få hjälp att starta eget företag,
            vilket också är en viktig väg in i arbete. Det är viktigt att
            det finns många vägar in på arbetsmarknaden, och att starta företag
            är som sagt en sådan väg som kan passa vissa.
          </note>
          <note>
            Dessvärre visar siffror från Arbetsförmedlingen att antalet personer
            som tagit del av detta stöd minskar – från strax under 4 400 personer
            2014 till knappt 2 900 personer 2016. Det är därför jag har skrivit
            den här interpellationen och vill veta mer om hur ministern ser
            på utvecklingen att det är färre som får stöd i dag jämfört med
            2014 och vilka åtgärder som ministern avser att vidta.
          </note>
          <note>
            Att Arbetsf örmedlingen får mindre att göra och att färre behöver
            ta del av dess olika stöd är ju i grunden önskvärt – om det beror
            på att det finns få arbetslösa och att behovet är lågt. Men det
            är ju inte riktigt så det ser ut.
          </note>
          <note>
            Det går bra för Sverige. Det brukar vi säga i debatterna. Jobben
            blir fler. Arbetslösheten är lägre. Så är det. Vi befinner oss
            i en högkonjunktur, och de som har kvalifikationer får i hög grad
            jobb. De som har utbildning och har klarat sig igenom skolan och
            fått betyg får till stor del jobb.
          </note>
          <note>
            Samtidigt ser vi hur det växer fram ett nytt, stort utanförskap.
            Allt fler står allt längre från den reguljära arbetsmarknaden.
            Här går utvecklingen åt fel håll, och dessvärre saknar regeringen
            verktyg och förslag för att hantera detta.
          </note>
          <note>
            Fru ålderspresident! Socialdemokraterna och Ylva Johansson var
            ju inför valet tydliga med att lova reformer och resultat. Däremot
            har väl leveransen varit något mer modest, om man ska vara snäll
            och diplomatisk. Som min kollega Katarina Brännström tog upp innehåller
            Ylva Johanssons svar på våra interpellationer ganska mycket ord.
            Det är ungefär samma svar som ges på alla interpellationer, nästan
            floskler. ”Regeringen har sedan tillträdet lagt om arbetsmarknadspolitiken,
            med fokus på resultat i stället för detaljstyrning.”
          </note>
          <note>
            Vilka är då resultaten? Jo, av de 32 000 utlovade traineejobben
            har det blivit 436. Det skulle bli 20 000 extratjänster, och det
            har blivit 2 765. När det gäller snabbspåren för nyanlända i etableringen,
            som i grunden är bra för den som har utbildning eller specialkompetens,
            är det en väldigt liten andel som är med.
          </note>
          <note>
            På senare tid har man utlovat 5 000 statliga beredskapsjobb.
            I en tidigare debatt med en annan kollega kom det fram att det
            inte fanns några färska siffror. Men färska siffror från mars
            2017, om jag förstår det rätt, är att av dessa 5 000 har regeringen
            lyckats leverera tolv stycken, varav fem eller sex tydligen i
            min hemstad Karlstad på Arbetsförmedlingen.
          </note>
          <note>
            Regeringens jobbmål om EU:s lägsta arbetslöshet förefaller i
            dag vara mer osannolikt än när det lanserades, och redan då var
            det väl få utanför regeringen som över huvud taget trodde på det.
          </note>
          <note>
            Man skulle även avveckla sysselsättningsfasen. Det var ett löfte,
            och det har man börjat med. Problemet är att de personer som nu
            föses ut från sysselsättningsfasen och som skulle få de utlovade
            sysselsättningarna i form av extratjänster och utbildning inte
            har fått det, utan de har blivit passiviserade och sitter hemma
            utan att få dessa jobb.
          </note>
          <note>
            Hur resonerar Ylva Johansson? Finns det någon plan om att regeringens
            reformer ska börja leverera? Hur ska fler komma i sysselsättning,
            och hur ska fler kunna ta steget att starta eget med hjälp av
            Arbetsförmedling ­ en?
          </note>
          <note type="speaker">
            Anf. 34 Arbetsmarknads- och etableringsminister YLVA JOHANSSON
            (S):
          </note>
          <note>
            Fru ålderspresident! Låt mig först säga att det är oacceptabelt
            om människor lämnas i passivitet eller utan insatser inom arbetsmarknadspolitiken
            under en längre tid. Vi hade en debatt om det här tidigare, och
            det är en av de viktiga frågorna i min dialog med Arbetsförmedlingen
            att säkerställa att så inte blir fallet.
          </note>
          <note>
            När man lyssnar på de moderata företrädarna här får man förståelse
            för den moderata synen på en jobbpolitik, nämligen så många som
            möjligt i en arbetsmarknadspolitisk åtgärd. Det är det som är
            jobbpolitiken. Det är så man bedömer jobbpolitiken, och om man
            inte har tillräckligt många i en arbetsmarknadspolitisk åtgärd
            har jobbpolitiken inte lyckats.
          </note>
          <note>
            Det är ju ett sätt att bedöma politiken. Ett annat sätt är att
            se att jobbpolitikens syfte är att skapa jobb och att så många
            som möjligt ska få de jobben. Om man har den synen har ju regeringens
            politik varit mycket framgångsrik.
          </note>
          <note>
            Vi har en mycket hög ekonomisk tillväxt. Vi har en hög sysselsättningsgrad
            som ökar från denna rekordhöga nivå. Vi har varje gång som vi
            har presenterat en ny prognos kunnat revidera prognosen åt rätt
            håll, till skillnad från Anders Borg , som alltid fick revidera
            den åt fel håll. Bättre ekonomi, bättre sysselsättning, sjunkande
            arbetslöshet!
          </note>
          <note>
            Detta beror på att vi har mycket höga investeringar. Framför
            allt det privata näringslivet gör mycket stora investeringar,
            och det är ju också så att en majoritet av de nya jobb som har
            skapats har kommit inom det privata näringslivet. Det är ett kvitto
            på att regeringen för en politik som gör att företag vill investera
            i Sverige.
          </note>
          <note>
            Det finns även andra bedömare. Jag tror att det var en representant
            för k reditvärderingsinstitutet Moody s som för en tid sig uttalade
            sig och sa att den svenska regeringen i princip gör allting rätt
            när det gäller att skapa ekonomisk tillväxt. Det kanske är att
            ta i; det finns säkert saker och ting vi kan göra bättre, men
            låt oss ändå se att det viktigaste i en jobbpolitik är att skapa
            riktiga jobb. Arbetsmarknadspolitiken har en viktig roll att spela,
            tvivelsutan, men den kommer aldrig att vara den viktigaste byggstenen
            i en jobbpolitik och är det inte heller för den här regeringen.
          </note>
          <note>
            Hur man utformar arbetsmarknadspolitiken är dock mycket viktigt.
            Christian Holm Barenfeld sa att det är klart att de som har gått
            gymnasieskolan och fått betyg enkelt får jobb. Ja, det borde vara
            så. Men det var ju inte så när ni regerade. Då hade vi så hög
            ungdomsarbetslöshet att vi fick EU-stöd för att bekämpa den. Då
            hade vi hög ungdomsarbetslöshet också bland ungdomar som hade
            klarat av gymnasiet, och det var detta som var bakgrunden till
            att vi i opposition föreslog att man skulle införa traineejobb
            riktade till gruppen som hade gymnasiekompetens.
          </note>
          <note>
            Glädjande nog, får man säga, behövs dessa jobb inte längre, i
            alla fall inte alls i den utsträckning som vi förutspådde under
            den förra regeringen, alltså när vi var i opposition, eftersom
            ungdomarna har fått andra jobb i stället och inte behöver vara
            i en arbetsmarknadspolitisk åtgärd, vilket är alldeles utmärkt.
          </note>
          <note>
            Fru ålderspresident! Jag tror också att det är viktigt att säga
            detta: Det finns en växande grupp som är arbetslös länge, för
            vi har en sådan grupp, och det är de nyanlända. När man är nyanländ
            och skrivs in på Arbetsförmedlingen har man nämligen en etableringsplan
            på i normalfallet 24 månader. Efter sex månader klassas man som
            långtidsarbetslös i den officiella statistiken .
          </note>
          <note>
            Detta betyder att personer under sin tvååriga etableringsplan
            kommer att klassas som långtidsarbetslösa. Jag tror dock att det
            är ganska få som tror att sex månader skulle räcka för en nyanländ
            att etablera sig på arbetsmarknaden. Jag styr emot att vi ska
            klara det på två år.
          </note>
          <note type="speaker">
            Anf. 35 KATARINA BRÄNNSTRÖM (M):
          </note>
          <note>
            Fru ålderspresident! Det går bra för Sverige. Det är sant, och
            det är vi alla glada över. Men det finns också flera hundra tusen
            som det absolut inte går bra för. 362 200 arbetslösa motsvarar
            6,8 procent. Av dem är 122 000 ungdomar. Det är 20 procents arbetslöshet.
            Detta är något som borde oroa vilken minister som helst.
          </note>
          <note>
            Sedan jämför arbetsmarknadsministern hela tiden med hur det var
            med Alliansen för ett antal år sedan. Jag känner ibland att jag
            måste förklara hur det var, för det verkar ha gått Ylva Johansson
            helt förbi. År 2006 tog vi över en arbetsmarknad i djup kris.
            Vi tog över en sjukskrivningskatastrof. Vi tog över ett samhälle
            där man skrev ut människor till förtidspen ­ sion. Sedan kom finanskrisen
            2008, 2009, 2010 och även in på 2011 – bara som en upplysning
            , Ylva Johansson! Det känns inte riktigt rättvist att jämföra
            med hur det är i dag.
          </note>
          <note>
            Ministern säger att det är klart att det ska vara riktiga jobb
            och inte arbetsmarknadsåtgärder, och ministern berättar även för
            oss hur Moderaterna ser på jobbpolitik, nämligen att det är lika
            med arbetsmarknadsåtgärder. Men det är det sista vi har sagt någonsin,
            så det var absolut inte sant.
          </note>
          <note>
            Om nu regeringen vill ha riktiga, nya jobb, varför lägger man
            då fram alla dessa märkliga förslag i form av traineejobb, beredskapsjobb
            och extratjänster? Det vore helt bortkastat. Varför gör man så?
            Statsministern har gjort ett stort nummer av hur många nya jobb
            som skulle skapas varje gång han har talat om detta .
          </note>
          <note>
            Det är inte sant att det är regeringens politik som har skapat
            några nya jobb , utan det är en lång högkonjunktur. Jag tycker
            att någon gång borde ministern ändå nämna den. Ni gömmer er bakom
            högkonjunkturen. Den politik ni själva har lagt fram har inte
            lyckats någonstans. Det är fråga om några tusen jobb i ett läge
            när ni har utlovat 80 000 – 90 000 jobb. Det känns konstigt att
            slå sig för bröstet för det.
          </note>
          <note>
            Det sorgliga är att regeringen inte gör något aktivt för att
            hjälpa de människor som står utanför arbetsmarknaden och som har
            en lång väg till att få ett riktigt jobb. Vi vet att alla inte
            behöver utbildning, men de kan behöva praktik eller lära sig hur
            svenska arbetsförhållanden fungerar och få visa upp sig. Vad gör
            regeringen?
          </note>
          <note>
            I rapporten från Arbetsförmedlingen och årsredovisningen framgår
            det att det numera är en sämre tillgång till praktikplatser. Det
            är synd eftersom praktikplatser leder till fler jobb.
          </note>
          <note>
            Av ett pressmeddelande från december framgår att Arbetsförmedling
            ­ en ska ta över arbetet med praktikplatser från Migrationsverket.
            Det är fråga om ett antal tusen nya platser under en flerårsperiod.
            Hur har det gått? Jag tror inte att det är en lyckad åtgärd så
            här långt, men vi är visserligen knappt fem månader in på det
            här året.
          </note>
          <note>
            Arbetsförmedlingen skickar också ut pressmeddelanden där det
            talas om en alltmer tudelad arbetsmarknad. Vore det då inte trevligt
            om reger ­ ingen kunde lägga fram förslag på särskilda åtgärder?
            Det behövs en kedja av insatser för att dessa människor ska komma
            i jobb. Praktik har visat sig vara bra mycket bättre än arbetsmarknadsutbildningar.
            Det skulle vara intressant att höra en liten kommentar om vad
            regeringen faktiskt funderar över när det gäller den stora gruppen
            människor.
          </note>
          <note type="speaker">
            Anf. 36 CHRISTIAN HOLM BARENFELD (M):
          </note>
          <note>
            Fru ålderspresident! Det blir mycket prat om vad Moderaterna
            vill och inte vill när vi diskuterar jobbpolitik med arbetsmarknadsministern.
            Det är bra och naturligt eftersom det är Moderaterna som har förslag
            för hur det ska bli fler jobb och hur det utanförskap som växer
            fram ska hanteras.
          </note>
          <note>
            Det är oacceptabelt med passivitet, säger Ylva Johansson. Jag
            håller med. Därför är det så allvarligt att det aviseras att sysselsättningsfasen,
            fas 3 i folkmun, ska avslutas. I stället för att ledas in på extratjänst,
            utbildning eller annan meningsfull sysselsättning ska man förpassas
            till passivitet hemma i soffan och inget stöd.
          </note>
          <note>
            En moderat politik för fler jobb innebär att de riktiga jobben
            ska bli fler, det vill säga de jobb som växer fram i våra företag
            och industrier runt om i Sverige. Ylva Johansson vill titta på
            alliansregeringens år när det rådde en finanskris. Jag anser,
            precis som min kollega Katarina Brännström, att det är självklart
            att en nyutbildad ungdom, en nyanländ med god utbildning eller
            någon annan som har svårare att komma in på arbetsmarknaden vid
            en omfattande lågkonjunktur och en global finanskris får ännu
            högre trösklar att ta sig över. Det innebär att företagen går
            sämre och varslar personal. Då är det de med den kortaste erfarenheten
            eller med andra höga trösklar in på arbetsmarknaden som får stryka
            på foten först.
          </note>
          <note>
            Nu råder högkonjunktur, och då anställs fler. Om man är anställbar
            har man större chans. Det måste även framgå inom socialdemokratin.
          </note>
          <note>
            Vi hade en diskussion om extratjänster. Nu har jag blivit konfunderad.
            I diskussionen med min kollega Lotta Finstorp diskuterades extratjänster
            som riktiga jobb, och nu benämns de som åtgärd. Hur ser ministern
            på dem?
          </note>
          <note>
            Den fråga jag ställde i min interpellation är obesvarad. Den
            baserade jag på det faktum att allt färre i dag får stöd av Arbetsförmedlingen
            till att starta egna företag. Men det är inte så enormt mycket
            färre inskrivna på Arbetsförmedlingen. Det är inte slut på uppdrag
            åt Arbetsförmedlingen. Det hade varit glädjande, men så är det
            inte . De som har kort väg in på arbetsmarknaden har det bra och
            har i stor utsträckning jobb, men de med höga trösklar har en
            lång väg in på arbetsmarknaden. De blir allt fler, och vägen blir
            allt längre. Regeringen saknar uppenbarligen, med tanke på de
            svar vi får på våra interpellationer, totalt lösningar, förslag
            och idéer på hur problemen ska hanteras.
          </note>
          <note>
            Det vore intressant att få ta del av konkreta beskrivningar,
            inte att regeringen tittar på, funderar eller tar fram handlingsplaner.
            Vilket tydligt budskap har regeringen till de personer som befinner
            sig i utanförskap, inte har arbete i dag och som kanske inte har
            haft arbete på lång tid? Hur ska de få arbete?
          </note>
          <note>
            Moderaterna har presenterat en lång rad förslag. Regeringen gör
            det inte.
          </note>
          <note type="speaker">
            Anf. 37 Arbetsmarknads- och etableringsminister YLVA JOHANSSON
            (S):
          </note>
          <note>
            Fru ålderspresident! Det är viktigt med stöd till start av näringsverksamhet.
            De uppgifter jag har – jag vet inte vilka uppgifter Christian
            Holm Barenfeld har – är att stödet ökar. Ett ökat antal får stöd
            för start av näringsverksamhet, och antalet bör öka ytterligare,
            inte minst mot bakgrund av att åldersgränsen har sänkts. Men vi
            har också lagt om politiken.
          </note>
          <note>
            Under den tidigare regeringen gavs stödet till dem som stod längst
            från arbetsmarknaden. Det är fel. Man ska ge stöd till dem som
            har en chans att lyckas att starta en egen näringsverksamhet.
            Det måste finnas en bedömning att insatsen går till dem som har
            en rimlig chans att lyckas med att starta en ny näringsverksamhet.
            Det tar naturligtvis lite längre tid att bedöma vilka de är, men
            nu ser vi att antalet ökar. Jag förväntar mig att antalet kommer
            att fortsätta att öka. Inte minst måste vi ta till vara den stora
            grupp nyanlända som har erfarenhet av att bedriva egen näringsverksamhet.
            Det är ett oerhört slöseri om vi inte tar till vara entreprenörsandan,
            kompetensen och erfarenheten hos de nyanlända, som kan bli viktiga
            företagare i Sverige.
          </note>
          <note>
            Där finns mer att göra. Regeringen anslog pengar i vårpropositionen
            för ett år sedan till särskilt stöd för så kallade snabbspår för
            nyanlända företagare. Vi utökade de resurserna i budgetpropositionen
            i höstas, och det finns nu 22 olika spår som Tillväxtverket ansvarar
            för. Det här är ett område där det finns en stor potential att
            göra mer. Det bör vi också göra.
          </note>
          <note>
            Katarina Brännström sa att när borgerligheten tog över 2006 var
            allting bedrövligt. Det var ett läge med stort ekonomiskt överskott,
            med en stark sysselsättning och en relativt låg arbetslöshet.
            Först nu är vi tillbaka igen, efter era år, på en högre sysselsättningsgrad
            och en arbetslöshet som rör sig nedåt och ett positivt läge i
            de offentliga finanserna.
          </note>
          <note>
            Ni satsade på ofinansierade skattesänkningar, och det har varit
            förödande för svensk konkurrenskraft. Vi betalar i dag ett pris
            med många människor som inte har rätt kompetens för de lediga
            jobben. Ni borde ha satsat på utbildning i stället för att sprätta
            iväg pengarna på skattesänkningar. Det hade varit en klokare jobbpolitik.
          </note>
          <note>
            Arbetsmarknadspolitik och lönestöd är viktiga delar av jobbpolitiken,
            men de är inte huvuddelen av jobbpolitiken. Huvuddelen av jobbpolitiken
            är att människor kan få arbete tack vare en bra konjunktur och
            att rätt saker görs i konjunkturen. Vi satsar resurser till kommuner
            och landsting så att de kan anställa fler personer i välfärden.
            Vi satsar resurser på bostadsbyg ­ gande, som är oerhört viktigt
            för sysselsättningen, för etableringen och för att unga människor
            ska kunna flytta hemifrån. Vi satsar på en ny export ­ strategi,
            så att vi kan gynna och underlätta för de många viktiga och fram
            ­ gångsrika exportföretag som finns i Sverige. Vi satsar på en
            nyindustria ­ liseringsstrategi för att modernisera svensk industri.
            Vi satsar på ett stort kunskapslyft för att bygga den kompetens
            som behövs. Vi satsar på skatte ­ lättnader för de små företag
            som anställer för första gången. De är de vik ­ tigaste delarna
            i jobbpolitiken.
          </note>
          <note>
            Men det krävs också särskilda åtgärder för de personer som står
            längre ifrån och har svårare att etablera sig på arbetsmarknaden
            än andra. Därför satsar vi på praktik, arbetsträning, reguljär
            utbildning och arbetsmarknadsutbildning samt folkhögskolor. Vi
            satsar på extratjänster och andra anställningar med lönestöd,
            och vi satsar på ett effektivare och mer flexibelt etableringsuppdrag.
          </note>
          <note>
            Detta kommer regeringen fortsätta att göra, för här krävs fortsatt
            ökad flexibilitet och, tror jag, fler åtgärder.
          </note>
          <note>
            Det talas om att gruppen som står långt från arbetsmarknaden
            växer. Låt oss vara ärliga och säga vad det handlar om: Det handlar
            om nyanlända i Sverige. Ja, de står en bit från arbetsmarknaden
            eftersom de är nya här, men beskriv dem inte som människor utan
            resurser.
          </note>
          <note type="speaker">
            Anf. 38 KATARINA BRÄNNSTRÖM (M):
          </note>
          <note>
            Fru talman! Hur vi beskriver människor kan vi alltid diskutera.
            Frågan är väl vad vi gör för dessa människor, som vi och framför
            allt regeringen har ansvar för, och som står och trampar på Arbetsförmedlingen
            och inte får det stöd de har rätt till. Det är mycket mer allvarligt.
          </note>
          <note>
            Antalet arbetslösa som tillhör en utsatt grupp har ökat med mer
            än 100 000. Detta borde vara Arbetsförmedlingens största bekymmer.
            Detta borde vara Ylva Johanssons största bekymmer. Det är människor
            som är över 55 år, de som har ett funktionshinder och, framför
            allt, utomeuropeiska invandrare.
          </note>
          <note>
            Vad gör regeringen särskilt för just dessa? Vad gör Arbetsförmed
            ­ lingen?
          </note>
          <note>
            Vi har en arbetsförmedling som inte klarar av sin uppgift. Det
            har vi diskuterat i kammaren många gånger. Men ministern verkar
            ganska nöjd. Visserligen tillsattes det en utredning, men det
            är sällan jag hör annat än att Arbetsförmedlingen ska klara av
            sina åtaganden. Men man gör ju inte det.
          </note>
          <note>
            När jag hör Ylva Johansson tala om moderata skattesänkningar
            vill jag vända på steken och säga: Trots modern tids högsta skattehöjningar,
            vilket denna regering har lyckats med på två år, har regeringen
            få förslag på hur man ska klara uppgiften att få arbetslösa i
            jobb. Det räcker tydligen inte med skattehöjningar. Vad ska ni
            göra?
          </note>
          <note>
            Under vår regeringstid fick 300 000 människor jobb trots den
            kris jag redogjorde för i mitt förra inlägg. Det är jag stolt
            över; jag skäms inte alls över det.
          </note>
          <note>
            Jag tycker att Ylva Johansson ska ta ned tonen och vara lite
            ödmjuk för de enorma utmaningar Sverige står inför. Framför allt
            ska hon tänka på att dessa människor borde få den hjälp de har
            rätt till.
          </note>
          <note>
            Jag ber att få tacka för debatten. Jag tror att vi kommer att
            återkomma i frågan.
          </note>
          <note type="speaker">
            Anf. 39 CHRISTIAN HOLM BARENFELD (M):
          </note>
          <note>
            Fru talman! Min fråga handlade i grunden om dem som får stöd
            från Arbetsförmedlingen för att starta företag. De siffror som
            jag har från Arbetsförmedlingen visar att 4 400 personer fick
            detta stöd 2014 och 2 900 fick det 2016. Om dessa siffror är korrekta
            har jag svårt att se att 2 900 är fler än 4 400. För mig är det
            1 500 färre.
          </note>
          <note>
            Ylva Johansson säger att Alliansen och Moderaterna sprätte iväg
            peng ­ ar på skattesänkningar. Jag tycker att Ylva Johansson nästa
            gång hon träffar en undersköterska, som fick närmare ett och ett
            halvt tusen mer i plånboken, en polis, en lärare, en snickare
            eller någon annan ska säga att det var pengar som Alliansen oansvarigt
            sprätte iväg på dem.
          </note>
          <note>
            Det vi gjorde var att se till att folk fick behålla mer av det
            de tjänade när de arbetade. Vi stärkte deras ekonomi så att de
            skulle kunna stå på egna ben.
          </note>
          <note>
            Samtidigt ökade faktiskt pengarna till välfärden. Jobben blev
            dessutom fler, trots att det var brinnande finanskris.
          </note>
          <note>
            Någon måtta får det vara. Det gäller att vara korrekt med fakta.
          </note>
          <note>
            Därtill kan sägas att Ylva Johansson och hennes parti var emot
            vart ­ enda jobbskatteavdrag, som var de stora skattesänkningarna,
            men accepterade vartenda ett av dem i efterhand. Det var ju klokt,
            eftersom det skulle ha straffat många av dem som arbetar om regeringen
            ändrade på detta.
          </note>
          <note>
            Åter till frågan: Hur ska vi se till att de som står långt från
            arbetsmarknaden och som får stöd av Arbetsförmedlingen också får
            stöd och hjälp i ökad omfattning för att starta egna företag?
          </note>
          <note type="speaker">
            Anf. 40 Arbetsmarknads- och etableringsminister YLVA JOHANSSON
            (S):
          </note>
          <note>
            Fru talman! Det är angeläget att fler får ta del av stöd för
            att starta egen näringsverksamhet. Men det är också angeläget
            att det går till de personer som har rimligt goda förutsättningar
            att lyckas med att starta en egen näringsverksamhet. Det är inte
            bara talet i sig utan att det går till rätt personer som är viktigt.
          </note>
          <note>
            Jag ser en stor potential bland de nyanlända. Vi vet att många
            har en bakgrund som företagare och entreprenörer, och denna kompetens
            och erfarenhet bör vi ta till vara bättre än vad vi hittills har
            gjort. Jag följer därför noga det arbete som Tillväxtverket gör,
            vid sidan av Arbetsförmedlingens insatser, för att fler ska kunna
            få del av detta.
          </note>
          <note>
            Jag har helt andra siffror än Christian Holm Barenfeld på hur
            många som har fått stöd för 2016. Min siffra är 4 360 vad gäller
            beslut för 2016. Men låt oss se på det och återkomma så att det
            blir rätt siffra för antalet tagna beslut.
          </note>
          <note>
            Fru talman! Det är spännande att höra att både Katarina Brännström
            och Christian Holm Barenfeld är så stolta över den gamla regeringens
            politik. Det måste vara en minoritet inom Moderaterna som är stolt
            över den, men det är ju roligt att någon är det.
          </note>
          <note>
            Det var en politik som vände ett stort överskott i de offentliga
            finanserna till ett stort underskott samtidigt som arbetslösheten
            ökade och sysselsättningen minskade. Ungdomsarbetslösheten var
            så hög att Sverige fick EU-stöd.
          </note>
          <note>
            Nu har vi vänt detta. Det går bättre för Sverige. Sysselsättningen
            ökar, tillväxten är hög och arbetslösheten sjunker.
          </note>
          <note>
            Mer behöver dock göras, framför allt för dem som är nyanlända
            och andra som står långt från arbetsmarknaden. Det kommer regeringen
            att göra.
          </note>
          <note>
            Överläggningen var härmed avslutad.
          </note>
          <note>
            § 15 Svar på interpellationerna 2016/17:445 och 455 om kvinnors
            integration
          </note>
          <note type="speaker">
            Anf. 41 Arbetsmarknads- och etableringsminister YLVA JOHANSSON
            (S):
          </note>
          <note>
            Fru talman! Christian Holm Barenfeld har frågat mig vilka åtgärder
            jag avser att vidta för att utrikes födda kvinnor ska få samma
            möjligheter att integreras som män.
          </note>
          <note>
            Erik Andersson har frågat mig vilka åtgärder eller initiativ
            jag avser att ta med anledning av det som har framkommit om att
            kvinnor missgynnas i etableringen.
          </note>
          <note>
            Regeringens jämställdhetsmål är att kvinnor och män ska ha samma
            makt att forma samhället och sina egna liv. Ett delmål är ekonomisk
            jämställdhet. Kvinnor och män ska ha samma möjligheter och villkor
            i fråga om betalt arbete som ger ekonomisk självständighet livet
            ut.
          </note>
          <note>
            För att nå det jämställdhetspolitiska målet behöver arbetslösheten
            bland utrikes födda kvinnor minska och sysselsättningen öka. Detta
            är en prioriterad fråga för regeringen.
          </note>
          <note>
            Regeringen har därför ändrat Arbetsförmedlingens instruktion.
            Av instruktionen framgår nu att myndighetens verksamhet ska utformas
            så att den främjar mångfald och jämställdhet samt motverkar diskriminering
            i arbetslivet och en könsuppdelning på arbetsmarknaden.
          </note>
          <note>
            Regeringen har också gett Arbetsförmedlingen i uppdrag att ta
            fram en handlingsplan för att jämställdhetsintegrera sin verksamhet
            och en handlingsplan för att minska arbetslösheten bland utrikes
            födda kvinnor. Båda handlingsplanerna löper till och med 2018.
            Jag följer genomförandet av handlingsplanerna noga.
          </note>
          <note>
            För att öka jämställdheten på arbetsmarknaden har regeringen
            infört en tredje reserverad månad för vardera föräldern i föräldraförsäkringen
            och avskaffat vårdnadsbidraget. Regeringen har även lämnat förslag
            på begränsningar i föräldrapenningen för föräldrar som kommer
            till Sverige med barn.
          </note>
          <note>
            De stora könsskillnaderna i deltagandet i insatser och övergång
            till arbete som finns inom etableringsuppdraget är inte acceptabla.
            Det är angeläget att andelen kvinnor som tar del av arbetsmarknadsnära
            insatser respektive övergår till arbete ökar och att kvinnor och
            män ges samma möjligheter till etablering på arbetsmarknaden och
            i samhällslivet.
          </note>
          <note>
            Arbetsförmedlingens arbete med att utveckla sitt arbetssätt inom
            etableringsuppdraget är avsett att främja kvaliteten och arbetsmarknadsanknytningen
            i etableringsplanerna. Det är viktigt att detta utvecklingsarbete
            bidrar till ökad likvärdighet och ändamålsenlighet i de insatser
            som både kvinnor och män deltar i.
          </note>
          <note type="speaker">
            Anf. 42 CHRISTIAN HOLM BARENFELD (M):
          </note>
          <note>
            Fru talman! Deltagandet på arbetsmarknaden för utrikes födda
            är alldeles för lågt i vårt land. Det gäller för såväl kvinnor
            som män. Den största integrationsutmaningen är dock att öka de
            utrikes födda kvinnornas deltagande på arbetsmarknaden, och detta
            bör återspeglas i en ansvarstagande regerings politik.
          </note>
          <note>
            Sveriges Kvinnolobby visar i en ny granskning att kvinnor missgynnas
            i alla delar av etableringen och att skillnaderna är särskilt
            stora i fråga om de subventionerade anställningarna. Mindre än
            vart fjärde instegs- och nystartsjobb gick under förra året till
            en kvinna. Det är givetvis undermåligt ur både integrations- och
            jämställdhetssynpunkt.
          </note>
          <note>
            I svaret på denna interpellation sägs det väldigt lite om konkreta
            åtgärder. Det sägs mest att det är en prioriterad fråga, att det
            ska tas fram handlingsplaner och en tredje månad i föräldraförsäkringen.
            Men jag tror inte att något av detta är lösningar på problemet
            med att så få kvinnor med utrikes bakgrund har arbete i Sverige.
          </note>
          <note>
            Regeringen har samtidigt minskat det framgångsrika RUT-avdraget.
            Det mattas av. Vi vet att det har lett till många nya jobb till
            såväl kvinnor som utrikes födda, inte minst till kvinnor som är
            utrikes födda. Det är också många kvinnor som har valt att starta
            företag i den branschen.
          </note>
          <note>
            Just med anledning av det ställde jag frågan till arbetsmarknads-
            och etableringsminister Ylva Johansson: Vilka åtgärder avser ministern
            att vidta för att utrikes födda kvinnor ska få samma möjligheter
            som män att integreras? På vilket sätt ska detta stärkas? Och
            på vilket sätt vill ministern göra det, rent konkret? Hur ska
            jobben bli fler i allmänhet? Och hur ska vi se till att också
            kvinnor som befinner sig utanför arbetsmarknaden i dag och som
            är utrikes födda kommer in på arbetsmarknaden?
          </note>
          <note>
            Vi moderater föreslår även här en rad åtgärder. Vår jobbpolitik
            i allmänhet är fokuserad på att jobben ska bli fler. Vi har en
            högkonjunktur, vilket vi har talat om i varenda interpellationsdebatt
            här. Det leder till att fler jobb genereras. Men när den nuvarande
            regeringen presenterar sina budgetar är det inte bara vi moderater
            eller intresseorganisationer från andra håll som säger att regeringens
            budget med ökat skattetryck inte bidrar till att jobben blir fler.
            De flesta utredare visar också på att regeringens budget, jämfört
            med hur det var tidigare, kommer att leda till färre arbetstillfällen.
          </note>
          <note>
            Det är såklart på samma sätt här. Den som har extra höga trösklar
            är den som drabbas först.
          </note>
          <note>
            Vi vill förstärka RUT-avdraget. I migrationsöverenskommelsen
            lyckades vi ändå pressa fram att de t förbättrades lite jämfört
            med vad reger ­ ing ­ en vill, och ännu mer jämfört med vad regeringens
            samarbetsparti, Vänsterpartiet, vill. Enligt dem skulle RUT-avdraget
            nämligen inte finnas alls.
          </note>
          <note>
            Vi har också sagt att vi vill införa en utbildningsplikt, vilket
            innebär att alla nyanlända i Sverige ska få utbildningen; det
            gäller både män och kvinnor. Och vi vill ha förstajobbetanställningar.
          </note>
          <note>
            Vi är tydliga med en lång rad förslag på hur vi vill hantera
            och försöka hitta lösningar för integrationen. Det är inte lätt.
            Och det kommer att krävas mycket. Vi kommer säkert att återkomma
            med ännu fler förslag. Men vi har ändå konkreta förslag.
          </note>
          <note>
            Vilka konkreta förslag har regeringen? Vilka konkreta förslag
            har Ylva Johansson för att jobben ska bli fler och för att integrationen
            ska stärkas men framför allt för hur utrikes födda kvinnor ska
            komma i arbete?
          </note>
          <note type="speaker">
            Anf. 43 ERIK ANDERSSON (M):
          </note>
          <note>
            Fru talman! Det sägs att vi har en feministisk regering. Samtidigt
            har Sveriges Kvinnolobby gjort en granskning som visar att kvinnor
            missgynnas i delar av etableringen och att skillnaderna är särskilt
            stora i de subventionerade anställningarna. Kvinnorna tar också
            del av färre yrkesutbildningar, valideringsinsatser och snabbspår,
            och de går i lägre utsträckning vidare till arbete efter avslutad
            utbildning.
          </note>
          <note>
            Min fråga till ministern var: Vilka åtgärder eller initiativ
            avser minis ­ tern att ta med anledning av det som har framkommit
            om att kvinnor missgynnas i etableringen?
          </note>
          <note>
            Ministern säger i sitt svar att det är oacceptabelt och att det
            ska följas noggrant. Jag skulle kunna tacka för det svaret, och
            så avslutar vi debatten här. Men ministern är så debattglad i
            dag att jag tänker fortsätta.
          </note>
          <note>
            Varför är det ett problem att kvinnor missgynnas i etableringen?
            Jo, Sverige har under lång tid haft problem med att integrera
            nyanlända på arbetsmarknaden. Vi har just nu en högkonjunktur
            – jag vet att ministern snart kommer att påpeka att Alliansen
            satt vid makten i åtta år; det brukar ministern göra. Låt mig
            därför vara tydlig och föregripa statsrådet med ett svar.
          </note>
          <note>
            Vi hade en finanskris tidigare. Men Sverige klarade sig mycket
            bättre än många andra länder. Mer än 300 000 nya jobb skapades
            under alliansregeringens tid, och välfärden stärktes med 100 miljarder
            kronor. Givetvis räcker inte de reformer som genomfördes under
            alliansåren. Efter det stora migrationsmottagandet under 2015
            krävs det nu stora insatser. I dag, när vi har högkonjunktur och
            ganska många människor står utanför arbetsmarknaden, är det extra
            allvarligt.
          </note>
          <note>
            Vi har alltså en migrations- och integrationsutmaning som växer
            i den här högkonjunkturen som vi befinner oss i. Arbetslösheten
            är fortsatt hög för många grupper samtidigt som vi kan se att
            ekonomin kommer att mattas av med anledning av att vi har en arbetskraftsbrist.
          </note>
          <note>
            Fru talman! Sverige befinner sig i en högkonjunktur. Samtidigt
            har vi människor som inte arbetar. Och vi har brist på arbetskraft.
            Problemet är de strukturella obalanserna som leder till att utsatta
            grupper hålls ute från arbetsmarknaden, oavsett vilket konjunkturläge
            vi befinner oss i. Ett permanent utanförskap har skapats, och
            det måste brytas.
          </note>
          <note>
            Bara en fjärdedel av de nyanlända har en helårsanställning efter
            åtta år i Sverige. Och tyvärr riskerar regeringen att förvärra
            problemen genom högre skatt på arbete, ändrad inriktning på arbetsmarknadspolitiken
            och bidragssystemen. Det är inte bara min bedömning, fru talman.
            Det är även Konjunkturinstitutets bedömning.
          </note>
          <note>
            Regeringen riskerar att förstärka utanförskapet ytterligare,
            samtidigt som Migrationsverket bedömer att närmare en halv miljon
            människor ska etablera sig i Sverige fram till 2020.
          </note>
          <note>
            För en kvinna som är född utanför Europa är chanserna att få
            ett jobb dessutom mycket sämre. Det vill vi moderater ändra på.
          </note>
          <note type="speaker">
            Anf. 44 Arbetsmarknads- och etableringsminister YLVA JOHANSSON
            (S):
          </note>
          <note>
            Fru talman! Här har vi två moderater som har interpellerat om
            utrikes födda kvinnors integrering på arbetsmarknaden. Det är
            två modiga pojkar , det.
          </note>
          <note>
            Christian Holm Barenfeld och Erik Andersson! Ni tyckte att man
            skul ­ le ta bort den styrning som fanns av Arbetsförmedlingen,
            när det gällde att jobba mot att bryta den könssegregerade arbetsmarknaden
            . Den styrningen av Arbetsförmedlingen har vi återinfört.
          </note>
          <note>
            Ni tyckte att man skulle ha vårdnadsbidrag. Det har vi tagit
            bort. Det var en uppenbar kvinnofälla.
          </note>
          <note>
            Den här regeringen har också tagit initiativ till förändringar
            i föräldraförsäkringen, för att säkerställa att nyanlända inte
            hamnar i en fälla där man är föräldraledig överdrivet länge.
          </note>
          <note>
            Vi har även säkerställt att också kvinnor får del av lönesubventioner.
            Könsfördelningen när det gäller nystartsjobb är sådan att en majoritet
            är män. Vi inför extratjänster där vi ser att majoriteten som
            får del av den typen av lönesubvention är kvinnor.
          </note>
          <note>
            Vi gör stora satsningar på inte minst dem som är kortutbildade.
            Utbildningsplikt är till exempel en sådan fråga som kommer. Vi
            har tagit fram ett uppdrag till Arbetsförmedlingen att utforma
            en handlingsplan för utrikes födda kvinnor med kort utbildning.
          </note>
          <note>
            Jag får frågan: Hur ska jobben bli fler? Jobben blir fler. De
            växer faktiskt fram i en fantastiskt god takt.
          </note>
          <note>
            Jag får frågan: Hur ska utrikes födda kvinnor få jobb? Det är
            för utrikes födda kvinnor det går bäst på arbetsmarknaden. Det
            är den grupp som sysselsättningen har ökat allra mest för, bland
            de olika grupper som vi jämför på arbetsmarknaden.
          </note>
          <note>
            Kvar är utmaningen för de utrikes födda kvinnor som har särskilt
            svårt att få jobb, till exempel på grund av att de har kort utbildning
            eller av andra skäl befinner sig långt ifrån arbetsmarknaden.
            Jag har precis radat upp de insatser som regeringen gör.
          </note>
          <note>
            Jag tycker dock att det är anmärkningsvärt och lite spännande
            att vi här har moderater som när man hade chansen – vi jämför
            ändå regeringsalternativ, när det gäller hur väl man lyckas med
            olika saker – styrde så att utrikes födda kvinnor hamnade i bidragsfällor,
            till exempel vårdnadsbidrag.
          </note>
          <note>
            Nu har vi ett moderat parti som vill styra landet med stöd av
            Sverigedemokraterna och som vill tro att det skulle underlätta
            för utrikes födda kvinnor på arbetsmarknaden. Det är modigt, fru
            talman!
          </note>
          <note type="speaker">
            Anf. 45 CHRISTIAN HOLM BARENFELD (M):
          </note>
          <note>
            Fru talman! Var ska man börja? Jag tycker inte att det är speciellt
            modigt. Jag tycker att det är nödvändigt. Och jag tror att vi
            ska göra det. I brist på egna argument får man hoppa på motståndarna
            och tala om deras politik.
          </note>
          <note>
            Som jag sa tidigare tycker jag att det är bra när vi talar om
            moderat politik när vi talar om hur jobben ska bli fler, hur fler
            ska få arbete och hur sysselsättningen ska öka. Även på detta
            område är det nämligen vi moderater som har förslagen.
          </note>
          <note>
            Däremot har vi varit mycket öppna och tydliga med att vi lägger
            om vår politik och att vi har tagit fram nya förslag. Vi förlorade
            faktiskt valet 2014. Då måste vi göra om och göra rätt. Vi måste
            titta på vad vi gjorde eller inte gjorde som ledde till att det
            inte var tillräckligt många som hade förtroende för oss. Därför
            har vi tagit fram en lång rad förslag.
          </note>
          <note>
            Sedan måste man också inse att verkligheten i dag på många sätt
            ser annorlunda ut än vid valet 2014, och den ser än mer annorlunda
            ut än vid valet 2006 och vid valet 2010. Den kommer säkert att
            se något annorlunda ut 2018 än vad den gör i dag.
          </note>
          <note>
            Men när det gäller integrationsområdet vore det väl konstigt
            om vi inte kommer fram med några nya synpunkter efter den stora
            flyktingkris som vi hade 2015. Även om det fanns integrationsproblem
            och stora utmaning ­ ar tidigare ställde flyktingkrisen saker
            på sin spets.
          </note>
          <note>
            Då blir jag än mer konfunderad när jag hör Ylva Johansson. Oavsett
            vad Ylva Johansson tycker om Alliansens politik, om Moderaternas
            politik och om vad vi gjorde måste jag fråga: Hur ska jobben bli
            fler, och hur ska jobben bli fler för kvinnor som står utanför
            arbetsmarknaden och för kvinnor som kommer från andra länder och
            som står utanför arbetsmarknaden om man försämrar de delar där
            vi vet att utlandsfödda kvinnor har fått många jobb, exempelvis
            RUT-sektorn som man på alla sätt har försökt klämma åt?
          </note>
          <note>
            Det finns siffror på olika saker, och det är inte alla siffror
            som pekar i rätt riktning. Vi kan se att de som är på arbetsmarknaden
            och de som har stått nära arbetsmarknaden har blivit färre. Men
            vi ser också att de personer som har kommit till vårt land och
            andra personer som har höga trösklar in till arbetsmarknaden blir
            fler. De som står långt från arbetsmarknaden hamnar allt längre
            från arbetsmarknaden, och de blir allt fler.
          </note>
          <note>
            Där har vi en enorm utmaning. Vi kommer att ha en enorm utmaning
            när vi vinner valet och sätter oss i regering, och den här regeringen
            har också en enorm utmaning. Men problemen blir mycket mindre
            omfattande om man har idéer, visioner och konkreta förslag om
            hur man ska lösa situationen. Det är detta som vi har frågat om
            i våra interpellationer. I det läget har vi ställt konkreta frågor
            och hoppas på konkreta förslag på hur Ylva Johansson anser att
            jobben ska bli fler och hur hon anser att en större andel av de
            kvinnor som kommer till Sverige ska komma i arbete. Det är viktigt
            av arbetsmarknadspolitiska skäl, det är integrationspolitiskt
            viktigt och det är viktigt för jämställdheten.
          </note>
          <note type="speaker">
            Anf. 46 ERIK ANDERSSON (M):
          </note>
          <note>
            Fru talman! Jag hörde ministern använda orden modiga pojkar.
            Hade jag varit en annan typ av person hade jag känt att det är
            härskarteknik. Men jag blir nästan smickrad av att jag blir kallad
            för pojke, måste jag säga.
          </note>
          <note>
            Ministern talar om fake news – det har vi hört talas om på senare
            tid – alltså nyheter som inte är sanna. Man sprider helt enkelt
            lögner om att vi skulle vilja regera med SD. Det stämmer inte
            på långa vägar. Vi har sagt att vi kommer att tala med alla partier
            i utskotten. Vi kommer aldrig att regera med SD. Det är precis
            på samma sätt när det gäller att Socialdemokraterna inte sitter
            i regering med Vänsterpartiet. Det vore en fara för landet. Men
            Socialdemokraterna samarbetar med Vänsterpartiet.
          </note>
          <note>
            De som första gången använde sig av Sverigedemokraterna i Sveriges
            riksdag var inte Moderaterna. Det var Socialdemokraterna som med
            hjälp av SD såg till att 100 000 fler fick betala högre skatt.
            Det är inte vi som har öppnat denna Pandoras ask. Ni är i så fall
            lika goda kålsupare.
          </note>
          <note>
            Men åter till frågan. Moderaternas människosyn är att alla människor,
            oavsett kön, ska ha lika chanser på arbetsmarknaden och när det
            gäller att ta del av insatser för att öka anställbarheten. Den
            undersökning som Sveriges Kvinnolobby gjorde visar den totala
            motsatsen. Jag ska dra några siffror i slutet av mitt anförande.
            I grunden handlar detta om frihet och makt över sitt eget liv.
            Det handlar även om att kunna bevara den svenska välfärden över
            tid. Därför är det viktigt att så många nyanlända som möjligt
            kommer i sysselsättning mycket snabbt.
          </note>
          <note>
            Fru talman! Tyvärr genomsyrar denna ojämställdhet hela arbetsmarknaden,
            och kvinnor som är utrikes födda och nyanlända drabbas särskilt
            hårt av detta. De som står längst från arbetsmarknaden är de utomeuropeiskt
            födda kvinnorna och de som inte har någon utbildning över huvud
            taget. Det vill vi ändra på.
          </note>
          <note>
            Resultatet av granskningen från Sveriges Kvinnolobby visar, när
            vi har en feministisk regering, att mindre än vart fjärde instegsjobb
            och nystartsjobb gick förra året till en kvinna. Under 2016 var
            3 1 procent kvinnor och 69 procent män av de nya deltagarna i
            snabbspår. Kvinnor har ofta aktivitet på deltid inom instegsjobben.
            Var tredje kvinna arbetar halvtid eller mindre inom instegsjobben.
            Nästan var femte kvinna med etableringsplan var förhindrad att
            delta i aktiviteter. Fler män får jobb efter etableringsuppdraget.
            Var fjärde nyanländ kvinna lämnar helt arbetsmarknaden och de
            arbetsmarknadspolitiska programmen efter etableringsuppdraget.
          </note>
          <note>
            På det sättet kan jag fortsätta. Siffra för siffra visar att
            kvinnorna missgynnas i den feministiska regeringens Sverige. Här
            krävs det krafttag från regeringen. Och det är ingen vacker statistik
            att stoltsera med. Ministern menar att det är oacceptabelt, och
            ministern menar att hon noga ska följa detta. Då är min uppmaning:
            Beskriv gärna hur ministern kommer att göra för att följa det
            ta noga!
          </note>
          <note type="speaker">
            Anf. 47 Arbetsmarknads- och etableringsminister YLVA JOHANSSON
            (S):
          </note>
          <note>
            Fru talman! Känslorna for i väg med mig lite grann. Det korrekta
            tilltalsordet är naturligtvis riksdagsledamot och ingenting annat.
            Jag vill korrigera mig själv på den punkten.
          </note>
          <note>
            Jag får återigen frågan från Christian Holm Barenfeld hur jobben
            ska bli fler. Det är inte det som är problemet i Sverige just
            nu. Jobben blir fler. De växer till mycket bra. En utmaning är
            hur vi ska fortsätta den utveck ­ lingen, så att vi har en varaktig
            lång tillväxt och att nya jobb fortsätter att växa till. Men den
            stora utmaningen just nu på arbetsmarknaden är att hitta personer
            med rätt kompetens till de lediga jobben.
          </note>
          <note>
            Jag får återigen frågan hur utrikes födda kvinnor ska få jobb.
            Det är den grupp som i allra störst utsträckning får jobb i dag.
            Det är i den gruppen som sysselsättningsgraden ökar allra kraftigast.
            Vi måste fortsätta den utvecklingen. Men det är alldeles uppenbart
            att vi går rätt väg.
          </note>
          <note>
            Christian Holm Barenfeld säger att vi på alla sätt klämmer åt
            RUT-bidragen. Det gör vi inte. RUT-bidragen ökar. Låt oss lite
            grann hålla oss till den verklighet som vi faktiskt har.
          </note>
          <note>
            De nyanlända på arbetsmarknaden blir fler och fler, alltså de
            nyanlända i etableringsuppdraget som är inskrivna på Arbetsförmedlingen.
            Det är en väntad utveckling.
          </note>
          <note>
            Vi har tagit emot fler asylsökande än något annat OECD-land någonsin
            har gjort – dubbelt så många som Tyskland under 2014 och 2015.
            Det är klart att de som har asylskäl, får uppehållstillstånd och
            stannar här kommer ut på arbetsmarknaden, och de kommer från dag
            ett att vara arbetslösa. Så kommer det att vara. Det är viktigt
            att vi beskriver detta rätt; det handlar inte om människor som
            har blivit utslagna från den svenska arbetsmarknaden utan om människor
            som är nytillträdande på den svenska arbetsmarknaden och naturligtvis
            behöver vägar in.
          </note>
          <note>
            Ett av de problem som tas upp är att nystartsjobben huvudsakligen
            går till män. Det är väldigt allvarligt, och det är en av de frågor
            som Arbetsförmedlingen jobbar med. Mot den bakgrunden kan man
            dock fråga sig varför Moderaterna är emot extratjänster. En majoritet
            av dem har ju visat sig gå till kvinnor. Det är alltså ett sätt
            att faktiskt säkerställa att vi får en jämnare fördelning av lönestöden
            mellan kvinnor och män.
          </note>
          <note>
            Erik Andersson tar upp att etableringsplaner utan innehåll är
            särskilt vanligt bland kvinnor. Ja, det är ju ett av skälen till
            att regeringen har lagt en proposition på riksdagens bord om att
            förändra etableringsuppdraget, så att vi ska komma undan detta
            med tomma etableringsplaner. Det är ett ofog att ha det på det
            sättet. Det är därför vi lägger om till samma delar som styr arbetsmarknadspolitiken
            i övrigt.
          </note>
          <note>
            Det innebär att Arbetsförmedlingen ytterst kan ställa krav på
            vilka aktiviteter människor ska delta i – och göra förändringar
            i planen när man finner det befogat. Naturligtvis ska det i första
            hand ske i samråd med den arbetssökande eller nyanlände, men om
            man inte kommer överens kan man ytterst tvinga en person till
            de insatser man bedömer som vettiga.
          </note>
          <note>
            Fru talman! Den allvarliga delen av denna debatt är den som Erik
            Andersson svarade på i sitt inlägg. Han säger att Moderaterna
            inte vill regera med Sverigedemokraterna men att man vill ha ett
            samarbete av det slag som den sittande regeringen har med Vänsterpartiet
            – alltså ett organiserat budgetsamarbete. Det var ju ett viktigt
            besked.
          </note>
          <note type="speaker">
            Anf. 48 CHRISTIAN HOLM BARENFELD (M):
          </note>
          <note>
            Fru talman! Jag får väl börja där Ylva Johansson slutade. Moderaterna
            vill driva moderat politik och presentera en alliansbudget. Om
            sedan Ylva Johansson väljer att rösta på den – eller Jonas Sjöstedt
            eller Jimmie Åkesson eller någon annan väljer att rösta på den
            – må det vara hänt, men den som väljer att rösta på Alliansens
            budget tar ställning för en bra budget som leder till fler arbeten
            och skapar ett bättre Sverige. Då är det mindre intressant vem
            som röstar för den.
          </note>
          <note>
            Däremot har vi varit tydliga med att Moderaternas regeringsalternativ
            är att regera tillsammans med de övriga allianspartierna och se
            till att de nuvarande regeringspartierna hamnar i en trogen och
            fast opposition. Det ska vi göra genom att vinna väljarnas stöd.
            Det är vad det handlar om.
          </note>
          <note>
            I det här läget talar vi dock om hur jobben ska bli fler för
            utrikes födda kvinnor. När det gäller extratjänsterna hade vi
            andra förslag, för vi tycker inte att man ska begränsa dem till
            enbart offentlig sektor på det sätt som Ylva Johansson och regeringen
            vill. Vi vill i stället se till att de finns på hela arbetsmarknaden.
            Det är viktigt att såväl män som kvinnor kommer in i offentlig
            sektor, men det är väl lika viktigt att utlandsfödda kvinnor får
            möjlighet att komma in på både den privata och den offentliga
            arbetsmarknaden.
          </note>
          <note>
            Det är en sanning med modifikation när Ylva Johansson säger att
            man inte påverkar det framgångsrika RUT-avdraget. Man halverar
            summan och gör en rad andra saker. I migrationsöverenskommelsen
            fick dock Alliansen, klokt nog, gehör för sitt ökade krav på stärkt
            RUT-avdrag på vissa områden. Vi moderater föreslår bland annat
            ytterligare satsningar på den delen, plus en rad andra åtgärder,
            insatser och reformer som gör att utlandsfödda kvinnor ska kunna
            komma i arbete.
          </note>
          <note type="speaker">
            Anf. 49 ERIK ANDERSSON (M):
          </note>
          <note>
            Fru talman! Ministern fortsätter med osanningar. Jag har aldrig
            talat om budgetsamarbete. Det jag försökte beskriva, fru talman,
            var att Socialdemokraterna ju har ett samarbete med V – ganska
            ofta. Ibland röstar V självständigt i utskottet, och ibland röstar
            de på de socialdemokratiska förslagen.
          </note>
          <note>
            Jag utgår ifrån att ministern är demokrat och tror på demokratins
            idéer. Det är väl detta det handlar om. Det har ju inte varit
            någon lyckad resa att isolera ett parti som har blivit invalt
            i Sveriges riksdag. Nu hamnar vi väldigt långt ifrån ursprungsfrågan,
            men jag måste ta upp detta. Det är nämligen precis vad det handlar
            om: Man pratar med alla demokratiska partier som är invalda i
            riksdagen, och finns det någon fråga i utskottet som man är överens
            om är det väl inga problem med det. Vänsterpartiet har röstat
            med Moderaterna också i några frågor, och inte känner jag mig
            som en sämre människa för det – om man utgår från den aspekten
            när det gäller samarbetet.
          </note>
          <note>
            Grunden är dock att Moderaterna vill styra landet i en alliansregering.
            Det är det vi vill göra. Vi i Moderaterna har sagt att vi vill
            lägga fram en alliansbudget för att få bort den skadliga politik
            som håller på att förstöra Sverige. Det är tur för regeringen
            att vi befinner oss i en högkonjunktur, för de politiska åtgärderna
            har inte givit särskilt många fler jobb. Det är konjunkturen som
            har sett till att vi har fått fler jobb. Ibland har man tur. Jag
            brukar inte ha tur i lotterier, men regeringen har haft tur när
            det gäller regeringsinnehav under den här mandatperioden. Lotta
            kan ni dock få göra när det handlar om skolplatser!
          </note>
          <note type="speaker">
            Anf. 50 Arbetsmarknads- och etableringsminister YLVA JOHANSSON
            (S):
          </note>
          <note>
            Fru talman! Låt mig säga det igen: RUT-bidraget ökar. Vi har
            en ökad användning. Staten betalar ut mer och mer i RUT-bidrag.
            Det betyder att den sektorn växer. Subventionen växer också; det
            syns i statsbudgeten.
          </note>
          <note>
            Kvinnor ska självklart in på hela arbetsmarknaden och inte bara
            i offentlig sektor. Det är mycket, mycket viktigt. Det är precis
            därför jag tyck ­ te att det var så olyckligt att den gamla regeringen
            tog bort uppdraget till Arbetsförmedlingen att motverka könssegregeringen
            på arbetsmarknaden. Vi har återinfört det. När skattebetalarna
            satsar på arbetsmarknadspolitik tycker jag att det är rimligt
            att pengarna också används till att motverka en könssegregerad
            arbetsmarknad och till att säkerställa att kvinnor får möjligheter
            som är likvärdiga med männens – och gärna också kan ta sig in
            på yrkesområden där kvinnor är underrepresenterade, och vice versa.
          </note>
          <note>
            Fru talman! Den viktiga frågan är dock den sista som Erik Andersson
            tar upp. Låt oss återkomma till protokollet från debatten för
            att se vad Erik Andersson verkligen sa, men jag noterade jämförelsen
            mellan det samarbete som Moderaterna vill ha med Sverigedemokraterna
            i en tänkt reger ­ ingssituation och det samarbete som den nuvarande
            regeringen har med Vänsterpartiet. Det var ett nytt besked, och
            det var ett intressant besked.
          </note>
          <note>
            Fru talman! Ja, jag är demokrat. Jag representerar utslaget av
            väljarnas röster. Det måste varje demokrat göra. Det betyder inte
            att alla partier som väljs in i Sveriges riksdag – som självklart
            ska ha de möjligheter och rättigheter som tillkommer alla förtroendevalda
            i Sveriges riksdag – ska ha inflytande över regeringsmakten. Där
            har varje parti att göra sitt val.
          </note>
          <note>
            Överläggningen var härmed avslutad.
          </note>
          <note>
            § 16 Svar på interpellation 2016/17:361 om en viltvårdsmyndighet
          </note>
          <note type="speaker">
            Anf. 51 Statsrådet SVEN-ERIK BUCHT (S):
          </note>
          <note>
            Fru talman! Sten Bergheden har frågat mig vilka åtgärder jag
            avser att vidta för att skyndsamt inrätta en viltvårdsmyndighet.
          </note>
          <note>
            Jaktlagsutredningen lämnade ett delbetänkande, Viltmyndigheten
            – jakt och viltförvaltning i en ny tid (SOU 2013:71). Betänkandet
            har remitterats, och regeringens bedömning är att vissa frågor
            kräver ytterligare utredning. Utestående frågor måste analyseras
            betydligt djupare än vad utredningen har gjort, och betänkandets
            förslag avseende finansiering är inte tillfredsställande.
          </note>
          <note>
            Svensk viltförvaltning har förändrats över tid och fortsätter
            att utvecklas. Vi behöver noggrant överväga formerna och myndighetsstrukturen
            för att skapa en så effektiv och hållbar viltförvaltning som möjligt.
            Bland annat är arbetet med att samordna viltförvaltningsfrågor
            fortsatt viktigt. Regeringen har tagit en mängd initiativ inom
            jakt och viltvård och bland annat skapat ordning och reda när
            det gäller vargjakten och småviltsjakten.
          </note>
          <note>
            Viltförvaltningen utvecklas ständigt. Eftersom flera parter och
            intressenter berörs och det vetenskapliga underlaget är komplext
            krävs ett mer omfattande hänsynstagande. Naturvårdsverket har
            därför, på regeringens uppdrag, tagit fram en strategi för svensk
            viltförvaltning. I budgetpropositionen för 2017 bekräftade regeringen
            att Naturvårdsverkets arbete utifrån strategin kan bidra till
            att viltförvaltningen fortsätter att utvecklas.
          </note>
          <note>
            Regeringen följer hur arbetet med viltstrategin fortlöper. Regeringen
            agerar för att långsiktigt bygga upp förtroendefulla samarbeten
            med berörda aktörer i syfte att förbättra förutsättningarna för
            en effektiv och hållbar viltförvaltning.
          </note>
          <note type="speaker">
            Anf. 52 STEN BERGHEDEN (M):
          </note>
          <note>
            Fru talman! Tack för svaret, ministern!
          </note>
          <note>
            Jag konstaterar att vi hade en liknande interpellationsdebatt
            för nästan exakt ett år sedan och att svaret då var i stort sett
            identiskt: att regeringen skulle analysera betydligt djupare än
            vad utredningen har gjort och att man även skulle se över finansieringen,
            som inte bedömdes vara tillfredsställande.
          </note>
          <note>
            Detta är ett tillkännagivande där riksdagen tydligt har sagt
            att man vill att en sådan här viltmyndighet, som tar ö ver en
            del av ansvaret för jakt ‑ och viltvårdsfrågorna, ska inrättas.
            Riksdagen tog detta beslut i februari 2015, alltså för ungefär
            två år sedan.
          </note>
          <note>
            Efter två år förväntar man sig att regeringen och ministern har
            gjort någonting i frågan. Min mycket enkla och raka fråga är:
            Vad har hänt? Hur mycket närmare en viltmyndighet är vi i dag?
            Och avser ministern och regeringen att faktiskt följa riksdagens
            beslut om att inrätta denna myndighet?
          </note>
          <note type="speaker">
            Anf. 53 Statsrådet SVEN-ERIK BUCHT (S):
          </note>
          <note>
            Fru talman! Tack, Sten Bergheden, för att jag får möjlighet att
            diskutera en viltmyndighet och vad regeringen gör när det gäller
            jakt och viltförvaltning.
          </note>
          <note>
            När vi tog över var det väldigt mycket oordning på jaktområdet.
            Det fanns vargjakt som inte kom till stånd med det regelverk som
            alliansreger ­ ingen hade satt på plats. Det fanns problem med
            fjälljakten, som tryckte ut svenska medborgare från jakten.
          </note>
          <note>
            Detta har regeringen lagt till rätta. Vi har i dag en fungerande
            vargjakt och en fungerande fjälljakt, som inte tränger ut svenska
            medborgare.
          </note>
          <note>
            Det rådde också oordning i ekonomin. Vi tog över en ekonomi med
            ett underskott på hela 62 miljarder – så stort var underskottet
            i mars 2015, när man lämnade tillkännagivandet som Sten Bergheden
            relaterar till.
          </note>
          <note>
            Två mandatperioder med underskott har vi vänt till två år med
            överskott. Bildande av nya myndigheter kostar pengar, Sten Bergheden,
            och det måste finnas ett tydligt mervärde.
          </note>
          <note>
            En väl utformad myndighetsstruktur är en förutsättning för en
            effektiv och hållbar viltförvaltning. Därför måste vi noggrant
            överväga och utreda olika alternativ men även titta på kostnadseffektivitet.
            Vi kan inte slarva bort ekonomin, och vi ska ha ordning och reda
            i såväl ekonomin som viltförvaltningen.
          </note>
          <note type="speaker">
            Anf. 54 STEN BERGHEDEN (M):
          </note>
          <note>
            Fru talman! Jag tackar för samma svar än en gång, med en tydlighet
            i fråga om att det faktiskt inte har hänt någonting med den nya
            viltmyndigheten.
          </note>
          <note>
            Riksdagen har lämnat ett tillkännagivande. En majoritet i riksdagen
            har ställt sig bakom detta. Denna majoritet har pekat med hela
            handen och sagt att man vill ha fram den här viltmyndigheten.
          </note>
          <note>
            Ministern redovisar här att man har ägnat sig åt att lösa andra
            problem, men man har inte satt igång med att inrätta den viltmyndighet
            som skulle få huvudsvaret för det här uppdraget.
          </note>
          <note>
            Det är väl detta som är problemet – om man ska respektera politiska
            och demokratiska beslut gäller det att man genomför det som riksdagen
            har beslutat och begärt. Då är det väl också rimligt att regeringen
            och ministern har en viss tid på sig att uträtta detta.
          </note>
          <note>
            Här i dag, efter två år, ger ministern samma svar som han gav
            för ett år sedan. Man har inte löst dessa saker. Man har inte
            gått vidare. Man har inte fortsatt att utreda hur detta ska inrättas,
            utan man pratar om att man har jobbat med andra saker.
          </note>
          <note>
            Jag vill ha svar här i dag: Vad har ministern gjort för att inrätta
            den här viltmyndigheten? Vad tänker ministern göra för att inrätta
            den viltmyndighet som riksdagen har beslutat om, och när kommer
            det hela att vara klart?
          </note>
          <note type="speaker">
            Anf. 55 Statsrådet SVEN-ERIK BUCHT (S):
          </note>
          <note>
            Fru talman! Regeringen har tagit en mängd initiativ som rör jakt
            och viltvård, däribland att titta på en viltvårdsmyndighet. Riksdagen
            har också i tillkännagivanden till regeringen lagt fram en mängd
            uppdrag, bland annat vad gäller förvaltningen av säljakt på allmänt
            vatten och i ekonomisk zon samt vad gäller kronhjortsförvaltningen.
          </note>
          <note>
            På alla dessa områden har vi lagt ut uppdrag för att kunna hantera
            dem. Det rådde stor oordning i jaktfrågorna när vi tog över, och
            det är klart att detta innebär en stor arbetsbelastning.
          </note>
          <note>
            Som jag nämnde har vi behövt lägga till rätta vargjakten och
            fjälljakten. Vi har också försökt att komma till rätta med den
            utfodring som sker av vilt, som drabbar lantbrukarna väldigt hårt
            ekonomiskt. Tyvärr har detta stoppats av allianspartierna tillsammans
            med Sverigedemokraterna, vilket gör att lantbrukarna även fortsättningsvis
            har stora problem med denna utfodring.
          </note>
          <note type="speaker">
            Anf. 56 STEN BERGHEDEN (M):
          </note>
          <note>
            Fru talman! Ministern fortsätter att tala om vad man har gjort
            i stället. Han svarar inte på raka, enkla frågor.
          </note>
          <note>
            Vad har hänt sedan tillkännagivandet? Det svar jag fick för ett
            år sedan var i stort sett identiskt med det svar som jag fick
            i dag.
          </note>
          <note>
            Vad har ministern och regeringen gjort för att inrätta det som
            riksdagen har beslutat och bestämt? Vilka initiativ har man tagit,
            vilka initiativ avser man att ta och när och hur har vi en ny
            viltmyndighet i Sverige? Det sistnämnda har riksdagen faktiskt
            beslutat om och gett regeringen i uppdrag att lösa.
          </note>
          <note>
            Ministern får självklart använda sin tid till att tala om andra
            saker som han jobbar med – det är ett väldigt bra tillfälle att
            passa på att göra det. Men just denna interpellationsdebatt handlar
            om viltmyndigheten och när den ska inrättas i Sverige. Vi har
            inte sett någonting. Ingenting är gjort där, som jag tolkar det
            hela. Om inte annat har ministern inte lyckats övertyga mig om
            att han och regeringen har gjort någonting.
          </note>
          <note>
            Ministern har ytterligare ett inlägg på sig. Tala nu bara om
            för mig, för riksdagen och för svenska folket: När och hur kommer
            den här viltmyndigheten att finnas på plats? Vilka initiativ har
            ministern tagit, och vilka initiativ kommer ministern att ta för
            att detta riksdagsbeslut ska bli verklighet?
          </note>
          <note type="speaker">
            Anf. 57 Statsrådet SVEN-ERIK BUCHT (S):
          </note>
          <note>
            Fru talman! Som landsbygdsminister vill jag framhålla att jag
            värnar om jakt- och viltförvaltningsfrågor. Dessa är väldigt viktiga
            för landsbygden. Regeringen har tagit en mängd initiativ för att
            utreda frågeställningar utifrån riksdagens tillkännagivande, som
            också omfattar viltmyndigheten.
          </note>
          <note>
            Men den oreda som överlämnades beträffande jakten och ekonomin
            har gjort att dessa saker inte är så enkla att hantera. Det rör
            sig också om en mängd frågor som måste hanteras.
          </note>
          <note>
            Viltförvaltningen utvecklas ständigt, och Naturvårdsverkets strategi
            för svensk viltförvaltning kan bidra till detta. Regeringen är
            positiv till strategin och följer hur arbetet fungerar.
          </note>
          <note>
            När regeringen nu har vänt statsbudgetens underskott till överskott
            har vi också skapat ett större handlingsutrymme för att fortsätta
            att utveckla en effektiv viltförvaltning.
          </note>
          <note>
            Överläggningen var härmed avslutad.
          </note>
          <note>
            § 17 Svar på interpellation 2016/17:420 om försenade utbetalningar
            av EU:s jordbruksstöd
          </note>
          <note type="speaker">
            Anf. 58 Statsrådet SVEN-ERIK BUCHT (S):
          </note>
          <note>
            Fru talman! Sten Bergheden har frågat mig vilka åtgärder jag
            och regeringen avser att vidta för att lantbrukarna ska kunna
            få utbetalningar av EU:s jordbruksstöd i tid och om jag har fortsatt
            förtroende för Jordbruksverkets förmåga att hantera framtida utbetalningar
            av EU:s jordbruksstöd.
          </note>
          <note>
            Inledningsvis vill jag sammanfatta vad jag tidigare sagt i denna
            fråga. Jag har stor förståelse för att de försenade utbetalningarna
            av jordbruksstöden medför problem för lantbrukarna. Jag är väl
            medveten om vilka svårigheter det innebär för de lantbrukare som
            drabbas. De svårigheter som finns gällande stödutbetalningarna
            försätter lantbrukare i en allvarlig situation, och regeringen
            följer därför noga Jordbruksverkets arbete med att öka takten
            i stödutbetalningarna.
          </note>
          <note>
            Införandet av den nya och i långa stycken förändrade jordbrukspolitiken
            har inneburit en stor påfrestning på administrationen hos Jordbruksverket
            och även länsstyrelserna. Stora insatser har gjorts och görs för
            att komma till rätta med eftersläpningen i handläggningen. Samtidigt
            är det viktigt att handläggningen utförs och beslut fattas på
            korrekt grund för att inte riskera att enskilda stödsökare drabbas
            av återkrav och Sverige av sanktioner för en felaktig hantering
            av stöden.
          </note>
          <note>
            Jordbruksverket har prioriterat att betala ut de budgetmässigt
            största stöden först, såsom gårdsstödet och de stora miljöersättningarna,
            detta för att så många som möjligt ska få sina pengar. Samtidigt
            får vi inte blunda för att vissa grupper fortfarande väntar på
            pengar, i vissa fall ända från ansökningsåret 2015, vilket är
            djupt olyckligt. Jag och regeringen ser allvaret i den situation
            som vi nu befinner oss i. Vi följer löpande upp information från
            Jordbruksverket både om utbetalningsläget och om utvecklingen
            av it-systemen.
          </note>
          <note>
            Regeringen har tillfört Jordbruksverkets förvaltningsanslag 60
            miljoner kronor per år 2017–2020 för att stärka de administrativa
            resurserna. Vi bedömer att Jordbruksverket har de resurser verket
            behöver för att slutföra arbetet med införandet av den nya jordbrukspolitiken.
            Vi förväntar oss att Jordbruksverket i huvudsak har åtgärdat de
            kvarvarande eftersläpningarna i slutet av detta år.
          </note>
          <note type="speaker">
            Anf. 59 STEN BERGHEDEN (M):
          </note>
          <note>
            Fru talman! Tack, ministern, för svaret!
          </note>
          <note>
            Detta svar lugnar nog inte så många lantbrukare runt om i Sverige,
            som just i dessa dagar sitter och fyller i sina ansökningar om
            det jordbruksstöd som är möjligt att söka genom de pengar vi får
            från EU. Det är möjligt för alla lantbrukare runt om i EU att
            söka dessa EU-stöd, och Sveriges lantbrukare ansöker självklart
            om dem och förväntar sig att få ut dem enligt de regelverk som
            finns och också i tid.
          </note>
          <note>
            När jag är ute och pratar med lantbrukare lyfter de två viktiga
            saker. Det handlar om att vi måste ha bättre konkurrenskraft och
            lika villkor. Vi måste kunna konkurrera med övriga länder på ett
            rimligt sätt för att kunna sälja och producera mat i Sverige.
          </note>
          <note>
            Vad är det då för skillnad för svenska lantbrukare gentemot dem
            i EU? Det är först och främst att vi har ett hårdare regelverk
            och högre skatter här i Sverige, vilket försämrar konkurrenssituationen
            kraftigt för våra lantbrukare. Därmed ökar matimporten, och många
            köper i stället billigare importerad mat. Sverige förlorar därmed
            både jobb och tillväxt, och vi får inte den levande landsbygd
            och den utveckling vi vill ha.
          </note>
          <note>
            Detta med konkurrenskraft är helt avgörande för att svenskt lantbruk
            ska kunna få tillbaka den framtidstro och den investeringsvilja
            man behöver ha för att få igång fler jobb och ökad tillväxt ute
            på landsbygden.
          </note>
          <note>
            En annan viktig fråga som ofta lyfts upp är att våra myndigheter,
            våra statliga verk och våra beslutsfattare, fru talman, faktiskt
            kan leverera det man förväntar sig. Man förväntar sig att handläggningstiderna
            ska vara rimliga. Man förväntar sig att tillstånden ska komma
            i tid. Man förväntar sig att de prövningar som sker görs i rimlig
            tid innan man får ut sina stöd och ersättningar för det arbete
            man har lagt ned.
          </note>
          <note>
            Sedan 2015 har Sverige haft ett problem med detta. Jag vill inte
            påstå att det bara beror på den nya regering vi har i Sverige,
            men den har i alla fall inte hjälpt till på det sätt man kunde
            förvänta sig för att lösa problemet. Sveriges lantbrukare får
            nämligen inte ut sina EU-pengar. I dag sitter EU med ungefär 300
            miljoner kronor, enligt uppgift från LRF, som inte är utbetalt
            för 2015 och med ungefär 1,6 miljar der för 2016. Det är alltså
            1,9 miljarder som svenskt lantbruk sitter och väntar på att våra
            myndigheter och våra verk ska betala ut. Det handlar självklart
            om, fru talman, att många sitter i en svår situation likvidmässigt
            när det gäller att lösa detta och framför allt i en situation
            där konkurrensen är benhård och man inte har några marginaler.
          </note>
          <note>
            Fru talman! Vad beror detta på? Jo, man har inrättat ett nytt
            datasystem på Jordbruksverket. När man inrättade detta datasystem
            sprack budgeten. Det kostade mycket mer än vad man hade förväntat
            sig. Dessutom fungerar det inte, och det är det allvarligaste
            av alltihop. Siffror och annat fick man i stället jobba med manuellt.
            Regeringens möjlighet att lösa detta var då att gå in med mer
            pengar till administrationen.
          </note>
          <note>
            Jag vill fråga ministern här i mitt första inlägg: Har ministern
            fortfarande förtroende för Jordbruksverket och dess generaldirektör?
            Är det rimligt att Jordbruksverket kan hålla inne pengar från
            2015 och 2016 för Sveriges lantbrukare?
          </note>
          <note type="speaker">
            Anf. 60 Statsrådet SVEN-ERIK BUCHT (S):
          </note>
          <note>
            Fru talman! Jag kan inte nog understryka hur allvarligt regeringen
            ser på läget när det gäller utbetalningarna. Jag har jobbat med
            denna fråga sedan dag ett när jag tillträdde som statsråd. Situationen
            är inte mindre allvarlig, trots att merparten av medlen är utbetalda.
            Utbetalningen för 2015 var 9 miljarder kronor eller 97 procent.
            3 procent är icke utbetalt. Samma sak är det för 2016. 8,1 miljarder
            är utbetalt eller 83 procent. Och problemen blir inte mindre,
            Sten Bergheden, av att många andra länder i EU har samma problematik
            och till och med har betalat ut mindre än vad Sverige har gjort.
            De drabbade lantbrukarna blir inte tröstade av det.
          </note>
          <note>
            Som jag sa tog jag tag i den här frågan från första början och
            tillförde medel i budgetpropositionen för 2016. Men jag insåg
            snabbt att det inte var tillräckligt. Därför tillsatte jag en
            utredning där Statskontoret skulle analysera och utvärdera jordbruksstödet.
            Vi kollar i nära dialog med Jordbruksverket upp att man åtgärdar
            de brister som togs upp i utredningen. Statskontoret pekade på
            60 brister. Det är allvarligt.
          </note>
          <note>
            Jag har också tillfört ytterligare resurser till Jordbruksverket.
            Min bedömning är att man i dag har administrativa resurser och
            medel att köpa in den teknik som behövs för att klara av de delar
            som kvarstår.
          </note>
          <note>
            Jag säger återigen att situationen är oacceptabel som den är
            i dag, och jag följer situationen i stort sett dagligen för att
            komma till rätta med problemet.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 15.58 på förslag av tredje vice talmannen
            att ajournera sammanträdet till kl. 18.00.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 18.00.
          </note>
          <note>
            § 17 (forts.) Svar på interpellation 2016/17:420 om försenade
            utbetalningar av EU:s jordbruksstöd
          </note>
          <note type="speaker">
            Anf. 61 STEN BERGHEDEN (M):
          </note>
          <note>
            Herr ålderspresident! Tack, ministern, för inlägget!
          </note>
          <note>
            Jag ställde två konkreta frågor, och jag hoppas att jag kan få
            svar. Har ministern fortsatt förtroende för Jordbruksverket och
            dess generaldirektör, och är det rimligt att Jordbruksverket kan
            hålla inne pengar från 2015 − 2016 som lantbrukarna ska ha? Anser
            ministern att det är rimligt att de hålls inne för tillfället?
          </note>
          <note>
            Herr ålderspresident! LRF kommer nu att driva ett pilotprojekt
            mot Jordbruksverket för att stämma av om det är rimligt, det som
            har skett, och om man har rätt att få ut räntor för pengarna som
            har hållits inne. Det handlar alltså om 1,9 miljarder som inte
            har betalats ut i Sverige till Sveriges lantbrukare. De skulle
            ha varit utbetalda 2015 eller 2016.
          </note>
          <note>
            Om lantbrukare som nu sitter och fyller i SAM-ansökningar för
            att söka nya stöd för 2017 gör fel får de avdrag. Då sker det
            kontroller där ute, det rättas till och det blir dessutom avdrag.
          </note>
          <note>
            Det är också så sagt att den som lämnar in de här SAM-ansökningarna
            efter den 4 maj får 1 procents avdrag på beloppet för varje dag
            som går efter den 4 maj. Om det dröjer till den 29 maj stryks
            hela beloppet. Det vill säga att en lantbrukare som ska få ut
            exempelvis 100 000 kronor i stöd efter en veckas försening av
            SAM-blanketten endast får ut 95 000. Går det två veckor är det
            90 000 han får ut om han lämnar in för sent. Har det gått ungefär
            en månad den 29 maj förlorar han hela stödet. Nu talar vi om dagar,
            kanske eventuellt en månad, då lantbrukarna inte lämnar in ansökan
            i tid.
          </note>
          <note>
            Däremot har Jordbruksverket under 235 arbetsdagar på ett år inte
            betalat ut den ersättning man ska betala ut. Ytterligare ett år
            senare har man inte betalat ut detta. Hade man haft samma system
            så att Jordbruksverket skulle stå för en avgift om man inte betalade
            ut pengarna i tid, då hade lantbrukaren som skulle ha 100 000
            fått en uppräkning med 235 000 kronor per år.
          </note>
          <note>
            Det är alltså oerhört mycket pengar man tar ut i straff för en
            lantbrukare som lämnar in en SAM-ansökan för sent, medan Jordbruksverket
            inte har något ansvar för de sena utbetalningar som har blivit
            fallet.
          </note>
          <note>
            Mina frågor till ministern i den här omgången är dels den tidigare
            om förtroendet för Jordbruksverket och generaldirektören men också
            denna: Är det rimligt att man får ut någon form av ränta eller
            ersättning på grund av att man fått vänta så länge på pengarna?
            Jag förstår att det kan vara svårt att svara, men det borde finnas
            någon form av vilja. Är det rimligt att kunna få ut någon form
            av ersättning för att man får vänta på pengarna så länge som i
            detta fall?
          </note>
          <note>
            Det är inte rimligt att lantbrukare runt om i landet ska tåla
            detta utan någon form av kompensation.
          </note>
          <note type="speaker">
            Anf. 62 Statsrådet SVEN-ERIK BUCHT (S):
          </note>
          <note>
            Herr ålderspresident! När det gäller regelverket har inte den
            här reger ­ ingen förändrat det, utan det är ett regelverk som
            sattes på plats under alliansregeringen. Det är ett svar på den
            frågan som Sten Bergheden tar upp.
          </note>
          <note>
            När det gäller förtroendefrågan förväntar jag mig att Jordbruksverket
            och dess ledning vidtar nödvändiga åtgärder för att klara ut den
            här situa ­ tionen under det här året.
          </note>
          <note>
            Är det rimligt att utbetalningarna är så sena? Mitt svar på den
            frågan är nej. Det är djupt olyckligt att det är på det sättet.
            Det är därför jag och regeringen har vidtagit ett flertal åtgärder
            för att Jordbruksverket ska kom ­ ma till rätta med den här problematiken.
          </note>
          <note>
            Det finns också en historisk problematik från tiden innan den
            här reger ­ ingen tillträdde. Vi hade inte regelverket på plats
            kring den nya CAP-perioden. Det fanns 333 utestående frågor från
            kommissionen. Alliansre ­ geringen överlämnade till oss när vi
            tog över en oreda i de här frågorna som fortfarande får effekter.
          </note>
          <note>
            Herr ålderspresident! När vi diskuterade samma fråga i höstas
            kritiserade Moderaterna mig för de ökade anslagen till Jordbruksverket.
            Då undrade Sten Bergheden följande. Jag ska citera Sten. Så här
            sa han: ”Är det statsrådets och regeringens nya politik att ge
            mer pengar till de myndigheter och verk som missköter sina upphandlingar
            och på grund av det inte klarar av att hålla sin budget?”
          </note>
          <note>
            Nu skriver Sten Bergheden i sin interpellation att det inte kan
            ”komma som någon överraskning för regeringen och Jordbruksverket
            att det kan krävas extra resurser för att i tid kunna göra utbetalningar
            av EU-stöd”.
          </note>
          <note>
            Sten Bergheden! Jag kan inte tolka det som annat än att ni moderater
            nu anslutit er till de åtgärder som regeringen vidtar och vidtagit,
            åtgärder som även bland annat Centerpartiet står bakom. Det gläder
            mig verkligen. Det är viktigt med bred enighet i riksdagen kring
            denna typ av frågor.
          </note>
          <note>
            I Moderaternas budgetmotion i höstas saknades faktiskt extrapengar
            till Jordbruksverket. Jag vill inte misstolka dig, Sten Bergheden.
            Därför undrar jag om er positionsförflyttning verkligen gäller.
            Kommer det nu att finnas extrapengar till Jordbruksverket i Moderaternas
            ekonomiska vårmotion – ja eller nej?
          </note>
          <note type="speaker">
            Anf. 63 STEN BERGHEDEN (M):
          </note>
          <note>
            Herr ålderspresident! Tack för det inlägget, ministern!
          </note>
          <note>
            Först kan jag bara säga att det vore märkligt om vi inte skulle
            kunna försöka hinna anpassa oss. Nu när regeringen har trasslat
            till det så oerhört för våra bönder att de får vänta på pengarna
            i upp till två års tid är det väl rimligt att man gör något.
          </note>
          <note>
            Det ministern glömmer bort i detta läge är att det är bönderna
            själva som har fått betala de 60 miljonerna till Jordbruksverket
            för att täcka de här delarna. Man tar nämligen de pengarna från
            landsbygdsprogrammet. De skulle gå till andra delar.
          </note>
          <note>
            Man ger alltså fri lejd till Jordbruksverket att göra en upphandling
            som havererar och kostar mer än det handlar om. Man tillåter Jordbruksverket
            att överskrida sin budget, och i det läget talar man om för alla
            andra statliga verk och myndigheter här i Sverige att det är okej
            att göra så dåliga affärer. Belöningen blir att det kommer mer
            pengar från den här regeringen för att klara av det de inte klarade
            av när de gjorde upphandlingen.
          </note>
          <note>
            Städa framför egen dörr, ministern, innan ni ger er in i att
            diskutera hur vi ska lösa den problematiska situation ni har försatt
            oss i! Det är självklart att vi får ta ansvar för det som ni lyckats
            trassla till ordentligt under er tid, men den viktiga frågan kvarstår.
          </note>
          <note>
            Ni har inte utkrävt någon form av ansvar eller ställt krav i
            den här delen. Ni har tillskjutit pengar som var lantbrukarnas
            egna för att täcka det här – och det fungerar fortfarande inte,
            herr ålderspresident. Det sitter lantbrukare runt om i landet
            och väntar på 1,9 miljarder. Delar av de pengarna är från 2015
            och borde ha varit utbetalade för ett och ett halvt år sedan.
          </note>
          <note type="speaker">
            Anf. 64 Statsrådet SVEN-ERIK BUCHT (S):
          </note>
          <note>
            Herr ålderspresident! Jag svarade på Sten Berghedens alla tre
            frågor, men jag noterar att han inte svarade på min enkla fråga:
            Kommer ni att tillskjuta ekonomiska medel i er ekonomiska vårmotion?
            Jag ska noggrant och med mycket stort intresse följa offentliggörandet
            av er motion.
          </note>
          <note>
            Den oreda som ni ställde till med när det gäller CAP var väldigt
            svår att hantera när vi tillträdde. Vi fick arbeta dygnet runt
            med att klara ut 333 obesvarade frågor med kommissionen. Det var
            det vi tog över och som lade grunden för den problematik som fortfarande
            finns.
          </note>
          <note>
            Det är djupt oacceptabelt att dessa jordbrukare inte kan få ut
            sina stöd. Vi har vidtagit massor med åtgärder från regeringens
            sida, och jag kommer att följa frågan mycket noggrant för att
            se till att detta kommer i land och man kan få ut sina pengar.
          </note>
          <note>
            Det finns en lärdom att dra av detta, nämligen att göra hemläxan
            i tid. Den här programperioden började den 1 januari 2014. När
            vi tillträdde den 3 oktober 2014 fanns det inte ens något regelverk
            på plats. Hemläxan måste göras i tid, och systemen måste bli enklare.
          </note>
          <note>
            Överläggningen var härmed avslutad.
          </note>
          <note>
            § 18 Svar på interpellation 2016/17:417 om höjda marginalskatter
          </note>
          <note type="speaker">
            Anf. 65 Finansminister MAGDALENA ANDERSSON (S):
          </note>
          <note>
            Herr ålderspresident! Maria Malmer Stenergard har frågat mig
            hur jag ser på risken att vi går miste om såväl resurser till
            välfärden som arbetade timmar i välfärden när det lönar sig mindre
            att arbeta. Hon har också frågat mig vilka åtgärder jag avser
            att vidta för att öka drivkrafterna för att välja arbete framför
            ledighet samt vilka åtgärder jag avser att vidta för att minska
            de skattemässiga marginaleffekter som läkare och andra yrkesgrupper
            drabbas av när de jobbar ett extra pass.
          </note>
          <note>
            På grund av den tidigare regeringens många ofinansierade skattesänkningar
            ärvde vi ett stort budgetunderskott. Angelägna satsningar som
            bland annat bidrar till ökad sysselsättning och minskad arbetslöshet
            måste därför finansieras med bland annat höjda skatter. Högre
            skatter för personer med relativt hög inkomst har både en god
            fördelningsprofil och ger nödvändiga skatteintäkter.
          </note>
          <note>
            I detta sammanhang vill jag poängtera att för de personer som
            betalar statlig inkomstskatt i dag påverkas inte marginalskatten
            till följd av begränsade uppräkningar av skiktgränserna för statlig
            inkomstskatt.
          </note>
          <note>
            Vidare är det inte bara skatter som påverkar antalet arbetade
            timmar. Sverige har nu den högsta sysselsättningsgraden i EU.
            En viktig förutsättning för detta är tillgången till barn- och
            äldreomsorg. Fortsatta investe ringar i välfärden är nödvändiga
            för att både kvinnor och män ska få möjlighet att arbeta heltid.
            En bättre äldreomsorg och högre kvalitet i barnomsorgen är inte
            bara en fråga om en trygg ålderdom respektive barndom utan kan
            även minska antalet personer som slutar arbeta eller går ned i
            arbetstid för att ta hand om närstående.
          </note>
          <note>
            För att få fler i arbete och för att få dem som arbetar att orka
            arbeta heltid måste vi satsa på utbildning, arbetsmiljö och förebyggande
            av arbetsrelaterad ohälsa. Inom arbetsmiljöpolitiken har regeringen
            stärkt resurserna kraftigt. För att fortsatt stärka Arbetsmiljöverkets
            tillsynsverksamhet tillfördes myndigheten ytterligare medel i
            regeringens senaste budget. Regeringen har också presenterat en
            strategi för det moderna arbetslivet och bidragit till en ökad
            forskning om hållbara arbetsmiljöer.
          </note>
          <note>
            För att förbättra arbetsmiljön och villkoren i välfärden behövs
            ökade resurser, inte minst för att fler ska vilja arbeta inom
            äldreomsorgen och vården. Regeringen har hittills stärkt välfärden
            med 30 miljarder kronor – betydande resurser som möjliggör för
            kommunerna och landstingen att stärka vården, skolan och omsorgen.
            Sådana investeringar i välfärden har stor betydelse även för arbetsmiljön,
            inte minst i många kvinnodominerade branscher, som kännetecknas
            av större problem med ohälsa än andra bran ­ scher.
          </note>
          <note>
            När det gäller bemanningen i vården har regeringen tagit initiativ
            till en rad åtgärder som kan bidra till bättre kompetensförsörjning.
            En av dessa är den så kallade professionsmiljarden, som innebär
            att regeringen årligen avsätter 1 miljard kronor för att stärka
            och stimulera landstingens arbete med kompetensförsörjningsfrågor.
          </note>
          <note>
            Regeringen satsar även på utbyggnad av utbildningar inom bristyrken
            för att kunna möta arbetsmarknadens och vårdens behov, vilket
            bland annat innefattar sjuksköterskor, specialistsjuksköterskor
            och barnmorskor.
          </note>
          <note type="speaker">
            Anf. 66 MARIA MALMER STENERGARD (M):
          </note>
          <note>
            Herr ålderspresident! Tack, finansministern, för svaret!
          </note>
          <note>
            Det är människor som driver företag och människor som arbetar
            som bygger Sverige starkt. Det är de som betalar den skatt som
            vår välfärd är så beroende av.
          </note>
          <note>
            Om vi ska se till att vi har ett samhälle som håller ihop och
            som är starkt för dem som är allra svagast måste arbetslinjen
            värnas. Arbetslinjen är så mycket mer än att bara få ned arbetslöshetssiffrorna
            och få upp sysselsättningssiffrorna. Arbetslinjen handlar också
            om att det ska finnas möjligheter att utvecklas och ta ansvar
            på jobbet, om att man ska känna att det är meningsfullt och om
            att det ska märkas när man presterar mer och tar större ansvar.
          </note>
          <note>
            Därför är jag bekymrad, inte bara över att allt fler av dem som
            inte har jobb kommer allt längre från arbetsmarknaden, utan också
            över att de som har jobb känner att det lönar sig allt mindre
            att jobba mer, anstränga sig mer, utbilda sig mer och ta mer ansvar.
          </note>
          <note>
            Detta blir extra tydligt i välfärden och tryggheten. Fråga sjuksköterskan
            som läste vidare till specialistsjuksköterska och som plötsligt
            blev höginkomsttagare. Fråga polisen som jobbar skift för att
            jag och finansministern ska kunna sova gott om natten och som
            plötsligt blev höginkomsttagare. Fråga förskolläraren som sökte
            och fick jobbet som förskolechef, som ligger vaken på nätterna
            och funderar över barngrupperna och som plötsligt blev höginkomsttagare.
            Fråga läkaren, som trots många år i skolbänken och i specialistutbildning
            tyckte att det var mer värdefullt att gå ned på deltid för att
            fixa med sommarstugan än att jobba heltid med händerna i vården
            och hyra in proffs till stugan.
          </note>
          <note>
            Herr ålderspresident! Före valet lovade Socialdemokraterna att
            inte höja inkomstskatten för vanliga löntagare. Fråga sjuksköterskan
            eller polisen vad det löftet var värt! Tre av tio sjuksköterskor,
            fyra av tio barnmorskor, fyra av tio poliser och fem av tio lokförare
            – det är de nya höginkomsttagarna, vars inkomster är så svindlande
            höga att regeringen tycker att de måste börja betala statlig inkomstskatt.
          </note>
          <note>
            Detta är ett svek, inte bara mot dem som drabbas utan också mot
            välfärden. Om välfärden ska vara stark och om det här samhället
            ska fungera måste det löna sig bättre att jobba.
          </note>
          <note>
            Under alliansregeringens tid ökade skatteintäkterna till kommuner
            och landsting med 26 procent. Det var 26 procent i ökade resurser
            för dem som till stor del finansierar just vår välfärd. Det var
            en viktig utveckling. Antalet läkare, barnmorskor och sjuksköterskor
            per invånare steg.
          </note>
          <note>
            Tack vare att vi behåller drivkrafterna för att arbeta kunde
            vi också i vår senaste budget avsätta 60 miljarder till välfärden
            fram till år 2020. Det är 20 miljarder mer än regeringen.
          </note>
          <note>
            Välfärden riskeras inte av rimliga skattenivåer. Den riskeras
            av minskade drivkrafter och politiker som tar människors arbete
            och ansträngning för givna. Allt hänger ihop, men den insikten
            avspeglas tyvärr inte i finansministerns svar. Detta oroar.
          </note>
          <note>
            Skattemedel tas inte från en outsinlig källa utan från människors
            arbete. Den källan sinar om arbete inte lönar sig. Och när människor
            arbetar mindre, varifrån ska då finansministern ta pengarna till
            alla de satsningar som hon räknar upp i sitt svar? Eller har hon
            inte räknat på det?
          </note>
          <note type="speaker">
            Anf. 67 Finansminister MAGDALENA ANDERSSON (S):
          </note>
          <note>
            Herr ålderspresident! Maria Malmer Stenergard säger att skatteintäkterna
            ökade under Alliansens tid vid makten. Ja, och det berodde ju
            inte på att Alliansen sänkte skatten utan på att kommunerna ökade
            skatten. Samtidigt som den moderatledda alliansregeringen sänkte
            skatten på statlig nivå – mest för dem som tjänar mest – fick
            kommuner och landsting för att klara välfärdens verksamheter höja
            kommunalskatten, som vi ju vet inte är progressiv på samma sätt
            som den statliga inkomstskatten. Det är detta som förklarar att
            skatteintäkterna ökade.
          </note>
          <note>
            Maria Malmer Stenergard tar i sina exempel i huvudsak upp anställda
            inom välfärden. Här har vi nog olika syn. Tror vi, som Maria Malmer
            Stenergard, att det är bra för dem som jobbar i välfärden att
            vi ökar skatte ­ intäkterna, eller tror vi att det är dåligt för
            dem som jobbar i välfärden när vi ökar skatteintäkterna? Min övertygelse
            är naturligtvis att när vi ökar skatteintäkterna och, som den
            här regeringen, tillför 30 miljard er till väl ­ färdens verksamheter
            blir det också bättre för dem som arbetar där, för undersköterskor,
            sjuksköterskor och läkare. Då får de fler kollegor, och det finns
            möjlighet för landstings- och kommunpolitikerna att arbeta för
            deras arbetsvillkor och löner. Så arbetar vi i den här regeringen.
          </note>
          <note>
            Till skillnad från Maria Malmer Stenergards parti, som lämnade
            efter sig stora underskott i de offentliga finanserna när man
            satt i regeringsställning – man hade sänkt skatten med 130 miljarder
            – arbetar vi med att finansiera våra reformer och se till att
            det är ordning i statsfinanserna. Vi höjer en del skatter, däremot
            inte för vanliga inkomsttagare, och ser till att vi har den finansiering
            som krävs.
          </note>
          <note>
            Maria Malmer Stenergard talar mycket om marginalskatterna. Men
            trots att alliansregeringen sänkte skatterna med 130 miljarder
            valde man att inte röra marginalskatten. Om Maria Malmer Stenergard
            och Moderaterna tycker att den är ett så stort problem, varför
            gjorde man då inget åt marginalskatten under de år man satt i
            regeringsställning?
          </note>
          <note type="speaker">
            Anf. 68 MARIA MALMER STENERGARD (M):
          </note>
          <note>
            Herr ålderspresident! Jag noterar att finansministern upprepar
            sitt löfte att inte höja skatten för vanliga inkomsttagare. Jag
            föreslår återigen att vi frågar sjuksköterskan och polisen om
            de anser sig vara höginkomsttagare. Detta är ett svek, oavsett
            vad finansministern säger här i dag.
          </note>
          <note>
            Skattetrycket sjönk under alliansregeringen, men ändå ökade skatteintäkterna.
            Det har med drivkrafter att göra.
          </note>
          <note>
            I den stora skattereformen från 1991 fanns det två huvudsakliga
            principer. En av principerna var att skattebetalarna skulle ha
            hälften kvar. Staten skulle aldrig ta mer än man själv fick behålla.
            Den principen övergavs snabbt när man införde värnskatten – som
            någon sa: Det finns inget mer permanent än en tillfällig åtgärd.
            Det kan vara bra för oss politiker att komma ihåg detta.
          </note>
          <note>
            En annan princip var att bara 10 procent av löntagarna skulle
            betala statlig inkomstskatt. Detta justerades sedan till 15 procent,
            men grundtanken var densamma, alltså att endast en liten del av
            löntagarna skulle betala statlig inkomstskatt. Det är ju därför
            man räknar upp brytpunkten. Gör man inte det blir ju till slut
            alla löntagare höginkomsttagare.
          </note>
          <note>
            Under sittande regering tvingas allt fler att betala statlig
            inkomstskatt. I stället för 15 procent av löntagarna handlar det
            nu om var tredje heltidsarbetande eller 24 procent av alla löntagare.
            Det är nu inte en skatt för dem som tjänar allra mest, utan en
            skatt för breda grupper som jobbar hårt men som får behålla allt
            mindre.
          </note>
          <note>
            Om man har en månadslön på 36 575 kr onor får man i dag börja
            betala statlig inkomstskatt. Om man skulle följa principerna för
            skattereformen, så att endast 15 procent av löntagarna skulle
            betala statlig inkomstskatt, skulle gränsen i stället gå vid 42
            400 kr onor . Det hade nog vanliga löntagare tyckt vara betydligt
            mer rimligt.
          </note>
          <note>
            När övriga världen går mot sänkta marginalskatter för att klara
            konkurrensen går Sverige åt andra hållet. Från ett redan extremt
            skatteläge, och från ett läge där det lönar sig rekordlite att
            utbilda sig, ska vi alltså göra det ännu mindre lönsamt att jobba
            och att anstränga sig.
          </note>
          <note>
            Almega visade nyligen i en rapport att marginalskatterna gör
            att Sverige kan gå miste om en läkarkapacitet motsvarande 2 800
            heltidstjänster per år för att det lönar sig för dåligt att arbeta
            och att jobba ett extra pass. I stället för att jobba väljer läkarna
            att vara lediga eller ta ut kompledigt i stället för lön. Många
            väljer att jobba deltid – detta i ett läge när det är vårdköer
            i många landsting. Frågan som finansministern måste ställa sig
            är: Har Sveriges patienter verkligen råd med detta?
          </note>
          <note>
            En chef inom sjukvården säger så här: Vi behöver inte fler händer
            i primärvården, men vi behöver få dem som redan är anställda att
            jobba mer. Minst två tredjedelar av våra läkare jobbar deltid.
            Om marginalskatterna var lägre skulle vi kunna få dem att engagera
            sig mer och gå upp till heltid.
          </note>
          <note>
            Som skattepolitiken utvecklar sig nu tycks det faktiskt bara
            finnas en bärande princip kvar: Så många som möjligt ska betala
            så mycket som möjligt. Som jag redan har varit inne på är det
            ett högt spel med en sådan princip. Det är nämligen välfärden
            som utgör insatsen i det spelet.
          </note>
          <note>
            Alldeles bortsett från detta finns det också moraliska aspekter.
            Det är inte rimligt att en hårt arbetande barnmorska ska betraktas
            och beskattas som höginkomsttagare, eller att en extra arbetad
            timme ska beskattas så hårt att den som jobbar den får behålla
            mindre än vad staten tar. Precis som det måste löna sig bättre
            at t gå från bidrag till arbete måste det också löna sig bättre
            att anstränga sig, att utbilda sig och att jobba lite extra. Det
            är bara på detta sätt vi bygger vår välfärd stark.
          </note>
          <note type="speaker">
            Anf. 69 Finansminister MAGDALENA ANDERSSON (S):
          </note>
          <note>
            Herr ålderspresident! På Maria Malmer Stenergard kan det låta
            som att människor fick höjd skatt före årsskiftet eller kommer
            att få höjd skatt efter nästa årsskifte. Maria Malmer Stenergard
            vet mycket väl att så inte var fallet. Om hon inte vet detta är
            det mycket bekymmersamt. Ingen sjuksköterska eller polis fick
            höjd skatt mellan sista december förra året och den 1 januari
            i år, och ingen sjuksköterska, polis eller barnmorska kommer heller
            att få höjd skatt mellan den sista december i år och den 1 januari
            2018. Det fungerar nämligen inte så.
          </note>
          <note>
            Det vi gör är att vi begränsar en skattesänkning. Vi höjer inte
            skatten. Detta vet Maria Malmer Stenergard.
          </note>
          <note>
            Maria Malmer Stenergard talar om principerna för 1990 – 91 års
            skattereform. Om hon tycker att den är intressant undrar jag naturligtvis
            om hon står bakom också de andra principerna i den reformen, alltså
            fastighetsskatt, förmögenhetsskatt och arvs- och gåvoskatt. Hon
            får gärna svara på om hon står bakom de principerna också, eller
            om hon har plockat de principer som för tillfället passar bäst.
          </note>
          <note>
            Maria Malmer Stenergard tar också upp läkarna. Vi har ett stort
            problem med att få fast anställda läkare i vården. En orsak till
            detta är att många jobbar som stafettläkare i stället för som
            fast anställda. Här kämpar just nu Moderaterna för att det fortsatt
            ska vara skattemässigt gynnat att jobba som stafettläkare och
            vara egenföretagare jämfört med att vara fast anställd i ett landsting.
            Det är klart att detta inte är bra för landstingen runt om i Sverige.
            I dagsläget har man 100 000 mindre i skatt om man arbetar som
            egenanställd stafettläkare jämfört med om man har fast anställning
            i landsting. Det är klart att detta försvårar för landstingen.
          </note>
          <note>
            Vi vill göra något åt detta med de nya 3:12-förslag som vi har
            lagt fram. De skulle minska skattefördelen med att vara egenanställd
            och jobba som stafettläkare jämfört med att vara fast anställd.
            Men detta försöker Moderaterna hindra. Jag tror att det skulle
            vara bra både för landstingen och för läkare och sjuksköterskor,
            och för inte minst patienterna, om fler läkare var fast anställda.
          </note>
          <note>
            Maria Malmer Stenergard undrar om patienterna har råd med att
            barnmorskor betalar statlig inkomstskatt. Frågan är om patienterna
            har råd med Moderaternas sjätte jobbskatteavdrag.
          </note>
          <note>
            Jag hade en fråga som Maria Malmer Stenergard inte svarade på.
            Om hon nu tycker att marginalskatten är så viktig, varför sänkte
            Moderaterna inte marginalskatten när man satt i regeringsställning?
            Ni talar också om att det finns en moral i att ha hälften kvar.
            Men trots att ni gjorde skattesänkningar med 130 miljarder kronor
            sänkte ni inte marginalskatten så att det blev hälften kvar under
            de åtta år ni satt i regeringsställning. Om marginalskatten är
            så viktig, varför gjorde ni ingenting åt den?
          </note>
          <note type="speaker">
            Anf. 70 MARIA MALMER STENERGARD (M):
          </note>
          <note>
            Herr ålderspresident! Ja, vi prioriterade att sänka skatten för
            dem som tjänade minst. Regeringen tycks prioritera att höja skatten
            för alla. Här vill jag poängtera att om man hade fortsatt att
            räkna upp brytpunkten, som man brukar göra, hade folk haft mindre
            i skatt än vad de får nu. Om inte finansministern förstår det
            är jag riktigt oroad.
          </note>
          <note>
            Sverige är på många sätt ett fantastiskt land, men vi får inte
            ta det för givet. Vi måste hela tiden kämpa för att behålla styrkan
            i vår ekonomi och i välfärden. Vi moderater vill fortsätta sänka
            skatterna för dem som tjänar minst för att skillnaden ska märkas
            när man går från bidrag till arbete, till exempel, och för att
            ansträngningen ska löna sig. Men vi vill också göra det mer lönsamt
            att arbeta för dem som tjänar mer. Det vill vi av två skäl. För
            det första är det moraliskt riktigt att man får betalt för att
            anstränga sig, även efter att staten har dragit skatten. För det
            andra vågar vi inte spela högt med välfärden som insats.
          </note>
          <note>
            Under alliansregeringen ökade intäkterna till välfärden med 26
            procent, tack vare att det lönade sig mer att arbeta. Vi tog ansvar
            för välfärden.
          </note>
          <note>
            Regeringens vänsterpartistiska skattehöjarpolitik har gått så
            långt att det nu är hårt arbetande människor i välfärdens kärna
            och i tryggheten som beskattas som höginkomsttagare. Det är poliserna,
            specialistsjuksköterskorna, förstelärarna och förskolecheferna.
            Alla dessa behövs mer än någonsin, och de behöver känna sig motiverade.
            Arbetsmiljön är oerhört viktig, men det är också drivkrafterna.
          </note>
          <note>
            Regeringens svar är att höja skatten och att minska drivkrafterna.
            Svaret borde i stället vara ett helt annat: att göra det mer lönsamt
            att jobba, att utbilda sig och att anstränga sig. Det handlar
            om de m som ställer klockan, packar matlådan, pusslar med hämtningstider
            och går till jobbet. Detta borde också göras för elevernas, patienternas
            och medborgarnas skull.
          </note>
          <note type="speaker">
            Anf. 71 Finansminister MAGDALENA ANDERSSON (S):
          </note>
          <note>
            Herr ålderspresident! Maria Malmer Stenergard oroar sig över
            reger ­ ingens skattepolitik. Det har hon gjort i två och ett
            halvt år. I två och ett halvt år har vi hört Maria Malmer Stenergard
            och en rad andra moderater berätta här i talarstolen om vilka
            förskräckliga konsekvenser regeringens skattepolitik skulle få.
            Ingen skulle vilja starta företag. Man skulle inte vilja utbilda
            sig. Man skulle inte vilja jobba längre.
          </note>
          <note>
            Nu ser vi resultaten, efter två och ett halvt år. Det kom nya
            siffror från Statistiska centralbyrån i dag. Sysselsättningen
            har ökat med 200 000 sedan vi kom i regeringsställning. Arbetslösheten
            minskar. Ungdomsarbets lösheten är den lägsta på 13 år. Och trots
            allt som Maria Malmer Stenergard säger om att regeringens politik
            gör att människor inte kommer att vilja jobba den där extra timmen
            ökar faktiskt också antalet arbetade timmar. Det är resultatet
            av regeringens politik.
          </note>
          <note>
            Överläggningen var härmed avslutad.
          </note>
          <note>
            § 19 Svar på interpellationerna 2016/17:426 och 429 om införandet
            av en kilometerskatt
          </note>
          <note type="speaker">
            Anf. 72 Finansminister MAGDALENA ANDERSSON (S):
          </note>
          <note>
            Herr ålderspresident! Edward Riedl har frågat mig dels när jag
            avser att införa en kilometerskatt, dels på vilket sätt jag ämnar
            utforma den nya skatten så att de negativa effekter som var orsaken
            till att regeringen avstod från att gå vidare med utredningen
            inte kommer att uppstå med det nya förslaget.
          </note>
          <note>
            Det pågår nu ett arbete inom Regeringskansliet med att ta fram
            förslag till utformningen av en vägslitageskatt. Vår ambition
            är att under mandatperioden lägga fram ett förslag. När sedan
            skatten kan börja tas ut är för tidigt att säga nu.
          </note>
          <note>
            Vår ambition är att ta fram ett förslag som innebär miljövinster
            för samhället och en ökad konkurrensneutralitet mellan svenska
            och utländska åkerier och som innebär att utländska åkerier kan
            bidra till finansieringen av den svenska infrastrukturen.
          </note>
          <note type="speaker">
            Anf. 73 EDWARD RIEDL (M):
          </note>
          <note>
            Herr ålderspresident! Tack, finansministern, för svaret! Den
            regering som vi har just nu verkar ogilla avstånd väldigt mycket,
            för man lägger skatt på skatt på skatt på skatt för att straffa
            just avstånd. Det är kilometerskatt för tunga lastbilar och flygskatt
            för flygplan. Man vill fortsätta att höja skatten på bensin. Man
            vill fortsätta att höja skatten på diesel. Allt det är dålig politik
            för ett land som Sverige, med långa avstånd att hantera. Det är
            en politik som är helt förödande för Norrland, med de allra längsta
            avstånden i Sverige att hantera.
          </note>
          <note>
            Jag var, herr ålderspresident, i Dorotea i går och debatterade
            just kilometerskatten. Det finns ett kompakt motstånd mot skatter
            på avstånd. Man ogillar de flesta skatter som regeringen vill
            införa, som försvårar företagande. Men framför allt ogillar man
            skatter på avstånd.
          </note>
          <note>
            Norrmejeriers vd gick till och med så långt att han sa: Den kilometerskatt
            som regeringen vill införa är ingenting annat än en skatt på Norrland.
            Även den som var moderator för kvällen, SVT-profilen Sverker Olofsson,
            sa att han ogillar kilometerskatten, just på grund av att den
            riktar udden mot Norrland och mot avstånd. Då ska vi komma ihåg
            att Sverker Olofsson, herr ålderspresident, är en person som tycker
            om höjda skatter väldigt mycket. Men inte ens han tycker att kilometerskatten
            är bra.
          </note>
          <note>
            Finansministern säger att beredning pågår. Jag vet hur det är
            när man sitter i regeringsställning. Då kan man gömma sig bakom
            just det: att beredning pågår. Men jag – och flera med mig, tror
            jag – är intresserad av att veta, för detta handlar om möjligheten
            att driva företag och leva i stora delar av vårt land. Många är
            intresserade av att veta: Vad var det reger ­ ingen ogillade i
            det förra förslaget, som man drog tillbaka? Och vad är det man
            vill förändra i det nya förslaget, som ska bli så pass mycket
            bättre? Det är väl fortfarande avstånden man är ute efter? Om
            man ska införa en kilometerskatt kan det rimligen inte vara någonting
            annat än avstånden man vill bekämpa. Då är udden, herr ålderspresident,
            riktad mot Norrland och ingenting annat.
          </note>
          <note>
            Jag tycker att ministern kan ge bättre svar än det första hon
            gav.
          </note>
          <note type="speaker">
            Anf. 74 Finansminister MAGDALENA ANDERSSON (S):
          </note>
          <note>
            Herr ålderspresident! Jag är övertygad om att Edward Riedl kommer
            att tycka att jag kan ge bättre svar så länge jag inte ger precis
            det svar som Edward Riedl önskar sig. Det tror jag att vi kan
            vara eniga om.
          </note>
          <note>
            Vad var det för något som vi ogillade i förslaget? Jag tycker
            att det viktigaste var detta: Med det förslagets utformning och
            den tekniska utformningen är min bedömning att det skulle ge en
            sämre konkurrenssitua ­ tion för svenska åkare. Och den här regeringen
            kommer aldrig att lägga fram ett förslag som försämrar konkurrenssituationen
            för svenska åkare – det är helt otänkbart. Ett av de viktiga syftena
            med förslaget var ju att konkurrenssituationen skulle bli bättre:
            att man via en teknisk lösning skulle kunna öka övervakningen
            av de utländska åkare som kör i Sverige och på så sätt förbättra
            konkurrenskraften för de svenska åkarna.
          </note>
          <note>
            Det system som föreslogs skulle dessutom inte innebära att man
            kunde säkerställa att utländska åkare verkligen var med och bidrog.
            En annan poäng med förslaget var nämligen att utländska åkare
            skulle vara med och betala för den svenska infrastrukturen. Det
            s kulle heller inte uppfyllas. 23 procent av trafikarbetet sker
            med utländska lastbilar. Då tycker jag att det kan vara rimligt
            att de också är med och bidrar till den svenska infrastrukturen.
            Det är alltså inte en skatt på Norrland. Det kan också ses som
            en skatt på utländska lastbilar, så att de får vara med och bidra
            till den svenska infrastrukturen.
          </note>
          <note>
            En annan sak som vi naturligtvis tittar djupare på är vad detta
            har för regionalpolitisk betydelse och vad det har för betydelse
            för enskilda näringar. Det handlar om att noggrannare studera
            detta, så att det blir en väl avvägd utformning av denna skatt.
          </note>
          <note type="speaker">
            Anf. 75 EDWARD RIEDL (M):
          </note>
          <note>
            Herr ålderspresident! Finansministern har nog alldeles rätt.
            Jag kommer antagligen inte att bli nöjd med svaret hur länge vi
            än står och debatterar. Men låt oss konstatera att vi har två
            problem som vi vill lösa!
          </note>
          <note>
            Det ena handlar om miljön. Det nämnde finansministern inte så
            mycket om, men det är det ena problemet vi har att lösa inom åkerinäringen
            och transportsektorn. Det andra handlar om den i dag många gånger
            olagliga och osjysta utländska konkurrensen. De svenska åkerierna
            slåss alltså med orimliga förutsättningar. Vår politiska uppgift
            är givetvis att adressera båda dessa problem.
          </note>
          <note>
            Låt oss då ta det som handlar om miljön! Det finns väldigt lite
            att vinna på att föra över det som i dag transporteras med lastbil
            till andra transportslag. Det finns något som man kallar internaliseringsgraden.
            Man säger: Om man skulle ta bort alla möjligheter att köra med
            lastbil skulle man kunna flytta över 9 procent av godset – det
            är väldigt lite – till järnväg, till exempel. Då finns det bättre
            sätt om man vill adressera miljöproblemen. Det handlar exempelvis
            om det som vi kommer att hantera i kammaren senare i veckan. Det
            handlar om tyngre lastbilar, det vill säga möjligheten att lasta
            mer på varje enskild lastbil. Då får vi mindre utsläpp per transporterat
            ton och större miljöeffekter än vad kilometerskatten skulle åstadkomma.
          </note>
          <note>
            När det gäller den olagliga utländska konkurrensen har ju vi
            moderater tagit fram ett förslag för att hantera just detta, det
            vill säga en gps-övervakning med bomsystem som både skulle göra
            att man ser till att skatter och avgifter betalas i Sverige och
            att lagar och regler följs, vilket är vad det i slutändan handlar
            om, och då får vi återigen börja konkurrera på likvärdiga villkor.
          </note>
          <note>
            Det som skrämmer mig lite grann, herr ålderspresident, är att
            just nu säger finansministern att man sitter och tittar på ett
            förslag som ska möjliggöra att man får in pengar också av de utländska
            åkerierna. Men då kvarstår min poäng: Då är det här ingenting
            annat än en skatt på Norrland.
          </note>
          <note>
            Vi har långa avstånd i Sverige, och att beskatta avstånd är alltid
            dåligt för ett land som Sverige. Beskattar man avstånd drabbas
            den delen av Sverige som har de längsta avstånden att hantera,
            det vill säga Norrland. Då spelar det ingen roll om ministern
            lyckas med den ena av sina föresatser, för då kommer det till
            slut inte att finnas någonting att transportera i stora delar
            av vårt land. Där blir det dyrare på grund av avstånden. Man beskattar
            inte miljöutsläppen. Man beskattar inte för att få likvärdiga
            konkurrensvillkor, utan man beskattar just avstånden.
          </note>
          <note>
            Herr ålderspresident! Kartan i Europa kommer inte att ritas om
            inom överskådlig framtid. Oavsett landhöjningar och annat kommer
            Sverige alltid att ha väldigt långa avstånd att hantera. De längsta
            avstånden i hela Europa kommer sannolikt att hanteras i Norrland,
            och alla skatter som inriktar sig på avstånd slår emot Norrland.
          </note>
          <note>
            Det var det som Norrmejeriers vd konstaterade i går kväll i Dorotea
            när vi debatterade just detta, alltså att en skatt på avstånd
            är en skatt på Norrland. Som jag sa säger till och med Sverker
            Olofsson, som i mångt och mycket applåderar varenda skatt som
            höjs i det här landet, att det här är en skatt som slår med udden
            riktad mot en viss del av landet, just Norrland.
          </note>
          <note>
            Jag kan, herr ålderspresident, inte förstå varför regeringen
            vill lägga skatt på skatt på skatt på just avstånd. Ogillar man
            de delar av landet som har långa avstånd? Det kan jag inte förstå,
            men ministern kanske kan upplysa mig om detta.
          </note>
          <note type="speaker">
            Anf. 76 Finansminister MAGDALENA ANDERSSON (S):
          </note>
          <note>
            Herr ålderspresident! När man lyssnar på Edward Riedl får man
            lätt intrycket att en väldigt stor andel av de svenska lastbilstransporterna
            sker till och från Norrland. Så är det inte. Jag tror att det
            är 19 procent av lastbilstransporterna som sker från Norrland.
            Det här är alltså inte en skatt riktad mot Norrland, utan det
            är en skatt som betalas av hela Sverige. Men det är klart att
            alla skatter som vi tar ut på transporter kan ses som en skatt
            på avstånd. Det gäller även hela koldioxidskatten, och då vet
            jag inte om den skatten på avstånd är någonting som Moderaterna
            också är emot.
          </note>
          <note>
            När Moderaterna motsätter sig detta – och Moderaterna skär ju
            också väldigt mycket i den klimat- och miljöpolitik som regeringen
            har – blir ju frågan varför Moderaterna inte vill ta det ansvar
            som vi behöver ta för att stoppa klimatförstöringen och leva upp
            till Parisavtalet. Det är ett stort problem med Moderaternas politik
            att man tar så lätt på miljöarbetet.
          </note>
          <note>
            Edward Riedl menar att det här inte har så stora klimateffekter,
            efter ­ som det är svårt att flytta över. Det är helt korrekt
            att det är viktigt att vi stärker möjligheten att ta mer gods
            på andra transporter, och det är också därför som regeringen satsar
            stort på infrastrukturen, bland annat på att öka järnvägsunderhållet
            för att mer ska kunna gå på järnväg. Det var någonting som var
            väldigt eftersatt när vi kom i regeringsställning.
          </note>
          <note>
            En poäng med en väl utformad vägslitageskatt är att den också
            kan styra mot mer miljövänliga fordon så att det är möjligt att
            ha en skattenivå som utgår från hur mycket fordonen släpper ut.
          </note>
          <note type="speaker">
            Anf. 77 EDWARD RIEDL (M):
          </note>
          <note>
            Herr ålderspresident! De som lyssnar hörde att finansministern
            sa att det inte är så många transporter från Norrland. En mycket
            stor del av de transporter som görs i det här landet görs just
            från Norrland, eftersom vi har oändligt många av våra naturresurser
            i vår del av landet.
          </note>
          <note>
            Möjligen kan finansministern om hon får fortsätta med sin politik
            få rätt i det hon säger, för fortsätter man att höja skatter på
            avstånd kommer det inte att bli så mycket transporterat från Norrland.
            Då kommer man allvarligt att skada basen i svensk ekonomi. På
            det sättet kanske ministern får rätt, men i dag har hon det inte.
          </note>
          <note>
            Herr ålderspresident! Varken jag eller Moderaterna tar lätt på
            miljö- och klimatutmaningarna. Det var därför jag sa att det finns
            saker vi kan göra som har bättre klimatnytta än att just straffa
            avstånd och på så sätt straffa människor som bor långt bort från
            centralorter. Det finns bättre sätt att hantera detta.
          </note>
          <note>
            Regeringens politik är dock kilometerskatt, flygskatt, höjd bensinskatt,
            höjd dieselskatt – att beskatta avstånd så mycket det någonsin
            går. Jag kan svara finansministern på den fråga hon ställde: Nej,
            vi vill inte höja de skatterna på avstånd som ni vill. Vi vill
            ta en annan väg.
          </note>
          <note>
            När jag lyssnar på finansministern får jag lätt uppfattningen
            att hon inte har träffat så många av de företagare som finns uppe
            i Norrland, vare sig de lite större eller de lite mindre. Jag
            uppmanar därför finansministern att komma och besöka dessa delar
            av landet och träffa dem som bedriver verksamhet , så får hon
            ett tydligt besked om vad man tycker om just beskattning av avstånd.
            Det är någonting man inte tycker särskilt bra om.
          </note>
          <note>
            Inbjudan kommer alltså från Norrland till finansministern. Kom
            upp och träffa våra företagare och förklara för dem varför det
            ska bli dyrare att transportera!
          </note>
          <note type="speaker">
            Anf. 78 Finansminister MAGDALENA ANDERSSON (S):
          </note>
          <note>
            Herr ålderspresident! Jag har diskuterat vägslitageskatten med
            många företagare från olika delar av landet. Det är 19 procent
            av körda kilometer som går från Norrland, och 19 procent går till
            Norrland.
          </note>
          <note>
            Vad gäller Moderaternas miljöpolitik är den tyvärr väldigt tunn
            just nu. När man satt i regeringsställning, däremot, höjde man
            faktiskt skatten på avstånd, nämligen bensinskatten.
          </note>
          <note>
            Vi tog över i ett läge med väldigt stora budgetunderskott. Vi
            såg att det fanns stora behov av att förbättra infrastrukturen
            och också laga hålen i välfärden samtidigt som vi var tvungna
            att få ordning och reda i statens finanser. Det gör att den här
            regeringen har drivit ett väldigt intensivt arbete för att stärka
            infrastrukturen, stärka välfärden, få fler människor i arbete
            och också se till att vi har den finansiering som krävs.
          </note>
          <note>
            Det är klart att med en vägslitageskatt som gör att också de
            utländska åkarna får vara med och bidra till den svenska infrastrukturen
            ökar möjligheterna att stärka infrastrukturen runt om i hela landet.
            Det handlar naturligtvis om Norrland, men det handlar också om
            de sträckor där det bör kunna finnas möjlighet att flytta mer
            av de transporterna som i dag går på lastbil till järnväg eller
            båt. Det är ett viktigt arbete som behöver göras och som också
            behöver få intäkter.
          </note>
          <note>
            Poängen med en vägslitageskatt är att man kan förbättra konkurrensen
            för svenska åkare, att vi kan öka miljöstyrningen och att vi kan
            förbättra transportinfrastrukturen runt om i hela landet.
          </note>
          <note>
            Överläggningen var härmed avslutad.
          </note>
          <note>
            § 20 Bordläggning
          </note>
          <note>
            Följande dokument anmäldes och bordlades:
          </note>
          <note>
            Proposition
          </note>
          <note>
            2016/17:178 Skärpt ansvar för fartygsvrak
          </note>
          <note>
            Motioner
          </note>
          <note>
            med anledning av prop. 2016/17:162 Nya regler om marknader för
            finansiella instrument (MiFID II och MiFIR)
          </note>
          <note>
            2016/17:3711 av Håkan Svenneling m.fl. (V)
          </note>
          <note>
            med anledning av prop. 2016/17:166 Privata sjukvårdsförsäkringar
            inom offentligt finansierad hälso- och sjukvård
          </note>
          <note>
            2016/17:3712 av Per Ramhorn m.fl. (SD)
          </note>
          <note>
            2016/17:3715 av Emma Henriksson m.fl. (KD, C, M, L)
          </note>
          <note>
            med anledning av prop. 2016/17:167 Driftsformer för universitetssjukhus
          </note>
          <note>
            2016/17:3713 av Per Ramhorn m.fl. (SD)
          </note>
          <note>
            2016/17:3716 av Emma Henriksson m.fl. (KD, M, C, L)
          </note>
          <note>
            med anledning av prop. 2016/17:175 Ett nytt regelverk för nyanlända
            invandrares etablering i arbets- och samhällslivet
          </note>
          <note>
            2016/17:3714 av Christina Höj Larsen m.fl. (V)
          </note>
          <note>
            2016/17:3719 av Paula Bieler och Sven-Olof Sällström (SD)
          </note>
          <note>
            med anledning av skr. 2016/17:164 Riksrevisionens rapport om
            statliga investeringar i allmänna farleder
          </note>
          <note>
            2016/17:3710 av Jimmy Ståhl och Per Klarberg (SD)
          </note>
          <note>
            EU-dokument
          </note>
          <note>
            KOM(2017) 142 Förslag till Europaparlamentets och rådets direktiv
            om att ge medlemsstaternas konkurrensmyndigheter befogenhet att
            mer effektivt kontrollera efterlevnaden av konkurrensreglerna
            och om att säkerställa en väl fungerande inre marknad
          </note>
          <note>
            § 21 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 21 april
          </note>
          <note>
            2016/17:463 Folkmordet 1915
          </note>
          <note>
            av Robert Hannah (L)
          </note>
          <note>
            till utrikesminister Margot Wallström (S)
          </note>
          <note>
            2016/17:464 Minoriteternas rättigheter i Irak och inom det kurdiska
            självstyret
          </note>
          <note>
            av Robert Hannah (L)
          </note>
          <note>
            till utrikesminister Margot Wallström (S)
          </note>
          <note>
            den 24 april
          </note>
          <note>
            2016/17:465 Försvarsmaktens psyopsförband
          </note>
          <note>
            av Stig Henriksson (V)
          </note>
          <note>
            till försvarsminister Peter Hultqvist (S)
          </note>
          <note>
            § 22 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 21 april
          </note>
          <note>
            2016/17:1255 En ny regional infrastrukturplan
          </note>
          <note>
            av Roger Haddad (L)
          </note>
          <note>
            till statsrådet Anna Johansson (S)
          </note>
          <note>
            2016/17:1256 Stöd till demokratiaktivister i Turkiet
          </note>
          <note>
            av Birgitta Ohlsson (L)
          </note>
          <note>
            till utrikesminister Margot Wallström (S)
          </note>
          <note>
            2016/17:1257 Akademisk frihet i Ungern
          </note>
          <note>
            av Birgitta Ohlsson (L)
          </note>
          <note>
            till statsrådet Ann Linde (S)
          </note>
          <note>
            2016/17:1258 Sena utbetalningar av jordbruksstöd
          </note>
          <note>
            av Eskil Erlandsson (C)
          </note>
          <note>
            till statsrådet Sven-Erik Bucht (S)
          </note>
          <note>
            den 23 april
          </note>
          <note>
            2016/17:1259 Tullens roll vid terrorattentat
          </note>
          <note>
            av Roger Haddad (L)
          </note>
          <note>
            till statsrådet Anders Ygeman (S)
          </note>
          <note>
            den 24 april
          </note>
          <note>
            2016/17:1260 Försörjningsstöd som utbetalas till mannens konto
          </note>
          <note>
            av Maj Karlsson (V)
          </note>
          <note>
            till statsrådet Åsa Regnér (S)
          </note>
          <note>
            § 23 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 21 april
          </note>
          <note>
            2016/17:1193 Trafikskolor
          </note>
          <note>
            av Lars Mejern Larsson (S)
          </note>
          <note>
            till statsrådet Anna Johansson (S)
          </note>
          <note>
            2016/17:1202 Extra kostnader i samband med id-kontroller
          </note>
          <note>
            av Gunilla Nordgren (M)
          </note>
          <note>
            till statsrådet Anna Johansson (S)
          </note>
          <note>
            2016/17:1181 Allvarlig fara för den allmänna ordningen eller
            inre säkerheten
          </note>
          <note>
            av Johan Hedin (C)
          </note>
          <note>
            till statsrådet Anders Ygeman (S)
          </note>
          <note>
            den 24 april
          </note>
          <note>
            2016/17:1188 Rivalitet mellan olika grupper i Irak och Syrien
          </note>
          <note>
            av Markus Wiechel (SD)
          </note>
          <note>
            till utrikesminister Margot Wallström (S)
          </note>
          <note>
            2016/17:1194 Rankningar som diplomatiskt verktyg
          </note>
          <note>
            av Faradj Koliev (S)
          </note>
          <note>
            till utrikesminister Margot Wallström (S)
          </note>
          <note>
            2016/17:1198 Övergrepp mot hbt-personer i den ryska delrepubliken
            Tjetjenien
          </note>
          <note>
            av Eva-Lena Jansson (S)
          </note>
          <note>
            till utrikesminister Margot Wallström (S)
          </note>
          <note>
            2016/17:1204 Tjetjeniens förföljelse av hbtq-personer
          </note>
          <note>
            av Birgitta Ohlsson (L)
          </note>
          <note>
            till utrikesminister Margot Wallström (S)
          </note>
          <note>
            2016/17:1207 Utrensning av homosexuella i Tjetjenien
          </note>
          <note>
            av Sofia Damm (KD)
          </note>
          <note>
            till utrikesminister Margot Wallström (S)
          </note>
          <note>
            2016/17:1211 Attacker mot hbtq-personer i Tjetjenien
          </note>
          <note>
            av Sofia Arkelsten (M)
          </note>
          <note>
            till utrikesminister Margot Wallström (S)
          </note>
          <note>
            2016/17:1217 Gasattacken i Syrien
          </note>
          <note>
            av Karin Enström (M)
          </note>
          <note>
            till utrikesminister Margot Wallström (S)
          </note>
          <note>
            2016/17:1220 Den omänskliga behandlingen av flyktingar på Balkan
          </note>
          <note>
            av Tina Acketoft (L)
          </note>
          <note>
            till statsrådet Ann Linde (S)
          </note>
          <note>
            2016/17:1224 Situationen i Turkiet
          </note>
          <note>
            av Amineh Kakabaveh (V)
          </note>
          <note>
            till utrikesminister Margot Wallström (S)
          </note>
          <note>
            2016/17:1205 Svältkatastrof i östra Afrika
          </note>
          <note>
            av Birgitta Ohlsson (L)
          </note>
          <note>
            till statsrådet Isabella Lövin (MP)
          </note>
          <note>
            2016/17:1200 Torkan i Afrika som hotar miljontals barns liv
          </note>
          <note>
            av Amir Adan (M)
          </note>
          <note>
            till statsrådet Isabella Lövin (MP)
          </note>
          <note>
            2016/17:1201 Rysk atomubåt i Östersjön
          </note>
          <note>
            av Hans Wallmark (M)
          </note>
          <note>
            till utrikesminister Margot Wallström (S)
          </note>
          <note>
            § 24 Kammaren åtskildes kl. 18.49 .
          </note>
          <note>
            Sammanträdet leddes
          </note>
          <note>
            av tjänstgörande ålderspresidenten Susanne Eberstein från dess
            början till och med § 14 anf. 37 (delvis),
          </note>
          <note>
            av tredje vice talmannen därefter till ajourneringen kl. 15.58
            och
          </note>
          <note>
            av tjänstgörande ålderspresidenten Björn von Sydow därefter till
            dess slut.
          </note>
          <note>
            Vid protokollet
          </note>
          <note>
            TUULA ZETTERMAN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Meddelande om frågestund
          </note>
          <note>
            § 3 Meddelande om aktuell debatt om attentatet i Stockholm
          </note>
          <note>
            § 4 Avsägelse
          </note>
          <note>
            § 5 Anmälan om kompletteringsval
          </note>
          <note>
            § 6 Anmälan om ersättare
          </note>
          <note>
            § 7 Anmälan om fördröjda svar på interpellationer
          </note>
          <note>
            § 8 Ärende för hänvisning till utskott
          </note>
          <note>
            § 9 Ärenden för bordläggning
          </note>
          <note>
            § 10 Svar på interpellation 2016/17:388 om användningen av Unrwas
            medel
          </note>
          <note>
            Anf. 1 Statsrådet ISABELLA LÖVIN (MP)
          </note>
          <note>
            Anf. 2 MIKAEL OSCARSSON (KD)
          </note>
          <note>
            Anf. 3 Statsrådet ISABELLA LÖVIN (MP)
          </note>
          <note>
            Anf. 4 MIKAEL OSCARSSON (KD)
          </note>
          <note>
            Anf. 5 Statsrådet ISABELLA LÖVIN (MP)
          </note>
          <note>
            Anf. 6 MIKAEL OSCARSSON (KD)
          </note>
          <note>
            Anf. 7 Statsrådet ISABELLA LÖVIN (MP)
          </note>
          <note>
            § 11 Svar på interpellation 2016/17:411 om sysselsättningsfasen
          </note>
          <note>
            Anf. 8 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 9 LOTTA FINSTORP (M)
          </note>
          <note>
            Anf. 10 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 11 LOTTA FINSTORP (M)
          </note>
          <note>
            Anf. 12 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 13 LOTTA FINSTORP (M)
          </note>
          <note>
            Anf. 14 Arbetsmarknads- och etableringsminister YLVA JOHANSSON
            (S)
          </note>
          <note>
            § 12 Svar på interpellation 2016/17:413 om regelkrångel på arbetsmarknaden
          </note>
          <note>
            Anf. 15 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 16 LOTTA FINSTORP (M)
          </note>
          <note>
            Anf. 17 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 18 LOTTA FINSTORP (M)
          </note>
          <note>
            Anf. 19 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 20 LOTTA FINSTORP (M)
          </note>
          <note>
            Anf. 21 Arbetsmarknads- och etableringsminister YLVA JOHANSSON
            (S)
          </note>
          <note>
            § 13 Svar på interpellation 2016/17:438 om social pelare i EU
          </note>
          <note>
            Anf. 22 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 23 JESSIKA ROSWALL (M)
          </note>
          <note>
            Anf. 24 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 25 JESSIKA ROSWALL (M)
          </note>
          <note>
            Anf. 26 CHRISTIAN HOLM BARENFELD (M)
          </note>
          <note>
            Anf. 27 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 28 JESSIKA ROSWALL (M)
          </note>
          <note>
            Anf. 29 CHRISTIAN HOLM BARENFELD (M)
          </note>
          <note>
            Anf. 30 Arbetsmarknads- och etableringsminister YLVA JOHANSSON
            (S)
          </note>
          <note>
            § 14 Svar på interpellationerna 2016/17:439 och 440 om stöd från
            Arbetsförmedlingen för att starta eget
          </note>
          <note>
            Anf. 31 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 32 KATARINA BRÄNNSTRÖM (M)
          </note>
          <note>
            Anf. 33 CHRISTIAN HOLM BARENFELD (M)
          </note>
          <note>
            Anf. 34 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 35 KATARINA BRÄNNSTRÖM (M)
          </note>
          <note>
            Anf. 36 CHRISTIAN HOLM BARENFELD (M)
          </note>
          <note>
            Anf. 37 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 38 KATARINA BRÄNNSTRÖM (M)
          </note>
          <note>
            Anf. 39 CHRISTIAN HOLM BARENFELD (M)
          </note>
          <note>
            Anf. 40 Arbetsmarknads- och etableringsminister YLVA JOHANSSON
            (S)
          </note>
          <note>
            § 15 Svar på interpellationerna 2016/17:445 och 455 om kvinnors
            integration
          </note>
          <note>
            Anf. 41 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 42 CHRISTIAN HOLM BARENFELD (M)
          </note>
          <note>
            Anf. 43 ERIK ANDERSSON (M)
          </note>
          <note>
            Anf. 44 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 45 CHRISTIAN HOLM BARENFELD (M)
          </note>
          <note>
            Anf. 46 ERIK ANDERSSON (M)
          </note>
          <note>
            Anf. 47 Arbetsmarknads- och etableringsminister YLVA JOHANSSON
            (S)
          </note>
          <note>
            Anf. 48 CHRISTIAN HOLM BARENFELD (M)
          </note>
          <note>
            Anf. 49 ERIK ANDERSSON (M)
          </note>
          <note>
            Anf. 50 Arbetsmarknads- och etableringsminister YLVA JOHANSSON
            (S)
          </note>
          <note>
            § 16 Svar på interpellation 2016/17:361 om en viltvårdsmyndighet
          </note>
          <note>
            Anf. 51 Statsrådet SVEN-ERIK BUCHT (S)
          </note>
          <note>
            Anf. 52 STEN BERGHEDEN (M)
          </note>
          <note>
            Anf. 53 Statsrådet SVEN-ERIK BUCHT (S)
          </note>
          <note>
            Anf. 54 STEN BERGHEDEN (M)
          </note>
          <note>
            Anf. 55 Statsrådet SVEN-ERIK BUCHT (S)
          </note>
          <note>
            Anf. 56 STEN BERGHEDEN (M)
          </note>
          <note>
            Anf. 57 Statsrådet SVEN-ERIK BUCHT (S)
          </note>
          <note>
            § 17 Svar på interpellation 2016/17:420 om försenade utbetalningar
            av EU:s jordbruksstöd
          </note>
          <note>
            Anf. 58 Statsrådet SVEN-ERIK BUCHT (S)
          </note>
          <note>
            Anf. 59 STEN BERGHEDEN (M)
          </note>
          <note>
            Anf. 60 Statsrådet SVEN-ERIK BUCHT (S)
          </note>
          <note>
            (forts.)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 17 (forts.) Svar på interpellation 2016/17:420 om försenade
            utbetalningar av EU:s jordbruksstöd
          </note>
          <note>
            Anf. 61 STEN BERGHEDEN (M)
          </note>
          <note>
            Anf. 62 Statsrådet SVEN-ERIK BUCHT (S)
          </note>
          <note>
            Anf. 63 STEN BERGHEDEN (M)
          </note>
          <note>
            Anf. 64 Statsrådet SVEN-ERIK BUCHT (S)
          </note>
          <note>
            § 18 Svar på interpellation 2016/17:417 om höjda marginalskatter
          </note>
          <note>
            Anf. 65 Finansminister MAGDALENA ANDERSSON (S)
          </note>
          <note>
            Anf. 66 MARIA MALMER STENERGARD (M)
          </note>
          <note>
            Anf. 67 Finansminister MAGDALENA ANDERSSON (S)
          </note>
          <note>
            Anf. 68 MARIA MALMER STENERGARD (M)
          </note>
          <note>
            Anf. 69 Finansminister MAGDALENA ANDERSSON (S)
          </note>
          <note>
            Anf. 70 MARIA MALMER STENERGARD (M)
          </note>
          <note>
            Anf. 71 Finansminister MAGDALENA ANDERSSON (S)
          </note>
          <note>
            § 19 Svar på interpellationerna 2016/17:426 och 429 om införandet
            av en kilometerskatt
          </note>
          <note>
            Anf. 72 Finansminister MAGDALENA ANDERSSON (S)
          </note>
          <note>
            Anf. 73 EDWARD RIEDL (M)
          </note>
          <note>
            Anf. 74 Finansminister MAGDALENA ANDERSSON (S)
          </note>
          <note>
            Anf. 75 EDWARD RIEDL (M)
          </note>
          <note>
            Anf. 76 Finansminister MAGDALENA ANDERSSON (S)
          </note>
          <note>
            Anf. 77 EDWARD RIEDL (M)
          </note>
          <note>
            Anf. 78 Finansminister MAGDALENA ANDERSSON (S)
          </note>
          <note>
            § 20 Bordläggning
          </note>
          <note>
            § 21 Anmälan om interpellationer
          </note>
          <note>
            § 22 Anmälan om frågor för skriftliga svar
          </note>
          <note>
            § 23 Anmälan om skriftliga svar på frågor
          </note>
          <note>
            § 24 Kammaren åtskildes kl. 18.49.
          </note>
          <note>
            Tryck: Elanders, Vällingby 2017
          </note>
        </div>
      </body>
    </text>
  </TEI>
</teiCorpus>
