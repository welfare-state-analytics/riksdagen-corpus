<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201617</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201617</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201617--45</head>
          <docDate when="2016-12-13">2016-12-13</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 22 november justerades.
          </note>
          <note>
            § 2 Anmälan om ny riksdagsledamot
          </note>
          <note>
            Följande berättelse hade kommit in från Valprövningsnämnden:
          </note>
          <note>
            Berättelse om granskning av bevis för riksdagsledamot
          </note>
          <note>
            Till Valprövningsnämnden har från Valmyndigheten inkommit bevis
            om att Petra Ekerum (S) utsetts till ny ledamot av riksdagen fr.o.m.
            den 10 januari 2017 sedan Jan-Olof Larsson (S) avsagt sig uppdraget.
          </note>
          <note>
            Valprövningsnämnden har denna dag granskat beviset för den nya
            ledamoten och därvid funnit att det blivit utf ärdat i enlighet
            med 14 kap. 28 § vallagen (2005:837).
          </note>
          <note>
            Stockholm den 9 december 2016
          </note>
          <note>
            Annika Sandström
          </note>
          <note>
            ordförande /Mattias Andersson
          </note>
          <note>
            sekreterare
          </note>
          <note>
            § 3 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2016/17:161
          </note>
          <note>
            Till riksdagen
          </note>
          <note>
            Interpellation 2016/17:161 Statliga beredskapsjobb
          </note>
          <note>
            av Christian Holm Barenfeld (M)
          </note>
          <note>
            Interpellationen kommer inte besvaras inom svarstiden.
          </note>
          <note>
            Skälet till dröjsmålet är inbokade resor och engagemang som inte
            kan ändras.
          </note>
          <note>
            Stockholm den 8 december 2016
          </note>
          <note>
            Arbetsmarknadsdepartementet
          </note>
          <note>
            Ylva Johansson (S)
          </note>
          <note>
            Enligt uppdrag
          </note>
          <note>
            Susanne Södersten
          </note>
          <note>
            Expeditionschef
          </note>
          <note>
            Interpellation 2016/17:166
          </note>
          <note>
            Till riksdagen
          </note>
          <note>
            Interpellation 2016/17:166 Delegationen för att bryta långtidsarbetslöshet
          </note>
          <note>
            av Christian Holm Barenfeld (M)
          </note>
          <note>
            Interpellationen kommer inte besvaras inom svarstiden.
          </note>
          <note>
            Skälet till dröjsmålet är inbokade resor och engagemang som inte
            kan ändras.
          </note>
          <note>
            Stockholm den 8 december 2016
          </note>
          <note>
            Arbetsmarknadsdepartementet
          </note>
          <note>
            Ylva Johansson (S)
          </note>
          <note>
            Enligt uppdrag
          </note>
          <note>
            Susanne Södersten
          </note>
          <note>
            Expeditionschef
          </note>
          <note>
            Interpellation 2016/17:172
          </note>
          <note>
            Till riksdagen
          </note>
          <note>
            Interpellation 2016/17:172 Tillståndsprocessen för småskalig
            vattenkraft
          </note>
          <note>
            av Sten Bergheden (M)
          </note>
          <note>
            Interpellationen kommer att besvaras tisdagen den 10 januari
            2017.
          </note>
          <note>
            Statsrådet har inte möjlighet att besvara interpellationen inom
            anvisad tid på grund av redan inbokade engagemang.
          </note>
          <note>
            Stockholm den 12 december 2016
          </note>
          <note>
            Miljö- och energidepartementet
          </note>
          <note>
            Karolina Skog (MP)
          </note>
          <note>
            Enligt uppdrag
          </note>
          <note>
            Lena Ingvarsson
          </note>
          <note>
            Expeditions- och rättschef
          </note>
          <note>
            § 4 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Motioner
          </note>
          <note>
            2016/17:3548–3550, 3552, 3557 och 3558 till trafikutskottet
          </note>
          <note>
            § 5 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Arbetsmarknadsutskottets betänkande
          </note>
          <note>
            2016/17:AU1 Utgiftsområde 13 Jämställdhet och nyanlända invandrares
            etablering
          </note>
          <note>
            Miljö- och jordbruksutskottets betänkande
          </note>
          <note>
            2016/17:MJU1 Utgiftsområde 20 Allmän miljö- och naturvård
          </note>
          <note>
            Finansutskottets betänkanden
          </note>
          <note>
            2016/17:FiU3 Utgiftsområde 25 Allmänna bidrag till kommuner
          </note>
          <note>
            2016/17:FiU13 Kompletterande bestämmelser till EU:s förordning
            om europeiska långsiktiga investeringsfonder
          </note>
          <note>
            2016/17:FiU14 Effektiv bekämpning av marknadsmissbruk
          </note>
          <note>
            Socialförsäkringsutskottets betänkanden
          </note>
          <note>
            2016/17:SfU2 Utgiftsområde 11 Ekonomisk trygghet vid ålderdom
          </note>
          <note>
            2016/17:SfU3 Utgiftsområde 12 Ekonomisk trygghet för familjer
            och barn
          </note>
          <note>
            § 6 Utbildning och universitetsforskning
          </note>
          <note>
            Utbildningsutskottets betänkande 2016/17:UbU1
          </note>
          <note>
            Utgiftsområde 16 Utbildning och universitetsforskning (prop.
            2016/17:1 delvis)
          </note>
          <note>
            föredrogs.
          </note>
          <note type="speaker">
            Anf. 1 CAMILLA WALTERSSON GRÖNVALL (M):
          </note>
          <note>
            Fru talman! Inledningsvis vill jag säga att vi inte har några
            reservatio ­ ner i detta ärende. För våra ställningstaganden hänvisar
            jag till vårt särskilda yttrande.
          </note>
          <note>
            Fru talman! Jag måste medge att jag förra tisdagen blev nästan
            okontrollerat glad när resultatet från PISA kom. Jag blev lärare,
            politiker, medborgare i landet Sverige och, inte minst, mamma
            till tre barn i grundskolan, allt i en salig blandning. Det kändes
            i alla avseenden väldigt glädjande.
          </note>
          <note>
            Jag kände en sådan lättnad och glädje över att vi denna dag kunde
            fokusera på allt positivt och glädjande i den svenska skolan i
            stället för att förfasa oss över allt negativt. Jag var glad för
            att mina duktiga före detta lärarkollegor kunde fira och bära
            huvudet extra högt. Alla föräldrar som oroat sig kunde känna sig
            lättade och glada. Alla elever kunde känna tillförsikt inför den
            skola som de, enligt mätningarna, känner sig alltmer motiverade
            för.
          </note>
          <note>
            PISA:s betydelse ska inte överdrivas, men jag tror och hoppas
            att det positiva trendbrottet i denna mätning kommer att vara
            välgörande för svensk skola och för svensk utbildningsdebatt.
          </note>
          <note>
            Vi har alla skäl att vara glada och stolta över den svenska skolan
            nu när både Timss och PISA har pekat på en positiv utveckling
            och en vändning i resultaten.
          </note>
          <note>
            Detta är en enorm seger för alla elever, lärare, skolledare och
            föräldrar runt om i landet. Men detta är också en bekräftelse
            på hur viktigt det är att fokusera på kunskap i skolan. Även i
            glädjens tid gäller det att vara samlad och inte tappa greppet
            om de faktorer som har bidragit till den positiva utveckling vi
            gläder oss åt.
          </note>
          <note>
            Det är därför viktigt – viktigare än någonsin – att vi fortsätter
            att arbeta med de reformer som har visat sig fungera.
          </note>
          <note>
            Fru talman! Vi måste fortsätta att vara noggranna i våra analyser
            av skolans utmaningar och medvetna om vad som måste göras. Få
            faktorer är lika viktiga som lärarna. Vi behöver fler skickliga
            lärare i den svenska skolan. Tillsammans kan de tackla de problem
            som vi står inför. Detta blir än viktigare när vi har ett stort
            antal nyanlända barn och ungdomar i skolålder som också behöver
            en bra skola.
          </note>
          <note>
            För att vi ska få fler skickliga lärare måste vi förbättra lärarutbildningen.
            De duktiga människor som i dag studerar till att bli lärare får
            i genomsnitt cirka åtta timmars lärarledd undervisning i veckan.
            Detta är alldeles för lite med tanke på det ansvar som dessa individer
            sedan kommer att axla. Moderaterna föreslår därför en ökning av
            den lärarledda undervisningstiden med 50 procent.
          </note>
          <note>
            För att få fler att vilja bli lärare, och för att höja statusen
            på läraryrket, är lönen självklart viktig. Jag kan bara beklaga
            att regeringen inte har valt att fortsätta med karriärtjänstreformen
            som den tidigare alliansregeringen arbetade hårt för och som också
            har fått effekt. I stället har regeringen valt att introducera
            en annan modell, som har visat sig få mycket olyckliga konsekvenser.
          </note>
          <note>
            Jag vill här betona att vi moderater står bakom lönelyftet vad
            gäller de pengar man satsar. Men vi är mycket oroliga för hur
            detta lönelyft rent praktiskt har implementerats. Till detta lämnar
            nu regeringen Svarte Petter till kommunerna och hävdar att kommunerna
            ska kompensera de lärare som inte fick del av lärarlönelyftet.
            Detta är en tuff uppgift för många små kommuner med svag ekonomi.
            Därtill tycker jag inte att det är hederligt av regeringen att
            nu komma och hävda detta.
          </note>
          <note>
            Många kommuner är med rätta upprörda över ansvarigt statsråds
            uttalanden. Vad som nu sker är att den rörlighet som vi har sett
            bland lärare ökar, vilket får till följd att allt fler elever
            möter nya lärare allt oftare.
          </note>
          <note>
            Vi moderater vill i stället satsa ytterligare på karriärtjänsterna
            och bygga ut detta. Vi är övertygade om att tydliga karriärmöjligheter
            på alla skolor medför en minskad rörlighet, då lärare ser långsiktiga
            vinster i att stanna på den skola där de befinner sig.
          </note>
          <note>
            Att öka antalet skickliga lärare med höjda löner kommer med stor
            sannolikhet att bidra till att höja yrkets status, vilket är oerhört
            viktigt.
          </note>
          <note>
            Fru talman! Som vi alla vet är matematik ett mycket viktigt område.
            Där har svenska elevers kunskaper gått i fel riktning under en
            längre tid. Därför är det extra roligt att se den förbättring
            som svenska elever har gjort inom matematiken. Att båda PISA och
            Timss har visat denna förbättring pekar sannolikt på att Mattelyftet,
            som Alliansen införde, har gett effekt.
          </note>
          <note>
            Vi har fortfarande långt kvar innan vi, för elevernas skull,
            kan känna oss nöjda. Viktigt för att fortsätta förbättringen i
            matte är också det ökade antal mattetimmar som Alliansen införde
            för lågstadiet och nu tvingade regeringen att fullfölja i årskurs
            4–6, med start denna höst.
          </note>
          <note>
            Vi moderater menar att nästa steg är ytterligare förbättring
            i matematik. För att åstadkomma detta vill vi se en utökning med
            en extra timme i veckan på högstadiet. Det är, som sagt, viktigt
            att i glädjens stund inte slappna av utan i stället fokusera.
          </note>
          <note>
            Därför är det oroväckande att regeringen inte är inne på samma
            linje. Varför har regeringen röstat emot varje satsning på matematik
            som Alliansen har velat genomföra? Och varför röstade man emot
            möjligheten att också årskurs 7–9 denna höst kunde ha fått mer
            matte? Varje förlorad årskull är ett misslyckande, och ansvaret
            faller tungt på regeringen.
          </note>
          <note>
            Skolarbetet är ett omfattande arbete där vi alla måste tillämpa
            ett brett perspektiv. Därför finns det många specifika områden
            där vi måste fortsätta förbättringen. Svenska elever tillbringar
            exempelvis mindre tid i skolan än elever i många andra länder,
            vilket är något som sannolikt har haft inverkan på de negativa
            resultat som vi har sett fram till nu.
          </note>
          <note>
            Vi moderater menar att svenska elever behöver mer tid med skickliga
            lärare. Vi föreslår därför att man utökar skoldagen med en extra
            timme per dag i lågstadiet. Detta, fru talman, säger regeringen
            också nej till.
          </note>
          <note>
            Om elever ska kunna få mer tid med skickliga lärare måste dessa
            lärare i sin tur kunna frigöra mer tid för undervisning, vilket
            de i dag har svårt med. Alltför mycket tid tas upp av administrativa
            uppgifter. I syfte att avlasta lärarna föreslår Moderaterna att
            man inför lärarassistenter.
          </note>
          <note>
            Utöver de många positiva besked som vi fick av PISA tillkom även
            ett besked om att likvärdigheten i den svenska skolan har försämrats.
            Skillnaden mellan låg- och högpresterande elever har, totalt sett,
            ökat något, och familjebakgrunden har fått ökad betydelse. Detta
            är en mycket tråkig utveckling.
          </note>
          <note>
            Fru talman! Alla elever har rätt till en bra skola och en bra
            utbildning. Ingen har rätt att utsätta elever för dålig undervisning,
            och detta gäller oavsett vilken huvudman vi talar om. Det är oacceptabelt
            att vi fortfarande har skolor där mer än hälften av eleverna inte
            klarar kunskapsmålen. Vidare är det oroväckande att dessa skolor
            får fortsätta med sin verksamhet år efter år, trots att de inte
            förbättrar resultaten. Vi moderater är därför övertygade om att
            det behövs nolltolerans mot dåliga skolor.
          </note>
          <note>
            Avslutningsvis: En bra skola är grunden för att våra barn ska
            få ett bra liv, för att de ska kunna förverkliga sina drömmar
            och bidra till vårt gemensamma bästa. Därför är det viktigt att
            vi nu fokuserar på rätt saker och, med de positiva resultaten
            från de senaste veckornas mätningar i ryggen, fördubblar våra
            ansträngningar för svensk skola.
          </note>
          <note>
            Året slutade på ett bra sätt, och jag vet att jag delar glädjen
            över detta med alla mina kollegor i utskottet.
          </note>
          <note>
            Jag vill slutligen önska dem, statsråden, alla lärare, rektorer,
            all övrig skolpersonal och alla elever en riktigt god jul och
            ett gott nytt år. Jag vill också tillönska fru talman detsamma.
          </note>
          <note>
            (Applåder)
          </note>
          <note type="speaker">
            Anf. 2 LENA HALLENGREN (S) replik:
          </note>
          <note>
            Fru talman! Vad vore en budgetdebatt före jul utan ett replikskifte
            med Camilla Waltersson Grönvall?
          </note>
          <note>
            Det är roligt att få börja en budgetdebatt i ett positivt tonläge.
            Låt oss hoppas att vi kan behålla det inte bara i den här budgetdebatten,
            utan att det kan vara en vändning i hela skoldebatten, för jag
            tror att motivationen och den positiva bilden kan föra mycket
            gott med sig.
          </note>
          <note>
            Jag kunde ändå inte låta bli att notera att det var 6 minuter
            och 42 sekunder in i anförandet som Camilla Waltersson Grönvall
            nämnde bristan ­ de likvärdighet och menade att detta var bekymmersamt.
            Det följde ingen direkt analys av och inte heller några förslag
            på hur den bristande likvärdigheten ska förändras. Jag kommer
            själv att återkomma i mitt anförande till hur jag ser på frågan.
            Och jag är lite nyfiken på hur Camilla Waltersson Grönvall och
            Moderaterna ser på det faktum att likvärdigheten minskar, att
            skillnaderna ökar och att vi faktiskt ligger under OECD-snittet
            vad gäller att kompensera för ojämlika förutsättningar. Med tanke
            på att ni också tar bort S amverkan för bästa skola och nationella
            skolutvecklingsprogram är det lite svårt att se hur vi ska kunna
            vända den trend som vi har sett.
          </note>
          <note>
            Jag skulle också vilja komplettera med frågan: Dåliga skolor
            är det väl ingen som vill ha? Min fundering är om en dålig skola
            är en skola där eleverna inte blir behöriga i tillräckligt stor
            utsträckning eller om det är en skola där eleverna underpresterar
            i relation till sina förväntade möjliga prestationer.
          </note>
          <note type="speaker">
            Anf. 3 CAMILLA WALTERSSON GRÖNVALL (M) replik:
          </note>
          <note>
            Fru talman! En av de absolut viktigaste saker som alliansregeringen
            gjorde var att vi återförde fokus på kunskap i svensk skola. Inte
            minst utifrån att jag har jobbat i svensk skola sedan början på
            90-talet och fortfarande har mycket kontakt med kollegor och skolor
            runt om i landet är det tydligt att det är en stor skillnad i
            dag när man besöker en skola. Man kan inte besöka någon skola
            – det tror jag inte att Lena Hallengren kan göra heller – som
            inte har ett oerhört fokus på resultatutveckling, på att eleverna
            har goda kunskaper, att det finns ett kunskapsfokus. Detta har
            varit en viktig del i alliansregeringens arbete.
          </note>
          <note>
            Jag tycker att det ska vara tillåtet att känna sig riktigt glad,
            för det är väldigt positivt att det nu skett ett trendbrott i
            svensk skola, att resultaten förbättrats, även om alla här borde
            vara väldigt medvetna om att vi har en lång väg kvar.
          </note>
          <note>
            Men det är mycket mer som behövs. Och det är ingen politiker
            som kan känna sig nöjd över att likvärdigheten minskar. Det innebär
            naturligtvis att det behövs väldigt många insatser. Det behövs
            ett fortsatt stöd, ett tidigt stöd. Därför är vi speciellt glada
            över att vi i betygsöverenskommelsen med regeringen till exempel
            fick in ett obligatoriskt bedömningsstöd i matte och svenska för
            barn i årskurs 1. Vi tror nämligen på att upptäcka särskilt de
            barn som har behov av särskilt stöd så tidigt som möjligt men
            också de barn som är duktiga och behöver större utmaningar. Det
            är alltså bra för alla barn.
          </note>
          <note>
            Det handlar om kunskapsuppföljningar, där jag är bekymrad över
            att regeringen nu säger sig vilja ta bort de nationella proven
            i årskurs 3. Dessa är bland de prov som jag tror är absolut viktigast
            för en tidig kunskapsuppföljning. Det hjälper inte minst de barn
            som behöver extra stöd från skolan.
          </note>
          <note>
            Jag skulle vilja fråga Lena Hallengren: Vad är ert svar på detta?
            Varför vill ni ta bort möjligheter att ge barnen tidigt stöd,
            som till exempel de nationella proven i årskurs 3 innebär?
          </note>
          <note type="speaker">
            Anf. 4 LENA HALLENGREN (S) replik:
          </note>
          <note>
            Fru talman! Jag återkommer i mitt anförande till flera av de
            saker som Camilla Waltersson Grönvall här kom in på. Men eftersom
            det är mitt replikskifte vill jag följa upp min fråga. Det räcker
            ju inte att vara bekymrad och säga att man ska ha fler nationella
            prov eller lite mer uppföljning. Hur ska vi få en mer likvärdig
            skola?
          </note>
          <note>
            När Sverige nu ligger under OECD-snittet räcker det inte att
            vi har na ­ tionella prov, eller obligatoriska diagnostiska prov
            inför varje terminsstart, utan det som behövs är resurser som
            möjliggör halvklasser och tvålärarsystem. Det möjliggör mindre
            klasser, olika former av stöd och, vilket är avsikten med S amverkan
            för bästa skola, att ha extra resurser. Då menar jag rejält med
            extra resurser till elever som verkligen behöver det.
          </note>
          <note>
            Jag vill ge Camilla Waltersson Grönvall en chans till att utveckla
            hur likvärdigheten i svensk skola ska öka. Hur ska vi se till
            att vi inte har skolor där 50–70 procent inte är behöriga? Det
            räcker ju inte att säga att de ska stängas eller att Skolverket
            ska ta över ansvaret att driva dem. Hur ska vi se till att de
            här eleverna inte under tre, fyra, fem år först går i en skola
            utan att bli behöriga? Det går br a att också krydda med frågan
            hur länge en friskola ska gå med vinst innan den inte ska få gå
            med vinst längre och innan Skolverket ska ta över ansvaret.
          </note>
          <note>
            Återigen: Hur ska likvärdigheten i svensk skola öka?
          </note>
          <note type="speaker">
            Anf. 5 CAMILLA WALTERSSON GRÖNVALL (M) replik:
          </note>
          <note>
            Fru talman! Tack, Lena Hallengren, för frågorna!
          </note>
          <note>
            Det här är en viktig debatt som jag tror, misstänker och vet
            att vi kommer att föra ganska intensivt under de kommande åren,
            för det är här vi behöver lägga vårt fokus.
          </note>
          <note>
            Inledningsvis vill jag säga att det är viktigt att vi bygger
            vidare på det som har varit orsaken till de goda kunska psresultaten.
            Och där tror jag på mer undervisningstid i relation till det som
            alla pratar om som en av de stora framgångsfaktorerna bakom det
            positiva resultatet, nämligen Mattelyftet. Det vill säga att det
            är kompetensutveckling som vi behöver satsa på. Vi moderater har
            till exempel föreslagit att varje lärare ska ha rätt till en individuell
            kompetensutvecklingsplan. Där är ju kunskapskontrakt, det nya
            uppdraget för Skolinspektionen, så oerhört viktigt. Kunskapskontraktet
            får man när man inte presterar tillräckligt väl.
          </note>
          <note>
            När det handlar om elever som inte ges tillräckliga kunskaper
            är ett av de mest tråkiga exemplen Göteborg, där Lena Hallengrens
            partikamrater har styrt under väldigt lång tid och där det fortsätter
            att vara beklämmande resultat. Man sviker elever.
          </note>
          <note>
            Skillnaden mellan samverkan för bättre skola, vilket jag tycker
            är ett positivt initiativ, och våra kunskapskontrakt är att samverkan
            för bättre skola möter ganska få skolor jämfört med vad våra kunskapskontakt
            skulle göra. Det innebär också att man är tvingad att rätta sig
            efter de resurser och de möjligheter som vi tillför genom kunskapskontraktet.
          </note>
          <note>
            Duktiga lärare är naturligtvis viktigt och att de har möjlighet
            och tid att se varje barn. Där spelar lärarassistenter en viktig
            roll.
          </note>
          <note>
            Jag vill också återkomma till det tidiga bedömningsstödet i årskurs
            1. Det tror jag kommer att vara avgörande för att alla barn ses
            från första början och ges rätt stöd.
          </note>
          <note type="speaker">
            Anf. 6 Statsrådet ANNA EKSTRÖM (S) replik:
          </note>
          <note>
            Fru talman! Också jag tackar för ett positivt första inlägg i
            debatten. För mig är det ju extra spännande med den här debatten,
            eftersom det är min första budgetdebatt som statsråd.
          </note>
          <note>
            Jag tänkte följa upp det som Lena Hallengren frågade om, nämligen
            den viktiga frågan om likvärdighet i den svenska skolan.
          </note>
          <note>
            Vi var nog många som blev väldigt glada när Timss- och PISA-resultaten
            kom. Men vi var också många som blev väldigt oroliga över de starka
            signaler som OECD skickade när det gäller likvärdigheten.
          </note>
          <note>
            Jag hör nu att också Camilla Waltersson Grönvall är orolig över
            likvärdigheten. Det är välkommet, men det är förvånande att den
            oron kommer så sent. Vi har under ett antal år fått många rapporter
            om försämrad likvärdighet och försämrad jämlikhet i den svenska
            skolan. Jag ska inte ta tid med att räkna upp alla rapporter,
            men de är många. Från Moderaternas sida har jag noterat ett ganska
            litet intresse för rapporterna, snarare ett intresse av att ta
            loven av dem, att bortförklara dem och tala om andra saker.
          </note>
          <note>
            Det är välkommet, Camilla Waltersson Grönvall, att ni nu tar
            likvärdigheten på allvar, men den insikten måste ju också följas
            av handlingar.
          </note>
          <note>
            Nu hörde jag i replikskiftet med Lena Hallengren att Camilla
            Waltersson Grönvall vill förlägga mycket av diskussionen om likvärdighet
            till olika former av insatser för att stärka undervisningen. Och
            jag är helt med på det. Jag håller absolut med om att insatser
            för att stärka kvaliteten i undervisningen och att stärka undervisningen
            på ett sådant sätt att fokus verkligen blir på förbättrade kunskapsresultat
            är enormt viktigt för svensk skola, och kanske allra viktigast
            för de elever som har störst behov. Men, Camilla Waltersson Grönvall,
            vad tänker ni på när det gäller systemfrågorna?
          </note>
          <note type="speaker">
            Anf. 7 CAMILLA WALTERSSON GRÖNVALL (M) replik:
          </note>
          <note>
            Fru talman! Jag välkomnar statsrådet Anna Ekström till första
            debatten i kammaren. Det är roligt att ha statsrådet med i denna
            viktiga diskussion.
          </note>
          <note>
            Om statsrådet har känt en oro över Moderaternas engagemang för
            bristande likvärdighet kan statsrådet känna sig lugn. Det behöver
            statsrådet inte känna sig bekymrad över. Vi moderater har alltid
            värnat om att alla barn ska få bra förutsättningar, och vi är
            väl medvetna om att det är i skolan dessa förutsättningar ges.
            Skolans kompensatoriska roll är mycket viktig.
          </note>
          <note>
            Inte minst i min roll som lärare har jag jobbat i alla år för
            att kompensera och för att stärka de barn som inte har så goda
            förutsättningar.
          </note>
          <note>
            Vi vet att barn som kommer från bakgrunder med större stöd klarar
            sig i de allra flesta system. Men de barn som inte gör det behöver
            skolan arbeta intensifierat runt, och det finns en rad olika saker
            vi ska göra där.
          </note>
          <note>
            Min oro när det gäller Socialdemokraterna och regeringen handlar
            om ett bristande kunskapsfokus. Jag tror att grunden för att vi
            ska ge dessa barn ett bra liv är att ge dem kunskaper för att
            rusta dem för framtiden. När jag ser hur regeringen brister i
            sitt kunskapsfokus kan jag känna mig djupt orolig och vill rikta
            frågan tillbaka till statsrådet.
          </note>
          <note>
            På vilket sätt tänker ni fortsätta att stärka alliansregeringens
            kunskapsskola, behålla fokus på kunskap och fortsätta att möjliggöra
            för varje barn att få de kunskaper de behöver för att få en bra
            framtid?
          </note>
          <note type="speaker">
            Anf. 8 Statsrådet ANNA EKSTRÖM (S) replik:
          </note>
          <note>
            Fru talman! Regeringen behöver inte alliansregeringens insatser
            för att fortsätta med kunskap. Kunskap ska vara i totalt fokus
            för skolans verksamhet. De största förlorarna när skolan inte
            klarar av att säkerställa att alla elever får ett starkt lärande
            är de svagaste eleverna, de elever som kommer från hem där de
            inte får så starkt stöd. Dessa elever behöver skolan allra mest.
          </note>
          <note>
            När jag säger detta gör jag mig till talesperson för en stark
            kunskapstradition med rötter i den arbetarrörelse som ligger bakom
            socialdemokratin men också i den rörelse som finns i vårt systerparti
            Miljöpartiet. Det är ett parti som alltid har stått starkt på
            kunskapens grund. Jag är stolt över att företräda en progressiv
            kunskapssyn och tänker slåss för en jämlik kunskapsskola.
          </note>
          <note>
            En kunskapsskola ska också vara jämlik och ska finnas för elever
            som har det allra största behovet. I sin rapport skriver OECD
            att elevers sociala bakgrund spelar allt större roll för vilket
            resultat de får. OECD skriver också i sin rapport om PISA att
            Sverige hör till de länder i OECD där skillnaden mellan högpresterande
            och lågpresterande elever är störst. Det är ett underbetyg för
            en jämlik kunskapsskola.
          </note>
          <note>
            OECD noterar att det handlar mycket om systemfrågor. Det handlar
            om vår skollag, det handlar om hur vi har arrangerat vårt system
            för skolval och det handlar om hur vi har låtit vår skola bli
            väldigt styrd av marknadstänkande. Jag finner till min stora förvåning
            att OECD gör sig till talesperson för att vi inte bara måste se
            över våra undervisningsmetoder utan också noga reform era vårt
            skolsystem, med fokus på skollagen.
          </note>
          <note type="speaker">
            Anf. 9 CAMILLA WALTERSSON GRÖNVALL (M) replik:
          </note>
          <note>
            Fru talman! Det finns mycket jag önskar att regeringen gjorde
            annorlunda. Hittills har Anna Ekström och regeringen inte svarat
            upp till de saker som är viktiga.
          </note>
          <note>
            Lärarna är det viktigaste verktyget vi har i svensk skola, och
            vi behöver ge dem bättre förutsättningar.
          </note>
          <note>
            När vi ser att lärarutbildningen saknar de förutsättningar man
            behöver för att utbilda bättre rustade lärare föreslår vi mer
            lärarhandledd tid på lärarutbildningen. Då svarar regeringen med
            tystnad.
          </note>
          <note>
            När OECD pekar ut oss som ett land där de bäst skickade lärarna
            inte undervisar i de tuffaste utmaningsområdena väljer regeringen
            att plocka bort förstelärarna i utanförskapsområdena. Men jag
            tror att det är viktigt att också rikta de ekonomiska incitamenten
            till dessa lärare.
          </note>
          <note>
            Vi har också gjort en satsning på Teach for Sweden när det gäller
            de största bristämnena och att särskilt rekryterade personer går
            till utanförskapsområden.
          </note>
          <note>
            Jag kan räkna upp en rad olika åtgärder.
          </note>
          <note>
            Det handlar också om att ge mer undervisningstid. Det vore intressant
            att i statsrådets huvudanförande få höra hur statsrådet ser på
            detta med mer tid. Givetvis är kvantitativ tid inte hela lösningen,
            men att få mer tid med en skicklig lärare betyder sannolikt oerhört
            mycket för de barn som inte har så goda förutsättningar hemifrån.
          </note>
          <note>
            Det ska bli intressant att i statsrådets huvudanförande få höra
            hur statsrådet vill utveckla förändringar i skollag, i det fria
            skolvalet och så vidare, för jag var övertygad om att Alliansen
            och regeringen var överens om att vi ska ha fritt skolval i Sverige.
          </note>
          <note type="speaker">
            Anf. 10 STEFAN JAKOBSSON (SD):
          </note>
          <note>
            Fru talman! Vi kommer inte att delta i beslutet i dag men ställer
            oss bakom vårt särskilda yttrande. Det är för att ekonomin inte
            stämmer.
          </note>
          <note>
            Som alla vet har både Timss och PISA kommit. De visar att fallet
            i den svenska skolan har bromsats upp. Men eftersom alla mätningar
            är gjorda före hösten 2015 då 70 000 barn stoppades in i det svenska
            skolsystemet avvaktar jag med att ropa hurra till december 2017
            då undersökningarna från Pirls och ICC kommer. Man kan dock ställa
            sig frågan om Sverige ska nöja sig med att vara ett medelmåttigt
            land i OECD.
          </note>
          <note>
            Fru talman! Punktåtgärder som sattes in under åren 2007–2012,
            alltså mest under alliansregeringens tid, börjar ge effekt. Det
            handlar om Matematiklyftet, Läslyftet, lärarforskarskolor, lönesatsningar
            och så vidare.
          </note>
          <note>
            Alla dessa har som gemensam faktor att en satsning på lärarkollegorna
            ger en effekt på eleverna långsiktigt. Det är något som vår Shanghaimodell
            fångar upp på alla plan.
          </note>
          <note>
            Modellen satsar inte bara på ett ämne och några få lärare utan
            på hela kollegiet och alla ämnen. Det är inte raketvetenskap,
            men det är skönt att det äntligen syns. Nu vill vi använda detta
            bevis för att sluta experimentera med den svenska skolan.
          </note>
          <note>
            Fru talman! För några veckor sedan frågade Ekot mig vad som är
            den enskilt viktigaste frågan för skolan. Mitt svar blev att det
            är långsiktig skolpolitik. Det är den mest avgörande faktorn för
            alla länder som ligger i topp i alla undersökningar.
          </note>
          <note>
            Statsrådet Fridolin verkar inte ha förstått vikten av de rapporter
            som kommer. Dagarna före Almedalen 2017 kommer Skolkommissionen
            att släppa sin rapport, och jag misstänker att Almedalen kommer
            att handla om enbart skolan.
          </note>
          <note>
            Låt alla oss politiker träffas och komma överens. Finland gjorde
            det 1985 och ligger nu topp fem i alla resultat. Där skapade man
            tre olika högar. En hög för – ursäkta svordomen, fru talman –
            ”aldrig i helvete att vi kan komma överens”, en hög för ”detta
            är vi redan överens om” och en hög för ”detta kan vi inte komma
            överens om nu, men vi sätter oss ned och diskuterar det”.
          </note>
          <note>
            Detta ger en långsiktig skolpolitik, och det är det skolans framtid
            handlar om.
          </note>
          <note>
            Fru talman! Framtida förslag ska vara grundade på forskning och
            erfarenhet och inte på ideologiska nycker.
          </note>
          <note>
            Som lärare under många år har jag sett vilken tid det tar att
            implementera nya reformer. Nya reformer blir inte aktuella för
            lärarna och eleverna dagen efter att vi har röstat igenom dem
            här. De tar tid. Det tar ungefär tre fyra år innan de landar i
            verkstad för lärarna och eleverna.
          </note>
          <note>
            Jag avser inte att rycka sönder det som fungerar, men jag kommer
            alltid att agera med kraft om pengar, elever och kollegor missbrukas.
          </note>
          <note>
            Fru talman! Våra förslag grundar sig på 15 års samtal i fikarum,
            och jag kommer att fortsätta att samtala med kollegorna, som lever
            i verkligheten och inte i vår skyddade verkstad här.
          </note>
          <note>
            Vi kan se det som en trestegsraket.
          </note>
          <note>
            Flera partier har liksom oss talat om att förstatliga skolan
            men undvikit frågan hur det ska gå till. Jag tänker ta chansen
            att snabbt gå igenom detta. Men först måste vi veta vilka grundpelare
            skolan står på.
          </note>
          <note>
            De grundpelare vi står på är en fungerande karriärtrappa – vi
            väljer att kalla det Shanghaimodellen – och en arbetsmiljö för
            lärare och elever som är värd att gå och jobba för och där man
            har möjlighet att lära sig. Ljud, ljus, luft och den yta som finns
            runt eleverna och lärarna är kraftigt påverkande faktorer.
          </note>
          <note>
            Det bör finnas förberedelseskola för nyanlända som kommer till
            Sverige, där det finns en chans att landa innan man kastas in
            i det svenska skolsystemet och där det finns en läroplan framtagen,
            vilket det inte gör i dag för förberedelseklasserna.
          </note>
          <note>
            Omkringpersonalen har jag talat om tidigare, och jag kommer inte
            att sluta nämna dem förrän kommunerna ser till att återanställa
            dem. Kommunerna har plockat bort kuratorer, skolsköterskor, vaktmästare,
            skolläkare – alla personer som gör att lärare kan vara lärare.
            Här måste vi sätta in resurser.
          </note>
          <note>
            När det gäller digitaliseringen kan vi inte vänta till 2022 innan
            vi får en rapport om den. Det är under all kritik.
          </note>
          <note>
            För att komma tillbaka till förstatligandet anser vi att det
            ska finnas en Shanghaimodell med statlig styrning och ansvar.
            Det ska finnas digitala mötesplattformar där staten driver utbildningen
            och utvecklingen framåt, en nationell databank med inspelade lektioner,
            ett tvåårigt gymnasium med chans att läsa vidare om man vill –
            alla vill inte läsa tre år – en förberedelseskola och en läroplan.
          </note>
          <note>
            Det ska göras en kvalitativ översyn, och lärarhögskolorna ska
            slås samman, vilket även Moderaterna var inne på. Vi kan inte
            släppa in vem som helst på lärarhögskolorna, och vi kan inte ha
            vilken kvalitet som helst på lärarutbildningen. Detta har också
            OECD betonat.
          </note>
          <note>
            Kanske bör gemensamma nationella prov införas på lärarutbildningarna,
            där man en gång om året stämmer av hur det går för de olika läroverken
            och ser om det finns något läroverk som konstant underpresterar.
            Om resurser och saker som stoppas in inte räcker kanske det är
            dags att göra en sammanslagning.
          </note>
          <note>
            Det bör finnas ett obligatoriskt lämplighetstest på lärarutbildningar
            för att se om man är lämplig som person att kliva in som lärare
            – inte kognitivt utan socialt – statligt tillsatta rektorer via
            academy schools samt en SYV-plattform med ett maxantal barn per
            SYV.
          </note>
          <note>
            Det finns också en annan sak som vi i Sverigedemokraterna har
            nämnt, och det är att vi vill komma tillbaka till möjligheternas
            skola. Vi kan inte bara ha negativ syn på den svenska skolan.
            I en möjligheternas skola måste det dock finnas möjlighet att
            välja som elev. Vi anser att allmän och särskild matematik, svenska
            och engelska ska återinföras. Kursbetygen ska tas bort och ämnesbetyg
            för gymnasiet införas i stället.
          </note>
          <note>
            Den språkintroduktion som finns i dag är inte uppdelad efter
            om man har gått i grundskola eller inte. Där stoppar vi in människor
            som är analfabeter tillsammans med personer som har gått grundskolan.
            Det funkar inte. När vi pratar med lärarna säger de att det hade
            underlättat deras vardag fantastiskt mycket om dessa två grupper
            hade delats upp.
          </note>
          <note>
            Vi vill också se till att självstyret ökar, fru talman. Vi vill
            minska lokalpolitikers möjlighet att peta på detaljnivå. Jag förstår
            att vi politiker lätt ger oss in i detta, men vi ska inte hålla
            på med det. Det är lärarna och rektorerna som kan yrket bäst.
            Låt dem göra jobbet!
          </note>
          <note>
            Vi vill ha möjlighet att införa jourskolor, vi vill satsa på
            omkringpersonal så att självstyret ökar och vi vill tillsätta
            en statlig fond för landsbygdsskolor. När antalet elever dippar
            tillfälligt på en landsbygdsskola ger man oftast kommunala tjänstemän
            möjlighet att lägga ned skolan. Detta är vi kraftigt emot. Vi
            vill se till att det finns en statlig fond där man kan hämta pengar
            för att tillfälligt rädda de lärare som finns där ute, så att
            de kan fortsätta att vara anställda tills den dag det kommer fler
            elever.
          </note>
          <note>
            Vi vill också se till att rektorer gör en del av sin tjänst i
            klassrummet. Om man ska sitta och bestämma i det svenska skolsystemet
            bör man veta hur det ser ut i klassrummet. 50 procent av dagens
            rektorer är lärare, men 50 procent är det inte.
          </note>
          <note>
            Vi vill gärna att nyanlända elevers betyg ska särredovisas, av
            en enkel anledning. I dagsläget kan lärare med ett visst antal
            elever få bud från rektorn att inte ge dem betyg, för så fort
            ett betyg sätts räknas nämligen de andra 15 betygen in, vilket
            innebär att skolans resultat dippar.
          </note>
          <note>
            Jag känner till lärare som har fått direktiv av sina rektorer
            att inte sätta betyg på eleverna förrän dessa har fått tillräckligt
            många betyg. Detta är helt fel. Låt oss särredovisa de nyanländas
            betyg på ett positivt sätt. Låt resultaten och metoderna i de
            skolor som lyckas med de nyanlända spridas över Sverige i stället
            för att fastna hos en och samma person.
          </note>
          <note>
            Med detta, fru talman, vill jag önska hela Sverige och alla som
            sitter här inne en god jul.
          </note>
          <note>
            I detta anförande instämde Crister Spets (SD).
          </note>
          <note type="speaker">
            Anf. 11 LENA HALLENGREN (S) replik:
          </note>
          <note>
            Fru talman! Jag noterade inledningsvis att Stefan Jakobsson vill
            avvakta med att ta ut för mycket av analysen av PISA och vändningen
            tills det samlade flyktingmottagandet har gett full effekt. Jag
            förstår att Stefan Jakobsson vill avvakta. Upplysningen är nämligen
            att det är nyanlända elever som har höjt PISA-resultaten så här
            långt. Sannolikheten för att de inte ska kunna göra det i fortsättningen
            är inte så stor. Det beror snarare på vilka förutsättningar vi
            ger dem.
          </note>
          <note>
            En annan sak jag känner mig nödgad att nämna är det faktum att
            vi redan i dag särredovisar nyanländas betyg. Upp till fyra år
            i svensk skola får man särredovisa. Det är väldigt klokt, och
            där vill jag ge Stefan Jakobsson rätt liksom alla andra som förstår
            att det vore oklokt att lägga in betygssnitt och behörighetsandel
            för elever som nyss har kommit till Sverige. Men som sagt gör
            man redan så i dag. Den statistiken är enkel att finna.
          </note>
          <note>
            Det är klokt att vilja ha långsiktighet i skolpolitiken. Det
            vore oerhört önskvärt om vi kunde komma dit. Men att lägga ned
            modersmålsstödet, att säga nej till lärarlyftet, att inte vilja
            ha en lågstadiesatsning, att vilja ha särskilda skolor för nyanlända,
            att införa jourskolor, att dra ned anslagen för 22 av lärosätena,
            att återinföra tvåårigt gymnasium och att dessutom dra ned 26
            miljarder till kommunerna låter inte långsiktigt i mina öron.
            Det låter svårt att styra skolan långsiktigt då.
          </note>
          <note>
            Det är svårt för mig att se hur en lärare ska tänka. Kommer de
            att få behålla sin löneökning och sina kollegor? Jag kan lova
            att 26 miljarder mindre till kommunerna kommer att ge stora effekter,
            eller vad tror Stefan Jakobsson?
          </note>
          <note type="speaker">
            Anf. 12 STEFAN JAKOBSSON (SD) replik:
          </note>
          <note>
            Fru talman! Om vi börjar med varför jag vill avvakta är det helt
            rätt. När det gäller de nyanlända som har kommit till Sverige
            säger kollegorna, ifall man åker ut och besöker en skola i verkligheten,
            att det inte är resurser till de nyanlända som är problemet. Problemet
            är att de inte har fått resurser för de andra eleverna.
          </note>
          <note>
            I dag tar man resurser från de befintliga eleverna och sätter
            på de nyanlända. Det finns inga resurser att plocka från, utan
            då lägger man dem där det är mest katastrof för tillfället, nämligen
            på de nyanlända som har kommit in i det svenska skolsystemet –
            70 000 barn.
          </note>
          <note>
            De barn med läs- och skrivsvårigheter som tidigare haft hjälp
            och stöd får inte detta i samma utsträckning. Av den anledningen
            är jag rädd för att framtida resultat inte kommer att visa på
            en lika positiv effekt som vi nu har sett.
          </note>
          <note>
            Jag vill dock ge Alliansen kredd för att man har genomfört ett
            visst antal saker. Problemet är att detta gjorts punktvis. Jag
            vill göra det totalt, med Shanghaimodellen.
          </note>
          <note>
            Lena Hallengren tog upp alla olika satsningar där vi drar ned,
            men vi gör självfallet satsningar i stället för dem. Vi väljer
            att kalla dem för andra namn, men vi stoppar in exakt samma pengar.
            Det skiljer väldigt lite mellan vår budget och regeringens, men
            vi flyttar pengarna till saker som vi anser är mer effektiva.
            Den diskussionen tycker jag därför att vi kan lämna därhän.
          </note>
          <note>
            Sedan kommer detta dåliga argument igen, fru talman, om 26 miljoner
            som vi drar bort från kommunerna. Jag trodde att min partiledare
            Jimmie Åkesson hade varit tydlig med din partiledare, Lena Hallengren,
            men uppenbarligen trillade polletten inte hela vägen ned hos Socialdemokraterna.
          </note>
          <note>
            Denna diskussion är rent ut sagt löjlig. Vi tar ingenting från
            kommunerna. De saker som vi anser inte längre kostar pengar –
            i alla fall inte om vi hade fått styra – plockar vi bort. Det
            är inte någon mindre satsning på kommunerna över huvud taget.
          </note>
          <note type="speaker">
            Anf. 13 LENA HALLENGREN (S) replik:
          </note>
          <note>
            Fru talman! Jag vet inte hos vem polletten inte trillar ned.
            Om utgiftsområde 16 har minus 947 miljoner kronor är det klart
            att det ger effekter på skolan. Om man tar bort 3 miljarder i
            lärarlönesatsning och gör något annat med pengarna, ska de lärare
            som har fått en löneökning ändå räkna med att de får pengarna?
            Hur menar Stefan Jakobsson?
          </note>
          <note>
            Ibland vet man inte i vilken ände man ska börja. Minus 26 miljoner
            – det vore intressant om Stefan Jakobsson kunde ägna sin sista
            replik åt att förklara vilka kostnader kommunerna blir av med.
            Berätta hur det går till när kommunerna sparar in 26 miljarder
            på minskad invandring, minskad migration och minskat flyktingmottagan
            de! Hur ska kommunerna spara 26 miljarder?
          </note>
          <note>
            Jag vill gärna upplysa om att hela utgiftsområde 16, från förskola
            till forskning, omfattar 74 miljarder. Det sätter 26 miljarder
            i perspektiv.
          </note>
          <note>
            Om man tar bort Samverkan för bästa skola – 100 skolor ingår
            i dag i en sådan samverkan – och om man tar bort nationella skolutvecklingsprogram
            och alla andra saker som jag nämnde är det klart att det ger effekter.
          </note>
          <note>
            Men utveckla gärna hur minskad invandring ska ge dessa omedelbara
            effekter, och vad det gör med ett land där vi har en arbetskraftsbrist
            på ungefär 65 000 de kommande åren.
          </note>
          <note>
            När det gäller långsiktigheten hoppas jag att Stefan Jakobsson
            och hans partivänner förstår att om man bara tar bort pengarna,
            lägger dem någon annanstans och döper om dem och de inte längre
            får användas i avsett syfte, är det klart att det blir en oerhört
            kortsiktig politik.
          </note>
          <note>
            Jag vill återigen ställa frågan: På vilket sätt är det långsiktigt
            att dra bort alla dessa pengar? På vilket sätt ska kommunerna
            spara 26 miljarder kronor? Gör gärna ett försök att förklara detta
            för mig.
          </note>
          <note type="speaker">
            Anf. 14 STEFAN JAKOBSSON (SD) replik:
          </note>
          <note>
            Fru talman! Jag ska återvända till en sak som är ganska intressant.
            Vi fick en föredragning av Arbetsförmedlingens chef. Han var mycket
            tydlig med den arbetskraftsbrist som finns. Om vi tittar på hur
            arbetslösheten ser ut för inrikes födda och utrikes födda skiljer
            det enormt mycket. Det visar sig att det i fråga om arbetslösheten
            inte skiljer några få procent mellan utrikesfödda och svenskfödda,
            utan det skiljer tiotals procent mellan utrikesfödda och svenskfödda.
            Att då stå här och påstå att om vi pressar in ännu fler människor
            som är utrikesfödda med felaktig utbildning för det svenska systemet
            skulle det leda till att vi kan komma åt arbetsbristen är helt
            felaktigt.
          </note>
          <note>
            Men om vi verkligen ska vara ärliga här och lägga handen på hjärtat
            så här i juletider kan jag säga att om det är någonting som vi
            gör fel här i Sverige, fru talman, är det alltid samma sak, nämligen
            att vi ständigt ska uppfinna hjulet själva.
          </note>
          <note>
            Om vi i stället väljer att titta på de tre länder som faktiskt
            ligger i topp i fråga om resultat har de något gemensamt, och
            det är att de har sett till att satsa på lärarna. Genom att satsa
            på lärarna har man sett till att eleverna under en period på 5–15
            år utvecklats enormt. Varför ska vi då uppfinna egna lösningar?
            Varför kan vi inte ta en färdig lösning, implementera den i Sverige,
            anpassa den efter det svenska systemet och se till att den fungerar?
          </note>
          <note>
            Vi ser nu att satsningar som gjordes på lärarkollegorna under
            2007− 2012 faktiskt har gett effekt. Det är detta som jag menar
            att vi ska sätta oss ned och diskutera. Låt oss lägga de partipolitiska
            åsikterna åt sidan och faktiskt fokusera på skolan för skolans
            bästa.
          </note>
          <note>
            Jag önskar er en god jul.
          </note>
          <note type="speaker">
            Anf. 15 DANIEL RIAZAT (V) replik:
          </note>
          <note>
            Fru talman! Jag skulle vilja börja med att säga att jag finner
            det mycket märkligt att ett parti som Sverigedemokraterna och
            dess representant i utbildningsutskottet Stefan Jakobsson talar
            om lämplighetstester för skolpersonal och lärare. Med tanke på
            vilket parti han tillhör och med tanke på vilken lämplighetsgrad
            detta partis ledamöter har för att sitta i landets högsta beslutande
            organ blir det ganska skrattretande.
          </note>
          <note>
            Min fråga handlar egentligen om någonting annat. Den handlar
            om Sverigedemokraternas glädjekalkyler när det gäller budgeten
            och om vinster i välfärden, som jag kommer att återkomma till
            ännu fler gånger i ännu fler debatter.
          </note>
          <note>
            När det handlar om vinsterna vet vi att Sverigedemokraterna inför
            valet lurade sina väljare. De påstod att Sverigedemokraterna står
            på välfärdens sida, på skolans sida, på elevernas sida och att
            de vill ha en skola som inte vissa kapitalister ska tjäna så mycket
            som möjligt på.
          </note>
          <note>
            Sedan såg vi att opinionen förändrades lite grann inom Sverigedemokraterna,
            men främst inom partiledningen. Efter några middagar med Svenskt
            Näringsliv och en del företag, välfärdsaktörer, var Sverigedemokraterna
            helt plötsligt inte längre emot vinster i välfärden utan tvärtom.
            Sverigedemokraterna har också gått ut och sagt att de inte anser
            att det bör finnas några som helst begränsningar i vinstuttaget
            för välfärdsaktörer.
          </note>
          <note>
            Då är frågan, Stefan Jakobsson: Tycker du att det är rättvist
            mot väljarna att Sverigedemokraterna har ljugit på detta sätt?
            Tycker du att det är lämpligt, apropå lämplighetsgrad och lämplighetstester,
            att så högt uppsatta politiker i detta land ljuger väljarna rakt
            i ansiktet om vad de egentligen står för?
          </note>
          <note type="speaker">
            Anf. 16 STEFAN JAKOBSSON (SD) replik:
          </note>
          <note>
            Fru talman! Jag återupprepar vad som har sagts, men jag vet inte
            riktigt i vilken ände jag ska börja. Men jag börjar i den ände
            som Daniel Riazat började, med lämplighetsgraden.
          </note>
          <note>
            Har vi företrädare som har gjort mindre lyckade saker? Ja, det
            har vi. Har Vänsterpartiet företrädare som har gjort mindre lyckade
            saker och till och med blivit dömda för saker? Ja, det har de.
            Därför tycker jag att vi lägger den diskussionen åt sidan. Kasta
            inte sten i glashus!
          </note>
          <note>
            Tack, Daniel, för att du ger mig möjlighet att faktiskt förklara
            hur vi tänker kring vinster i välfärden. Min talartid på sex minuter
            räckte inte riktigt till för att jag skulle gå in djupare i denna
            diskussion.
          </note>
          <note>
            Vi avser i framtiden, om vi får styra, att se till att de friskolor
            som vill göra en vinst först måste lägga undan pengar till en
            buffert. Det är inte många friskolor som har lagts ned. Jag tror
            att det till och med är bara en, och där satt det en lapp på dörren
            på måndagen: Tack för den här tiden. Sedan fick eleverna gå över
            till en kommunal skola.
          </note>
          <note>
            Vi vill alltså att de ska lägga undan pengar till en buffert.
            Denna buffert ska vara så stor att den räcker till att alla elever
            ska kunna slutföra sin termin med det befintliga arbetslaget.
            Genom att eleverna kan avsluta sin termin ger man också kommunerna
            tid att reagera, anställa folk och förbereda utrymme , helt enkelt.
          </note>
          <note>
            Men, som sagt, det är en friskola som mig veterligen någonsin
            har lagts ned. Daniel Riazat kanske har mer information än vad
            jag har.
          </note>
          <note>
            Fru talman! När det gäller att lägga ord i munnen på andra människor
            vet jag inte hur många gånger som Daniel Riazat har gjort det.
            Men i dessa tider kan jag säga en sak: Daniel, tänk på att tomten
            hör när du ljuger!
          </note>
          <note type="speaker">
            Anf. 17 DANIEL RIAZAT (V) replik:
          </note>
          <note>
            Fru talman! Jag slutade att tro på tomten för många år sedan,
            men Stefan är visst fortfarande kvar där.
          </note>
          <note>
            Jag skulle återigen vilja upprepa frågan om vinsterna. Här försöker
            Sverigedemokraternas representant Stefan Jakobsson komma undan
            med det faktum att de har ljugit hundratusentals väljare rakt
            i ansiktet. Efter några fina middagar och resor har de helt enkelt
            valt att ställa sig på kapitalisternas sida. Inte för att jag
            tror att Sverigedemokraterna någonsin har stått på folkets sida,
            men åtminstone retoriskt sett hade de en annan inriktning före
            valet än efter valet.
          </note>
          <note>
            Jag vill också tala om någonting annat. Sverigedemokraterna talar
            en hel del om att elever med utländsk bakgrund drar ned skolan
            – flyktingbarn drar ned den svenska skolan. De talar om att dessa
            elever inte blir en del av samhället etcetera. Är Sverigedemokraterna
            ens över huvud taget intresserade av att någon människa från ett
            annat land ska bli en del av detta samhälle?
          </note>
          <note>
            Kollar man på Sverigedemokraternas budget är det mycket tydligt
            att på budgetpost efter budgetpost där människor med utländsk
            bakgrund påverkas vill Sverigedemokraterna dra ned eller helt
            och hållet ta bort denna budgetpost. Vi kan se att det gäller
            modersmålsundervisning, studiehandledning på modersmål och andra
            frågor och ämnen som är viktiga för utrikes födda elever.
          </note>
          <note>
            Då är frågan: Varför säger Sverigedemokraterna detta? Jo, det
            handlar precis som vanligt om att det högerextrema partiet Sverigedemokraterna
            vill föra bort fokus från det faktum att de egentligen vill skära
            ned på välfärden och att det egentligen inte handlar om dem med
            utländsk bakgrund men att de måste hitta någonting där de kan
            splittra folk. Och just nu handlar det om de nyanlända som kom
            förra året. Nästa år kommer det att handla om någonting helt annat
            för Sverigedemokraterna men något som återigen har att göra med
            personer som ser ut som jag.
          </note>
          <note type="speaker">
            Anf. 18 STEFAN JAKOBSSON (SD) replik:
          </note>
          <note>
            Fru talman! Jag kan upplysa Daniel Riazat om att Sverigedemokrater
            ­ na faktiskt har fler personer som ser ut som du – som jag väljer
            att kalla för utrikes födda – som representanter i kommunfullmäktige
            än Moderaterna, Centerpartiet, Kristdemokraterna och Liberalerna.
            Om du ska rikta denna kritik mot något parti kan du börja med
            att sikta åt något annat håll.
          </note>
          <note>
            Jag vill därefter gratulera dig, Daniel, till att du precis förstörde
            julen för 500 000 barn. Jag tror på många saker. Jag tror framför
            allt på Sverige, och jag tror på att vi i Sverige har en god ton
            mot varandra.
          </note>
          <note>
            När det gäller de middagar och resor som vi tydligen har gjort
            är det nog någonting som Daniel Riazat vet mer om än vad jag gör.
            Jag har aldrig varit med på sådana middagar eller gjort några
            sådana resor. Jag vet inte om partiledningen heller har gjort
            det. Men det är möjligt att Daniel Riazat sitter i partiledningen
            i hemlighet. Jag har ingen aning.
          </note>
          <note>
            Varför, Daniel Riazat, gör vi denna neddragning? Jag ska förklara
            för svenska folket som tittar på detta. Vi gör det mycket enkelt.
            Det är nämligen så att vi sänker denna nivå till exakt samma nivå
            som Sveriges alla fattigpensionärer lever på. Den nivån drar vi
            ned till. Det ska inte vara luxuöst och kastas ut pengar till
            olika enheter som ska ta hand om nyanlända. Man vräker in pengar
            i hål där de bara försvinner.
          </note>
          <note>
            Vi vill att alla som kommer till och vistas i Sverige ska ha
            samma nivå som Sveriges fattigpensionärer – någonting Daniel uppenbarligen
            inte bryr sig speciellt mycket om.
          </note>
          <note type="speaker">
            Anf. 19 CHRISTER NYLANDER (L) replik:
          </note>
          <note>
            Fru talman! Det fanns en tid i världshistorien då fartygskaptener
            slog ned och kidnappade människor för att få med sig dem som besättning
            på handelsrutterna. Fartygen var ofta på väg till Shanghai, och
            det är på grund av de händelserna vi har fått uttrycket ”sjanghajad”,
            det vill säga kidnappad.
          </note>
          <note>
            Jag tror att man ska vara lite försiktig när man i politik låter
            sig bli sjanghajad av kinesisk politik och kinesiska lösningar.
            Det är nämligen inte så att en modell som funkar i ett land –
            i en diktatur – med självklarhet kan flyttas till ett annat land
            och bli en lösning för alla. Det var dessutom ganska obehagliga
            förhållanden för de besättningsmän som blivit sjanghajade.
          </note>
          <note>
            Detta väcker också frågor om ärligheten i Stefan Jakobssons och
            Sverigedemokraternas påstående att man vill samarbeta. Om man
            vill sätta sig ned och samarbeta och samtidigt kommer med en färdig
            modell, hämtad från Kina, som ska genomföras till punkt och pricka
            blir det nämligen konstigt att fundera på hur man kan samarbeta.
            Jag tror att samarbete kan vara bra, men det förutsätter att samarbete
            sker kring rätt saker. Om alla är överens om dålig politik blir
            det dåligt för Sverige.
          </note>
          <note>
            Det är dock inte detta som är min huvudsakliga fråga i det här
            replikskiftet. Jag håller med Stefan Jakobsson om att den stora
            utmaningen vi har framför oss är hur vi ska hantera att det kommer
            många nya till svensk skola. Den stora skillnaden mellan Liberalerna
            och Sverigedemokraterna är att vi ägnar mycket tid åt att utveckla
            politik för att dessa unga människor ska lyckas i svensk skola.
            Vi funderar på om man kan prioritera timplanen mer, och vi funderar
            på om man kan förlänga tiden även på andra sätt – till exempel
            genom att korta ned sommarlovet. Vi funderar på om man kan förlänga
            skolplikten.
          </note>
          <note>
            Det gör vi just för att dessa människor måste få en riktigt bra
            chans att lyckas i svensk skola, för lyckas de inte med den får
            de det svårt i samhället senare. Varför lägger Sverigedemokraterna
            inte fram några förslag för att lyfta resultaten för de elever
            som kommer nya till Sverige?
          </note>
          <note type="speaker">
            Anf. 20 STEFAN JAKOBSSON (SD) replik:
          </note>
          <note>
            Fru talman! Jag tackar för en frisk debatt. Jag har väntat på
            att den här frågan skulle komma.
          </note>
          <note>
            Jag kan väl säga så här: Vi använder Shanghai i den positiva
            modellen. Jag ska faktiskt ge Christer Nylander att Liberalerna,
            dåvarande Folkpartiet, har lyft fram skolfrågan och varit den
            drivande enheten för den, fru talman. Jag avser alltså helt enkelt
            att som sverigedemokrat kidnappa frågan från Liberalerna. Ungefär
            så kan vi väl se Shanghaimodellen.
          </note>
          <note>
            Vi valde att kalla den Shanghaimodellen, men vi hade lika gärna
            kunnat kalla den Singaporemodellen. Shanghai låg dock bäst till
            i undersökningar just då. I både Singapore och Hongkong – som
            visserligen också är kinesiskt, medan Singapore inte är det –
            har man exakt samma modeller. Man har samma system för hur man
            bygger upp det: Man satsar på lärarna. Genom att man satsar på
            lärarna blir det en långsiktig effekt hos eleverna.
          </note>
          <note>
            Detta är ingen quickfix. Vi har i Sverige varit världsmästare
            på att kasta fram lösningar. Jag vet att Liberalerna har varit
            med och tagit fram en hel del lösningar som sedan tyvärr, när
            vi har lyft över dem till kommunerna för att de skulle rulla vidare,
            inte har fortsatt. Därför tror jag att vi är överens också om
            att ett förstatligande av svenska skolan, det vill säga att vi
            ser till att staten tar ansvaret på många områden, skulle kunna
            vara nyttigt.
          </note>
          <note>
            Fru talman! Jo, vi har faktiskt föreslagit någonting väldigt
            kreativt, och det är förberedelseskolan. Jag hade en hel presskonferens
            om just förberedelseskolan. Där ser vi till att de nyanlända som
            kommer får befintlig kunskap – och befintlig social kunskap –
            för att kunna kliva in i det svenska skolsystemet. Det handlar
            om att dessa elever inte ska misslyckas och att lärarna, som hela
            tiden får nya elever, inte ska känna sig misslyckade. De befintliga
            eleverna i det vanliga klassrummet ska också känna att de får
            den undervisning de förtjänar.
          </note>
          <note>
            Att fortsätta föreslå samma saker om och om igen är ungefär som
            att fortsätta tvätta bilen med samma smutsiga vatten, fru talman.
            Jag tror inte att bilen blir renare då, utan jag tror att vi måste
            vara lite fräscha och våga tänka utanför ramarna. Jag är dock
            den första att sätta mig vid samma bord som du, Christer, och
            diskutera vår framtida skolpolitik. Om vi kallar det Shanghaimodellen
            eller inte får vi se.
          </note>
          <note type="speaker">
            Anf. 21 CHRISTER NYLANDER (L) replik:
          </note>
          <note>
            Fru talman! Jag tror ju inte på detta med att sjanghaja. Det
            man gjorde i den historiska kontexten var att överfalla, kidnappa,
            binda fast och slå ned människor för att sedan låta dem jobba
            under slavliknande förhållanden. Jag tror på demokrati och samtal
            i stället för den typ av politik Stefan Jakobsson hela tiden pläderar
            för.
          </note>
          <note>
            Vi är helt överens om att det nog vore bättre om staten tog över
            huvudmannaskapet. Anledningen till att vi tycker det är att vi
            vill lyfta resultatet för dem som har det allra svårast. Vi tror
            också att likvärdigheten skulle öka på det sättet, och det är
            särskilt viktigt i den här kontexten då vi tar emot många nyanlända.
          </note>
          <note>
            Jag konstaterar att det Stefan Jakobsson föreslår är två saker:
            Man ska inte redovisa betygen på samma sätt för dessa elever,
            och man ska sätta dem i en lång förberedelseskola i stället för
            i dagens förberedelseklasser där man hela tiden testar om de kan
            gå in och lära sig på andra lektioner i den ordinarie grundskolan.
            Det viktiga är nämligen att dessa elever inte bara får en bra
            start utan också så snart som möjligt kommer in i det ordinarie
            skolsystemet.
          </note>
          <note>
            Jag tror att svensk skola har förmåga att lyckas med detta. Jag
            tror att de nya som kommer till Sverige har stor förmåga att lyckas
            i svensk skola. Med en bra politik tror jag att det kan bli en
            stor framgång för Sverige att vi nu får nya människor till det
            här landet. Jag tror att Sverige faktiskt kan lyfta sig generellt,
            men det kräver att man har en politik för att se till att både
            de som går i den ordinarie grundskolan i dag och de som kommer
            till Sverige får en riktigt bra chans.
          </note>
          <note>
            Jag ser att Sverigedemokraterna egentligen inte har så stort
            intresse av detta. Ni väljer att inte redovisa betygen och att
            sätta dessa elever i en särskild skolform. Jag, Liberalerna och
            allianspartierna lägger väldigt mycket kraft på att fundera över
            hur dessa elever får bättre förutsättningar, mer tid och skickliga
            lärare för att lyckas bättre i skolan. Det är skillnaden mellan
            Alliansen och Sverigedemokraterna.
          </note>
          <note type="speaker">
            Anf. 22 STEFAN JAKOBSSON (SD) replik:
          </note>
          <note>
            Fru talman! Jag tror att skillnaden är väldigt liten, och jag
            tror att även Christer Nylander när han står i talarstolen kommer
            att upptäcka att sex minuter är väldigt kort tid.
          </note>
          <note>
            Vi har sprutat ur oss förslag – vi har ungefär 50 nya förslag
            – och jag presenterade några av dem. Jag vet att Christer Nylander
            gärna vill missförstå detta, fru talman, för det är lite jobbigt
            när ett annat parti kommer in och försöker ta över en fråga man
            länge har fått ansvara för – och gjort ett ganska bra jobb med.
            Vi kan nu se att effekten börjar synas och att det sakta men säkert
            börjar gå uppåt.
          </note>
          <note>
            När det gäller slavliknande förhållanden tror jag tyvärr att
            en del av personalen i skolan i dag känner att de är i det läget.
            Men i stället för att kasta olika liknelser fram och tillbaka
            ska jag ta upp någonting konkret.
          </note>
          <note>
            Jag tror att Christer Nylander och jag är helt överens om något,
            fru talman. Det gäller det faktum att 5 000 skolor i Sverige i
            dag inte har en läroplan för förberedelseklasserna. Hur kan vi
            ha det på det sättet för så många elever? Vi har 500 samiska elever
            som har en egen läroplan, men alla nyanlända i Sverige som går
            i förberedelseklass har ingen egen läroplan. De har ett förslag
            från Skolverket och en uppmuntran till hur det ska göras, men
            de har ingen läroplan.
          </note>
          <note>
            Låt oss börja i rätt ände och se till att vi strukturerar upp
            grunden för alla som kommer, så att alla får en likvärdig utbildning!
            Nu finns det nämligen 5 000 olika nivåer av likvärdighet i Sverige
            för dem som går i förberedelseklass.
          </note>
          <note>
            Anf. 23 ULRIKA CARLSSON i Skövde (C):
          </note>
          <note>
            Fru talman! Ja, på sex minuter blir det ett axplock av frågor
            man får möjlighet att nämna.
          </note>
          <note>
            För Centerpartiets del är det otroligt viktigt med de satsningar
            alliansregeringen gjorde på skolan. En del av dem väljer den socialdemokratiskt
            ledda regeringen att fortsätta med. Vi brinner alla för alla barns
            möjlighet att använda sin potential och för alla elevers möjlighet
            att, oavsett bakgrund, lyckas på olika sätt. Att det då finns
            kompetenta lärare som möter våra barn och elever på absolut bästa
            sätt, oavsett om det är i förskolan, grundskolan eller gymnasieskolan,
            blir otroligt viktigt.
          </note>
          <note>
            Precis som Camilla Waltersson Grönvall sa tidigare var det med
            glädje vi noterade PISA-undersökningens resultat. Där fick vi
            möjlighet att se att en del av de reformer alliansregeringen genomförde
            har bidragit till att vända utvecklingen. Inte minst lyfte man
            fram Mattelyftet som en viktig ingrediens, och vi ser också att
            kompetensutvecklingsinsatser av olika slag ger utdelning.
          </note>
          <note>
            Det hade varit spännande att få ta debatten med Miljöpartiets
            tidigare ledamot i utbildningsutskottet, som ständigt och med
            emfas hävdade att vi i varje förslag från alliansregeringen sprang
            åt helt fel håll. Jag väntar mig en lite annan ton från den nuvarande
            ledamoten Elisabet, men det var intressant att kunna se vilka
            delar som har varit viktiga för att bygga kvalitet i den svenska
            skolan.
          </note>
          <note>
            I Centerpartiet fokuserar vi egentligen på tre saker. Det handlar
            till att börja med om lärarens avgörande roll för elevens framgång.
            Jag nämnde just Matematiklyftet. Skolkommissionen har också lyft
            fram professionsutvecklingsprogram, som jag tror är en viktig
            del. Det ska bli spännande att få ta del av hur det kan utvecklas.
          </note>
          <note>
            Karriärlärarsystemet, som alliansregeringen lyfte fram och byggde
            upp – med vissa svagheter , kan man väl säga – förtjänar också
            att bygga s vidare på. Vi ser ju behovet av att stärka lärares
            kompetens på olika sätt.
          </note>
          <note>
            Redan vid förra PISA-utvärderingen uttrycktes förvåning över
            att de mest kompetenta eller duktigaste lärarna, i ett land som
            Sverige, också hade de delvis lättaste eleverna. Man funderade
            då på hur man skulle kun ­ na ta sig an den utmaningen. Ett svar
            från allianspartierna var just karriärlärarreformen, med ett tydligt
            sikte på skolor i olika utanförskapsområden.
          </note>
          <note>
            Fler vägar till läraryrket har redan lyfts fram i debatten, bland
            annat Teach for Sweden. Det finns intressanta förslag om fristående
            lärarutbildning. Man kan tycka att det krockar med rekommendationer
            om att inte ha alltför många utbildningar av olika slag. Men jag
            är beredd att tänka framåt och titta på hur vi, på ganska kort
            sikt, kan ge den svenska skolan möjlighet att med hjälp av ett
            antal åtgärder fungera på ett bra sätt. En viktig sak att sprida
            blir inte minst de modeller som växer fram för hur lärarassistenter
            ska användas.
          </note>
          <note>
            Den andra saken vi fokuserar på handlar om valfrihet för elever,
            föräldrar och lärare. Nu pekar man på valfriheten på en massa
            olika sätt och pekar på negativa konsekvenser. Samtidigt är valfriheten
            en viktig del i det svenska samhällsbygget. Den gäller i princip
            alla barn i vårt land. De har möjlighet att välja. Det styrs inte
            av plånboken. Det kan göra det i viss utsträckning ibland. Men
            skolan är avgiftsfri. Det är viktigt att slå vakt om detta och
            att den kan fortsätta att utvecklas.
          </note>
          <note>
            Då är det skrämmande att det finns partier som tycker att den
            politiska ledningen vet vad som är bäst och att man därför ska
            begränsa individens valfrihet på ett sätt som är allt annat än
            framåtsyftande.
          </note>
          <note>
            Den tredje saken vi fokuserar på handlar om att utbildning ska
            kunna leda till jobb. Det fanns ett stort engagemang från regeringens
            sida för Euroskills, för snart två veckor sedan. Det var fantastiskt
            att se så många unga, duktiga yrkesmänniskor tävla mot andra unga,
            duktiga yrkesmänniskor från andra länder – att se stoltheten över
            den kompetens som man utvecklat på olika sätt.
          </note>
          <note>
            Det är uppenbart att det behövs satsningar på studie- och yrkesvägledning,
            för att verkligen lyfta fram möjligheten att göra välinformerade
            val.
          </note>
          <note>
            Nuvarande näringsministern basunerade för några år sedan ut i
            en av de största morgontidningarna att elever som valde bort yrkesprogrammen
            var smartare än dåvarande utbildningsministern. Det bidrog inte
            till att skapa en bild av kvaliteten på yrkesprogrammen. Det gav
            en allt annat än rättvisande bild. De programmen har nämligen
            hela tiden kunnat erbjuda högskolebehörighet för alla som har
            gjort sådana val. Det vill jag befästa än en gång.
          </note>
          <note>
            Yrkesutbildningens år ska tydligen fortsätta. Det blir ett långt
            år, eller kanske många år. Det är bra om de långsiktiga förslagen
            från Gymnasieutredningen visar hur yrkesprogrammens kvalitet kan
            stärkas och inte slätas ut alltför mycket. Det ska bli spännande
            att ta del av remissvaren.
          </note>
          <note>
            Jag vill nämna industritekniska programmet i Skövde, som i går
            fick ta emot Skövde kommuns jämställdhetspris. Det handlar just
            om arbetet med att skapa möjligheter på de olika yrkesprogrammen,
            att jobba med jämställdhet, insikter, arbetssätt och handlingskraft
            så att det ska bli en inkluderande lärmiljö. Det gäller inte bara
            för tjejer och killar utan också för personer med många olika
            bakgrunder.
          </note>
          <note>
            En av de viktigaste utmaningarna som jag ser framöver handlar
            om att många av våra skolor har fått ta emot många elever som
            har varit på flykt, under kort eller lång tid. Det görs ett fantastiskt
            stort arbete med det varje dag. Det finns stora utmaningar framöver.
            Jag hinner inte gå in på våra förslag nu. Men vi vill såklart
            vara med och lyfta fram möjligheter för att många av de nya svenskarna
            ska kunna få en bra utbildning i vårt land.
          </note>
          <note>
            Fru talman! Vi deltar inte i dagens anslagsbeslut. Men vi har
            lämnat ett särskilt yttrande.
          </note>
          <note>
            Jag vill passa på och skicka en tidig julhälsning till alla som
            sitter här i kammaren men framför allt till alla lärare och elever
            i den svenska skolan.
          </note>
          <note>
            (Applåder)
          </note>
          <note type="speaker">
            Anf. 24 Statsrådet ANNA EKSTRÖM (S) replik:
          </note>
          <note>
            Fru talman! Tack, Ulrika Carlsson, för ditt anförande! Du pekade
            mycket förtjänstfullt på hur viktiga våra yrkesutbildningar vid
            yrkesprogrammen är i vår gymnasieskola.
          </note>
          <note>
            Jag måste bara ställa en kontrollfråga. Jag tror inte att jag
            förstod riktigt.
          </note>
          <note>
            Som jag ser det har det kommit ganska många signaler om att yrkesprogrammen
            har haft svårt att rekrytera elever. Vi ser ett sjunkande söktryck.
            Vi ser att många platser står tomma. Vi ser också att många yrkesprogram
            får lägga ned, på grund av för få sökande.
          </note>
          <note>
            Det leder i sin tur till mycket stora problem för kompetensförsörjningen,
            inte minst lokalt och regionalt. När jag är ute och träffar företagare
            är just oron för kompetensförsörjningen den vanligaste oron jag
            hör talas om.
          </note>
          <note>
            Att yrkesprogrammen får lägga ned leder också till stora problem
            för de ungdomar som går miste om en högkvalitativ utbildning,
            som kan leda till att man kan ta bra jobb i Sverige och utomlands,
            men också till egenföretagande.
          </note>
          <note>
            Men sa Ulrika Carlsson verkligen att det är nuvarande näringsministerns
            fel att det är så få som söker till yrkesprogrammen? Jag vill
            bara kolla det.
          </note>
          <note>
            Anf. 25 ULRIKA CARLSSON i Skövde (C) replik:
          </note>
          <note>
            Fru talman! Jag gav det som ett exempel på information som fördes
            fram av dåvarande oppositionen, i ett antal olika sammanhang,
            om att de nya yrkesprogrammen som infördes 2011 stängde dörrar
            mot framtiden. De skulle inte ge den kompetens som skulle behövas,
            och man var en loser om man valde ett yrkesprogram. Det var olyckligt.
            Och det är en diskus ­ sion vi behöver ta.
          </note>
          <note>
            Jag ser inte att enbart obligatorisk högskolebehörighet skulle
            vara vägen att gå för att stärka kvaliteten. Man bör snarare satsa
            på studie- och yrkesvägledning och på det som har kommit fram
            i utredningar om till exempel prao, som regeringen har sagt att
            man ska titta på framöver. Centerpartiet har föreslagit att motsvarande
            UF ska få ett större genomslag också i grundskolan där man jobbar
            med företagsamhet och entreprenörskap – att man på olika sätt
            får prova på.
          </note>
          <note>
            Vi vet också, utifrån utredningen som jag hänvisat till, att
            elever känner till väldigt få yrken. Det gör det svårt att göra
            ett välinformerat val. Därför bör man verkligen tänka på hur det
            i grundskolan ska skapas största möjliga förståelse för de olika
            yrken som finns. Vad innebär de? Och vilka framtidsmöjligheter
            finns genom att välja olika former av yrkesprogram?
          </note>
          <note>
            Jag tog näringsministerns kommentar som ett exempel på hur man
            har varit med om att inte sprida en rättvisande bild av yrkesprogrammens
            utformning.
          </note>
          <note type="speaker">
            Anf. 26 Statsrådet ANNA EKSTRÖM (S) replik:
          </note>
          <note>
            Fru talman! Jag och Ulrika Carlsson är fullkomligt överens om
            hur viktigt det är att våra yrkesprogram inte bara är utan också
            uppfattas som attraktiva.
          </note>
          <note>
            Det är en mycket stor uppgift för landets studie- och yrkesvägledare
            att säkerställa att unga människor får rik och bra information.
            Men det är ock ­ så en viktig uppgift för våra huvudmän att säkerställa
            att det finns tillgång till studie- och yrkesvägledning. Regeringen
            har höga ambitioner när det gäller studie- och yrkesvägledningen,
            som är väldigt viktig. Vi kommer säkert att återkomma till det
            i andra sammanhang.
          </note>
          <note>
            Jag vill inte stå här och slåss om vems fel det är att yrkesprogrammen
            minskar i popularitet. Men om vi ska vara riktigt noga tycker
            jag att man ska redogöra för historien på rätt sätt.
          </note>
          <note>
            Ulrika Carlsson, vem var det som marknadsförde yrkesprogrammen
            som program och inriktningar för studietrötta? Vem var det som
            gjorde en poäng av att yrkesprogrammen inte skulle leda till högskolebehörighet,
            om inte eleverna gjorde extra stora ansträngningar?
          </note>
          <note>
            Jag tror att signaler spelar roll. Det är viktigt att alla vi
            som har det stora ansvaret att arbeta med utbildningspolitik –
            det kanske viktigaste politikområdet – vinnlägger oss om att använda
            orden på rätt sätt. Det gäller inte minst yrkesprogrammen, som
            åtminstone jag kommer att göra mitt allra bästa för att beskriva
            på ett så rättvisande sätt som möjligt.
          </note>
          <note>
            Det är förstås också min och vår gemensamma uppgift att säkerställa
            att det verkligen är hög kvalitet på yrkesprogrammen.
          </note>
          <note>
            Den tid då dåvarande alliansregeringen marknadsförde yrkesprogrammen
            som program för skoltrötta är förbi. Yrkesprogrammen är framtidsprogram
            för de elever som vill skapa sig en god framtid på arbetsmarknaden
            och som egenföretagare.
          </note>
          <note>
            Anf. 27 ULRIKA CARLSSON i Skövde (C) replik:
          </note>
          <note>
            Fru talman! Vi från Centerpartiet har hela tiden framhållit vikten
            av valfrihet och möjligheten till olika vägar framåt. Därför var
            det väldigt viktigt för oss att yrkesprogrammen i gymnasiet 2011
            också kunde leda till olika val för eleverna. De kunde välja en
            allmän högskolebehörighet och i vissa fall en särskild högskolebehörighet.
            Eller också kunde de välja att fördjupa sig inom yrkesprogrammen.
            För Centerpartiet har det hela tiden varit jätteviktigt att kunna
            lyfta detta på olika sätt.
          </note>
          <note>
            När det gäller studie- och yrkesvägledning måste man lyfta studie-
            och yrkesvägledarens roll. Man måste också se på hur hela grundskolan
            – åtminstone under de senaste fyra fem åren – på olika sätt kan
            förbereda inför de val som eleverna senare måste göra. Där behöver
            man göra fler satsningar än enbart på studie- och yrkesvägledare.
            Man måste införa fler moment i olika kursplaner som handlar om
            arbetsmarknadskunskap.
          </note>
          <note>
            Jag instämmer i bilden av gymnasieskolans kvalitet, att ett alltför
            lågt söktryck och alltför få elever i olika klasser kan leda till
            en sämre kvalitet. Där är det viktigt att se på hur olika regionala
            samarbeten runt om i Sverige kan utvecklas, så att man verkligen
            stärker kompetensen på yrkesprogrammen, så att man fortsätter
            att utveckla teknikcollege, vårdcollege och så att lärlingsutbildningen
            får en möjlighet att få ett rejält fotfäste. Inte minst för de
            många nyanlända som kommer till vårt land kan lärlingsutbildningen
            vara en väldigt viktig form för att lära sig ett yrke, lära sig
            språket och lära sig hur samhället i stort fungerar genom learning
            by doing.
          </note>
          <note>
            Jag tackar för frågorna, och jag tror att det finns alla möjligheter
            att på olika sätt stärka kvaliteten på yrkesutbildningarna framöver,
            även om man givetvis ska ha kvalitet på alla utbildningar i den
            svenska skolan.
          </note>
          <note type="speaker">
            Anf. 28 CHRISTER NYLANDER (L):
          </note>
          <note>
            Fru talman! En av mina favoritförfattare heter Zadie Smith. Hon
            påminde i en artikel nyligen om att varje individ inte bara är
            det enhetliga yttre vi ser, utan att individen också har ett mångfacetterat
            inre. Hon beskrev det som att varje människa inom sig har en fullständig
            palett av möjliga beteendemönster, en palett som består av komplexa
            symfonier som i sin tur består av olika melodier. Och vilka melodier
            som så småningom kommer ut avgörs förstås både av individen själv
            och av den omvärld och de dirigenter som man möter i livet.
          </note>
          <note>
            Jag tycker att det är en vacker bild, och jag tror att det är
            en ganska sann bild av verkligheten. Det är också en bild som
            man har nytta av när man funderar över skolpolitik. Den säger
            något om varje människas potential att utvecklas och vikten av
            att man möts av förväntningar och möjligheter.
          </note>
          <note>
            Bilden säger någonting om vikten av att eleven vill och själv
            är beredd att anstränga sig för utvecklas och nå sin potential.
            Jag tror att det är centralt och någonting som vi ofta glömmer
            i skoldebatten. Det är faktiskt i grunden viktigt att eleven också
            vill och anstränger sig.
          </note>
          <note>
            Bilden säger något om vikten av skolsystemet och miljön som individen
            möter, och den säger också hur viktigt det är man möter skickliga
            lärare. Det är en central komponent i varje människas liv att
            hitta en lärare som har förmåga att hjälpa till att fullborda
            de symfonier som människan har inom sig.
          </note>
          <note>
            Det är så som man måste se det. Det är samverkande faktorer och
            ett samspel mellan olika nivåer som avgör om det går bra för en
            elev eller inte. Det är också samverkan mellan olika faktorer
            och olika nivåer som avgör om det går bra för ett skolsystem eller
            inte.
          </note>
          <note>
            När något inte fungerar – oavsett om det är systemet, läraren
            eller eleven – når man inte alls så långt som man annars skulle
            kunna göra.
          </note>
          <note>
            Ska vi fortsätta att lyfta svensk skola, och det ska vi, måste
            vi se till att fler lär sig mer. Då måste man jobba med alla dessa
            delar. Eleven måste vilja, läraren måste vara skicklig och miljön
            för lärande måste vara den allra bästa.
          </note>
          <note>
            När Sverige nu lyfter i internationella kunskapstester – även
            om man ska vara reserverad inför de som har kommit hitintills,
            för det kan ju komma andra som visar annorlunda resultat – är
            det bra för den enskilde och väldigt bra för Sverige.
          </note>
          <note>
            Fru talman! Det är otroligt glädjande att kunskapsresultaten
            nu höjs. Det är bra för Sverige på lång sikt, och det är det som
            avgör vårt välstånd. Men framför allt är det viktigt för individen.
            Det som ligger bakom är hårt slit från enskilda individer, från
            enskilda elever och från lärare. Sannolikt handlar det också en
            del om de politiska reformer som har genomförts.
          </note>
          <note>
            Vi fick rätt mycket kritik när Alliansen genomförde ett stort
            reformpaket under åren 2006–2014.
          </note>
          <note>
            Jag tycker att det är bra att utbildningsminister Fridolin nu
            tackar elever och lärare för att de har lyft resultaten. Det är
            väldigt viktigt att göra det.
          </note>
          <note>
            Men jag tycker faktiskt att han borde ha kommit hit i dag och
            tackat dem som står bakom reformerna och som har bidragit till
            detta.
          </note>
          <note>
            Få har som Fridolin raljerat över företrädaren Jan Björklunds
            reformer och reformtakt. Han borde därför orka komma hit och säga
            tack till dem i denna kammare som orkade hålla emot när det blåste
            som mest.
          </note>
          <note>
            Det var de rödgröna som kritiserade att det hände för mycket,
            det var de rödgröna som hävdade att det hände för lite. Det var
            Fridolin och de rödgröna som sa att det gick för snabbt, och det
            var de som sa att det gick för långsamt. Fridolin var en av de
            argaste kritikerna, men var är han nu?
          </note>
          <note>
            Jag menar inte att dessa reformer på något sätt var det enda
            avgörande, men man måste se helheten i detta. Men ska man lyfta
            ett skolsystem måste eleverna anstränga sig mer. De måste möta
            skickliga lärare, men man måste också ha ett system som premierar
            framgång och kunskap.
          </note>
          <note>
            Fru talman! Ännu mer än detta skulle jag önska mig att utbildningsministern
            kom till kammaren för att presentera nya förslag, för det behövs
            fler reformer.
          </note>
          <note>
            Vi ska vara glada över framgångarna i PISA och Timss, men vi
            kan inte vara nöjda. Vi måste se till att Sverige lyfter sig ytterligare.
            Vi ska vara ett av de länder som ligger i topp. Vi ska ha ett
            skolsystem som levererar i topp i OECD. Vi ska inte nöja oss med
            ett genomsnitt.
          </note>
          <note>
            Sanningen är att det kommer väldigt få propositioner och förslag.
            Det är väl sant att de rödgröna lovade reformstopp inför valrörelsen,
            men det är inte handlingsförlamning som lyfter resultat.
          </note>
          <note>
            Fru talman! I Liberalernas skuggbudget föreslår vi en lång rad
            insatser för att fortsätta att lyfta svensk skola. Vi föreslår
            ett kvalitetslyft i förskolan. Vi föreslår en tioårig grundskola
            för att fler ska lära sig mer tidigt. Vi föreslår fler lektioner.
            Vi föreslår åtgärdspaket för ordning och arbetsro i klassrummet.
            Vi vill ha fler förstelärare i de skolor som behöver det allra
            mest. Vi föreslår en kraftig satsning på att bygga ut fortbildningssystemet
            för lärare, därför att vi tror att det är centralt.
          </note>
          <note>
            Vi föreslår reformer för att nyanlända elever ska få större chans
            att lyckas i svensk skola genom att få mer tid. Bland annat vill
            vi att sommarlovet ska förkortas och att det ska vara möjligt
            att förlänga skolplikten för dem som behöver det och att det ska
            vara möjligt att prioritera mer i timplanen. Och vi har många
            fler förslag än så.
          </note>
          <note>
            Fru talman! Dessutom föreslår vi att staten återigen ska ta huvudansvaret
            för skolan. Inte minst med tanke på den diskussion som vi nu har
            om likvärdighet är det helt centralt att staten tar ett hårdare
            tag kring skolan och att vi på sikt får ett statligt huvudmannaskap
            för att förutsättningarna ska bli likvärdiga i alla klassrum.
          </note>
          <note>
            Vi föreslår alla dessa satsningar och vi kommer att lansera ännu
            fler förslag för att lyfta svensk skola. Vi gör det för att Sverige
            inte ska nöja sig med ett genomsnitt utan att Sverige ska ligga
            i topp. Det är bra för Sverige. Det avgör vårt framtida välstånd,
            och det är framför allt viktigt för de enskilda eleverna.
          </note>
          <note>
            Det är precis så som Zadie Smith sa, att det finns en bredd av
            möjligheter hos varje enskild människa och varje enskild elev.
            Människans vilja och vår förmåga att skapa en bra skolmiljö är
            avgörande för om det ska bli fler symfonier eller inte.
          </note>
          <note>
            Fru talman! Vi har som skolpolitiker ett ansvar för att aldrig
            slå oss till ro, att ständigt fundera över hur man skapar en ännu
            bättre miljö för eleverna att utvecklas och lära sig mera.
          </note>
          <note>
            Eftersom Liberalernas budgetalternativ har fallit i rambeslutet
            yrkar jag inte bifall till det. Men det är min fulla övertygelse,
            fru talman, att det vore mycket bättre för Sverige och för de
            enskilda eleverna om landet efter nästa val åter fick en alliansregering
            som återigen hade fullt fokus på att lyfta kunskapsresultaten
            i svensk skola.
          </note>
          <note>
            (Applåder)
          </note>
          <note type="speaker">
            Anf. 29 DANIEL RIAZAT (V) replik:
          </note>
          <note>
            Fru talman! Jag vill ställa en fråga till Christer Nylander angående
            det anförande som han precis höll från talarstolen.
          </note>
          <note>
            Christer säger mycket riktigt att det har genomförts reformer
            som har varit bra för den svenska skolan och som många partier
            under åren har varit överens om. Samtidigt hörde jag inte Christer
            över huvud taget nämna hans, Liberalernas och Jan Björklunds ansvar
            för att likvärdigheten har minskat så dramatiskt i den svenska
            skolan, speciellt under de år som Alliansen satt vid makten, men
            även under åren innan med den politik för den svenska skolan som
            Alliansen då stödde.
          </note>
          <note>
            Då är frågan: Anser inte Christer Nylander att det är Alliansens
            – Liberalernas och de andra borgerliga partiernas – ansvar när
            rapport efter rapport visar på vinster i välfärden? Är det inte
            ert ansvar att vi har ett fritt skolval där välfärdsaktörer egentligen
            helt och hållet har ett fritt val att bestämma vilka elever de
            ska ha för att göra så stor vinst som möjligt och att vi på grund
            av det fria skolvalet har ett system med allt större segrega ­
            tion? Är det bara eleverna och lärarna som har detta ansvar? Det
            var dem du nämnde i talarstolen.
          </note>
          <note>
            Jag anser inte att det är korrekt när du tackar Alliansen för
            gemensamma reformer som alla har hållit med om och samtidigt helt
            och hållet hoppar över det ni är skyldiga till. Du ger heller
            ingen kritik till Alliansen för detta. Därför vill jag jättegärna
            ha ett förtydligande från dig, Christer Nylander.
          </note>
          <note type="speaker">
            Anf. 30 CHRISTER NYLANDER (L) replik:
          </note>
          <note>
            Fru talman! För mig var det en glädjande nyhet att Vänsterpartiet
            nu står bakom alla de reformer som alliansregeringen genomförde
            mellan 2006 och 2014. Välkomna!
          </note>
          <note>
            Jag, Liberalerna och allianspartierna är mycket väl medvetna
            om att det finns ett behov att ändra i skolvalet. Vi har tillsammans
            framfört ett förslag om ett aktivt skolval där fler får välja.
            Det blir ett mer informerat skolval, och framför allt får eleverna
            och föräldrarna mer information om vilka möjligheter som finns.
            Vi tror att detta är vägen framåt.
          </note>
          <note>
            Men påstå inte att jag inte talar om likvärdighet! Det var nästan
            det enda jag gjorde. Jag talar dock om det på ett annat sätt än
            du. Vartenda förslag, fru talman, som jag nämnde i mitt huvudanförande
            handlar om att öka likvärdigheten. Det handlar om statlig skola
            och kvalitetslyft i förskolan. Det handlar om tioårig grundskola,
            vilket är något som ni stoppar. Det handlar om fler lektioner
            och arbetsro. Det handlar om förstelärare, särskilt där det behövs
            allra mest. Det handlar om fortbildningssystem för lärarna, och
            återigen handlar det om statlig skola. Det handlar om fler reformer
            och fler timmar för nyanlända så att de ska kunna lära sig mer.
          </note>
          <note>
            Allt detta är likvärdighet i praktiken. Det räcker inte att bara
            tala om likvärdighet, utan man måste ha reformer som åstadkommer
            det. Jag tror nämligen att likvärdighet skapas genom att lyfta
            dem som har det allra svårast och dem som allra mest behöver mer
            kunskap. Likvärdighet kan också nås genom att man håller tillbaka
            dem som går starkt i skolan. Denna likvärdighet strävar jag inte
            efter.
          </note>
          <note>
            Jag strävar efter en likvärdighet som kombinerar ökade chanser
            för dem som har det svårast med totalt sett ökade kunskapsresultat
            i svensk skola. På detta sätt tror jag att svensk skola kan bli
            framgångsrik.
          </note>
          <note>
            (Applåder)
          </note>
          <note type="speaker">
            Anf. 31 DANIEL RIAZAT (V) replik:
          </note>
          <note>
            Fru talman! Att nämna vissa politiska visioner två gånger, så
            som Christer Nylander gjorde med statlig skola, gör det inte mer
            effektivt. Du vet mycket väl om, Christer, att vi är helt överens
            om att förstatliga den svenska skolan. Det du glömde i hela den
            där långa listan som du räknade upp var att Liberalerna också
            tror på ett fritt skolval, eller aktivt skolval som du kallar
            det, när det gäller likvärdigheten. Detta håller dock forskningen
            inte riktigt med om.
          </note>
          <note>
            Du glömde att berätta att Liberalerna under sin tid vid makten
            tog bort miljarder från den svenska skolan för att kunna sänka
            skatterna för de rikaste. Du glömde att säga att ni ökade administrationen
            för skolans lärare och personal så pass mycket att många blev
            tvungna att sjukskriva sig för att de inte orkade med arbetet.
            Allt detta glömde du att ta med.
          </note>
          <note>
            En annan sak som du glömde att ta med är att Liberalerna aktivt
            verkar för att vinsterna i den svenska skolan ska fortsätta. Det
            handlar inte om vinsten för den enskilda eleven eller för skolans
            personal, utan vinsten för välfärdsaktören som har sitt konto
            i ett skatteparadis. På vilket sätt leder detta till mer likvärdighet,
            Christer Nylander?
          </note>
          <note>
            Det är lustigt att när Liberalerna står i talarstolen och talar
            om skolan låter det som om de aldrig har suttit vid makten. Jag
            sa inte i min replik att Vänsterpartiet står bakom Alliansens
            alla reformer. Jag sa att Vänsterpartiet, och såklart alla andra
            partier, är överens om en del frågor.
          </note>
          <note>
            Alliansen satt vid makten i åtta år. Och under dessa år kunde
            vi se att likvärdigheten dramatiskt minskade i den svenska skolan,
            vilket vi även har kunnat se i den senaste PISA-mätningen och
            även i andra mätningar som nyligen har kommit. På vilket sätt
            kan du, Christer Nylander, ta åt dig äran av att ni har förbättrat
            den svenska skolan när ni i själva verket har sett till att minska
            likvärdigheten?
          </note>
          <note type="speaker">
            Anf. 32 CHRISTER NYLANDER (L) replik:
          </note>
          <note>
            Fru talman! När man talar om förbättringar inom den svenska skolan
            kan man naturligtvis fundera på olika saker. Man kan vara glad
            över att kunskapsresultaten ökar, att killar läser bättre och
            att de som har det svårast i skolan faktiskt har lyckats bättre
            i vissa mätningar.
          </note>
          <note>
            Jag är, fru talman, väldigt stolt. Det skulle aldrig falla mig
            in att försöka undanskymma Liberalernas ansvar för svensk skolpolitik.
            Jag är väldigt glad över att Alliansen styrde Sverige i över åtta
            år. Det skulle aldrig falla mig in att säga att vi inte gjorde
            det.
          </note>
          <note>
            Jag tror att det vore ett misstag att när man angriper l ikvärdighetsproblem
            bara stirra sig blind på att det finns fristående skolor i Sverige.
            Man måste ta ett bredare grepp kring detta. Därför visade jag
            under mitt anförande och under replikskiftet på en hel palett
            av förslag som ska lyfta dem som har det allra svårast i skolan
            och dem som behöver kunskap allra mest. Det är därför jag är beredd
            att diskutera aktivt skolval. Jag funderar även på hur man ger
            mer tid till de nyanlända. Därför vill jag ha en statlig skola
            och mer fortbildning för lärare. Jag föreslår även en lång rad
            reformer för att lyfta kvaliteten generellt i svensk skola.
          </note>
          <note>
            Jag stirrar mig inte blind bara på att det finns fristående skolor,
            utan jag välkomnar valfrihet. Men jag är också beredd att med
            andra partier diskutera hur vi ser till att denna valfrihet blir
            till gagn för varje enskild individ. Därför är vi beredda att
            diskutera hur ett aktivt skolval kan se ut. Jag tror nämligen
            att det går att förena frihet med rättvisa och likvärdighet.
          </note>
          <note>
            (Applåder)
          </note>
          <note type="speaker">
            Anf. 33 ANNIKA ECLUND (KD):
          </note>
          <note>
            Fru talman! Sällan har en utbildningsdebatt varit mer angelägen
            än nu. Vi politiker har tillsammans med elever, lärare, skolledare
            och föräldrar en stor utmaning i att fortsätta höja kunskapsresultaten
            i skolan. Men jag tänker börja mitt anförande med det viktigaste,
            nämligen att lyfta vikten av bildning. Det finns behov av bildning
            i en värld som mer och mer präglas av populism och där människor
            ropar efter enkla, färdiga svar på komplexa problem. Det handlar
            om enkla svar som ska framföras av starka ledare. Bildning är
            alltid viktigt och underlättar kommunikationen och förståelsen
            mellan människor, inte minst i ett samhälle där många kulturella,
            etniska och religiösa grupper lever sida vid sida.
          </note>
          <note>
            Att kunna sin historia och att sätta in det som sker runt omkring
            oss i ett sammanhang är helt avgörande för att vi inte ska återgå
            till 1900-talets mörka historia med demagoger, nationalism, krig
            och minskad frihet och tolerans. Här har vi alla ett ansvar, men
            skolan har ett alldeles särskilt ansvar. Att kunna sin historia,
            att kunna läsa, att få tid att bryta tankar, reflektera och dra
            slutsatser är helt avgörande för att människor ska utvecklas till
            kritiskt och fritt tänkande personer som har gott omdöme och som
            kan se tillvaron utifrån olika perspektiv.
          </note>
          <note>
            Egentligen skulle jag kunna ha slutat här för detta var det allra
            viktigaste jag hade att säga i dag. Men detta, fru talman, är
            en budgetdebatt.
          </note>
          <note>
            Lättnadens suck drogs förra veckan. Svensk skola har återhämtat
            sig i PISA-undersökningen, och resultaten vänder uppåt. Det är
            mycket positivt. Nu gäller det att hålla i och hålla ut. 2011
            var ett stort reformår i svensk skola. Kristdemokraterna sjösatte
            då tillsammans med Alliansen bland annat en ny skollag, ny läroplan,
            nya kursplaner, ny lärarutbildning och ny gymnasieskola.
          </note>
          <note>
            Dessa förändringar tar tid att arbeta in, och vi är glada att
            resultaten nu vänder uppåt. Men vi ska inte nöja oss med detta.
            Den svenska skolan har en lång väg kvar att gå för att nå upp
            till andra jämförbara länders resultat och för att komma till
            de nivåer vi hade år 2000.
          </note>
          <note>
            Jag tror inte på nya stora reformer framöver, utan skolan behöver
            kunna fortsätta jobba vidare utifrån den nya inriktningen och
            utifrån 2011 års reformer. Därför är det viktigt att resurser
            tillförs dit där de verkligen kom mer att göra skillnad. Detta
            hade vi kristdemokrater för ögonen när vi lade fram nästa års
            budget.
          </note>
          <note>
            Fru talman! För att elever ska utvecklas på allra bästa sätt
            och utifrån sina egna förutsättningar behövs många gånger extra
            stöd av rätt utbildad personal. Alla barn kan vid något tillfälle
            behöva särskilt stöd i skolan. Det kan gälla långvarigt stöd,
            men också kortare insatser för att komma igen efter en sjukfrånvaro
            eller för att förstå ett svårare moment. Att man drar kravet om
            utredning för att få del av extra stöd för långt skapar ett stelbent
            system. Vi vill därför se många fler speciallärare i skolan som
            kan hjälpa barn både över längre tid och i korta moment som barnet
            behöver stöd i. Vi menar att man måste våga föra in nivågrupperingar
            och speciella undervisningsgrupper både för de elever som behöver
            mer stimulans och för dem som behöver extra stöd. Vi måste se
            till varje individs behov i första hand, snarare än till inkludering
            till varje pris. Vi i Kristdemokraterna vill därför se ett speciallärarlyft
            och har satsat 230 miljoner kronor utöver regeringen i vårt budgetförslag.
          </note>
          <note>
            Vi vill också stödja språkutvecklingen och möjligheterna att
            nå kunskapsmålen för nyanlända och andra elever med svenska som
            andraspråk. Därför föreslår vi en kompetenssatsning för svensklärare
            inom svenska som andraspråk. Reformen kommer att innebära att
            3 000 personer får behörighet som lärare i svenska som andraspråk.
          </note>
          <note>
            Fru talman! För att kunna lära sig det man behöver i skolan krävs
            en bra skolmiljö men också elevhälsa. Elevhälsan måste rustas
            långsiktigt för att bättre kunna möta och stödja barn och unga
            med psykisk ohälsa. Kristdemokraterna har i höst därför avsatt
            380 miljoner kronor mer än reger ­ ingen till elevhälsan. En annan
            viktig faktor som faktiskt har visat sig ha effekt på skolresultaten
            är hur mycket barnen rör på sig. Kristdemokraterna vill därför
            att antalet idrottstimmar utökas från dagens 500 till 700. Mer
            idrott bidrar till att barnen presterar bättre i övriga skolämnen.
            Att röra på sig ger bättre koncentrationsmöjligheter och stimulerar
            inlärningen.
          </note>
          <note>
            Fru talman! Lärarens tid behöver frigöras för undervisning. Att
            anställa lärarassistenter är en väg, en annan är att samverka
            med det civila samhället. Fler trygga vuxna i skolan kan ge avlastning
            i klassrummen. De kan vara i korridorer eller på skolgården under
            rasterna. Om man underlättar för det civila samhället att bidra
            och delta i skolans verksamhet skulle det både kunna öka tryggheten
            och avlasta lärarna. Att detta är ett framgångsrikt sätt att arbeta
            och skapa trygghet på skolorna är något som utskottet fick ta
            del av under vår resa till Kanada.
          </note>
          <note>
            Fru talman! En bra skola börjar med duktiga lärare. En stor utmaning
            är därför att locka fler till läraryrket samt locka tillbaka några
            av de 40 000 lärare som i dag inte jobbar som lärare. För detta
            krävs inte bara högre löner utan också tydliga karriärvägar samt
            tillit till professionen, som ska känna att den har mandat att
            upprätthålla arbetsro och har tid för undervisning. Kristdemokraterna
            vill även skapa fler snabba vägar in i läraryrket. Den som har
            examen i ett relevant ämne eller yrkeskunskap ska kunna nå lärarexamen
            genom en förkortad kompletterande utbildning i pedagogik.
          </note>
          <note>
            Jag hänvisar till vårt särskilda yttrande.
          </note>
          <note>
            (Applåder)
          </note>
          <note type="speaker">
            Anf. 34 LENA HALLENGREN (S):
          </note>
          <note>
            Fru talman! Jag vill inledningsvis yrka bifall till förslaget
            i UbU1.
          </note>
          <note>
            Vi ska i dag, på mycket begränsad tid, fru talman, debattera
            utgiftsområde 16, som omfattar allt från förskola till forskning
            och på ett eller annat sätt berör hela befolkningen. Det är ett
            utgiftsområde som alla tycker om och förhoppningsvis tycker om
            .
          </note>
          <note>
            Barn har rätt till utbildning. Så står det i barnkonventionen.
            Barn har rätt till en framtid, till att kunna välja sitt eget
            liv, till att söka och nå framgång men också att känna sina rättigheter
            och ta sig ton mot olika former av förtryck. Utbildning och kunskap
            är ett avgörande verktyg för att inte svälja enkla lösningar på
            svåra problem.
          </note>
          <note>
            Just därför måste rätten till utbildning – bra utbildning – finnas
            för alla. Just därför måste bildningsbegreppet, som jag tyckte
            att Annika Eclund förtjänstfullt beskrev, löpa som en röd tråd
            genom utbildningssystemet. Just därför ska vi inte stänga några
            dörrar. Just därför ska vi bygga ett skolsystem som alltid ger
            en andra chans och möter elever där de är.
          </note>
          <note>
            Alla har rätt att få stöd och uppmuntran för att nå sin fulla
            potential. Det kostar att ha fler lärare, specialpedagoger, elevhälsa,
            halvklasser, smågrupper, läxhjälp och fokustid. Men det kostar
            ännu mer att inte satsa och att inte satsa i tid.
          </note>
          <note>
            Lågstadiesatsning, läsa-skriva-räkna-garantin, välfärdsmiljarder,
            specialpedagoger, nationella skolutvecklingsprogram, samverkan
            för bästa skola, mindre barngrupper och socioekonomiska variabler
            vid fördelning av statsbidrag är exempel på insatser som regeringen
            gjort och som finns med i 2017 års budget. Tillsammans med satsningar
            i tidigare budgetar investerar regeringen över 10 miljarder kronor
            i skolan nästa år.
          </note>
          <note>
            Fru talman! Vi gläds verkligen åt elever och lärare som med gemensamma
            ansträngningar lyckats förbättra resultaten i både Timss och PISA
            jämfört med förra mätningen. Låt oss gemensamt tala gott om skolan
            för att stärka motivationen, öka de positiva förväntningarna och
            uppskatta det arbete som görs.
          </note>
          <note>
            Men alla elevers resultat har dessvärre inte förbättrats. Alla
            lärare får inte se sina elever lyckas. Likvärdigheten minskar.
            Ojämlikheten ökar.
          </note>
          <note>
            Jag har vid ett flertal tillfälle hört politiska meningsmotståndare
            ifrågasätta jämlikhet och undra varför vi socialdemokrater vill
            att alla ska ha det likadant. Jag hoppas att de börjar inse att
            ojämlikhet inte är något som Socialdemokraterna definierat och
            som man därför kan strunta i. Nu har likvärdigheten minskat så
            pass mycket i den svenska skolan att Sverige är sämre än genomsnittet
            i OECD på att kompensera för elevernas olika hemförhållanden,
            för socioekonomi och för föräldrarnas utbildningsbakgrund.
          </note>
          <note>
            Det handlar nu om att fördela resurser efter elevernas behov,
            med högre lön till de lärare som antar de tuffaste utmaningarna
            och fortbildning till alla lärare oavsett huvudman. Det handlar
            om att minska betydelsen av att välja rätt eller fel skola. Och
            vi borde alltid ställa oss frågan: Bidrar den aktuella satsningen
            – eller förslaget – till att minska segregationen, eller riskerar
            den tvärtom att öka den?
          </note>
          <note>
            Fru talman! Det är dags att på alla nivåer på allvar fokusera
            på elevernas förväntade prestationer. Det är faktiskt inte relevant
            att jämföra andelen behöriga till vidare studier, betygssnitt
            eller resultat på nationella prov skolor emellan om inte hänsyn
            tas till elevernas förutsättningar – apropå diskussionen om vad
            en dålig skola är.
          </note>
          <note>
            PISA visar oss denna gång att elever som går på fristående skolor
            underpresterar jämfört med elever på kommunala skolor. Det förtjänar
            att sägas, med tanke på hur vi bombarderas med information från
            friskoleföreträdare och näringslivsaktörer som menar att friskolor
            per definition är bättre och att elever som går där får högre
            betyg. Att underprestera och att inte använda varenda skattekrona
            för att ge eleverna bästa tänkbara förutsättningar att nå så långt
            de bara kan är aldrig okej.
          </note>
          <note>
            För att alla elever ska nå sin fulla potential krävs medvetenhet
            och tidiga insatser. Studier visar att barn som har gått i förskolan
            lyckas bättre i skolan än de som inte deltagit. Detta gäller enligt
            bland annat OECD och Skolverket särskilt de barn som har föräldrar
            med en kort utbildning och barn som av olika skäl lever i en utsatt
            situation.
          </note>
          <note>
            Flera steg tas därför i regeringens budget för att stärka jämlikheten
            i förskolan. Satsningen Samverkan för bästa skola utökas till
            att även omfatta förskoleklassen och förskolan. Sedan tidigare
            finns medel avsatta till kommunerna för att minska barngrupperna
            i förskolan, och ett riktmärke för hur stora barngrupperna bör
            vara har återinförts i Skolverkets allmänna råd för förskolan.
          </note>
          <note>
            De nationella skolutvecklingsprogrammen utvidgas till att även
            omfatta dem som arbetar inom förskolan. Det är oerhört väsentligt
            att även förskolans personal ges goda förutsättningar till kompetensutveckling.
            Det handlar till exempel om att öka kunskapen när det gäller att
            ta emot och undervisa barn med annat modersmål än svenska.
          </note>
          <note>
            Fortbildning pågår för förskolechefer som får möjlighet att utveckla
            pedagogiskt ledarskap. Läslyftet i förskolan syftar till att stimulera
            barns språkutveckling och ta till vara barns intresse för texter,
            bilder och skriftspråk. Matematiklyftet i förskolan sträcker sig
            som helhet över tre terminer och bygger på att förskollärare arbetar
            kollegialt och diskuterar texter, filmer och erfarenheter men
            också planerar och följer upp aktiviteter som genomförs med barnen
            i förskolan.
          </note>
          <note>
            Fru talman! Det känns också viktigt att i detta sammanhang ta
            upp den stora lärarbristen. Jag tänker då inte enbart på de mycket
            stora behov som dessvärre finns i grund- och gymnasieskolan. De
            är väl kända, och flera åtgärder vidtas, vilket bland annat Helene
            Hellmark Knutsson kommer att återkomma till i sitt anförande.
            Jag tänker lite mer specifikt på behovet av förskollärare. Bristen
            beräknas 2019 uppgå till nästan 12 000 förskollärare. Men bristen
            på utbildad personal gäller inte ”bara” förskollärare. Den gäller
            även barnskötare.
          </note>
          <note>
            Nästan 25 procent av personalen i förskolan har i dag ingen utbildning
            alls för arbete med barn, och i fristående förskolor är det nästan
            38 procent. Högskolan behöver utbilda fler, absolut. Men här blir
            det så tydligt att kommunernas inställning och förmåga att göra
            yrkesprogrammen attraktiva, i detta fall barn- och fritidsprogrammet,
            är minst lika viktigt, liksom lön, villkor och arbetsförhållanden.
          </note>
          <note>
            Fru talman! Jag vill avslutningsvis göra några reflektioner kring
            de världsunika förutsättningar som svensk skola verkar under:
            fritt skolval, fri etablering för friskolor med skattemedel som
            finansiering, rätt att ta ut vinst och i slutändan ett kommunalt
            ansvar för alla elever. Socialdemokraterna och regeringen vill
            behålla möjligheten för föräldrar och elever att välja skola,
            men inte för skolor att välja elever.
          </note>
          <note>
            Friskolor i samverkan är en tillgång för många kommuner. Men
            skolvalet måste kombineras med starka system för att bryta segregationen
            och skapa stabila förutsättningar för alla skolhuvudmän. I dag
            sorteras barn mellan skolor i alldeles för stor utsträckning utifrån
            bakgrund och föräldrars utbildningsnivå. Bostadssegregationen
            förstärks genom det fria skolvalet. Skolsegregationen och det
            fria skolvalets avigsidor måste vi aktivt motarbeta. Det är en
            avgörande framtidsfråga.
          </note>
          <note>
            Vinst som görs på skattemedel ska inte plockas ut som vinst till
            ägarna utan investeras i elever och lärare. Många län der har
            valfrihet utan vinst. I till exempel vårt grannland Danmark blomstrar
            den fristående skolverksamheten och därmed valfriheten trots att
            det inte är tillåtet att ta ut vinst.
          </note>
          <note>
            Fru talman! Jag är övertygad om att samverkan snarare än konkurrens
            måste bli ledstjärnan i utbildningssystemet. Det gäller på alla
            nivåer.
          </note>
          <note>
            (Applåder)
          </note>
          <note>
            I detta anförande instämde Roza Güclü Hedin (S).
          </note>
          <note type="speaker">
            Anf. 35 CAMILLA WALTERSSON GRÖNVALL (M) replik:
          </note>
          <note>
            Fru talman! Detta är en budgetdebatt. Det är glädjande att som
            moderat konstatera att när det gäller pengar matchar vi väl regeringens
            satsningar. Men det handlar om så mycket mer än pengar. Det handlar
            också om att göra rätt saker och på rätt sätt för att få ett resultat.
          </note>
          <note>
            Därför är det så glädjande att här i dag kunna stå i december
            månad, strax före jul med allt vad det innebär, och kunna ha de
            glädjande PISA-resultaten i ryggen. Det har haft betydelse vilken
            politik vi har fört, även om det är en enorm seger för alla de
            lärare som arbetar ute i våra klassrum och de elever som har åstadkommit
            resultatet.
          </note>
          <note>
            Det vi gjorde under åtta års tid var någonting som Lena Hallengren
            och hennes partikamrater konsekvent röstade emot. Varenda kunskapsreform
            som presenterades i kammaren och som röstades om röstade man emot.
            Det är utifrån ett perspektiv att vi har skolor där elevers kunskaper
            har sjunkit under lång tid.
          </note>
          <note>
            Mina frågor till Lena Hallengren är: Vilka reformer av de som
            infördes anser du inte har varit gynnsamma för utvecklingen av
            högre kunskapsresultat? Vilka reformer ska ni ta bort? Vi kan
            nu konstatera att det är halvtid för regeringen. Än så länge har
            man inte tagit bort några av Alliansens reformer. Ska vi se det
            som att det har varit en framgångsrik politik som ni nu ställer
            er bakom? Det är min första fråga till Lena Hallengren.
          </note>
          <note type="speaker">
            Anf. 36 LENA HALLENGREN (S) replik:
          </note>
          <note>
            Fru talman! Tack för frågor na, Camilla Waltersson Grönvall!
          </note>
          <note>
            Det matchar väl med plus 11 miljoner i en budget på 74 miljarder.
            Vi kan väl säga att vi lägger ungefär lika mycket, om man ska
            vara snäll. Sedan kan man diskutera vad man egentligen lägger
            i välfärdsmiljarder och på andra utgiftsområden, men det är inte
            vad vi debatterar här och nu.
          </note>
          <note>
            Jag vill gärna återigen understryka att det inte är någon som
            på något sätt förnekar glädjande PISA-resultat, även om man naturligtvis
            måste ta det goda med det onda. Det är ändå ett faktum att likvärdigheten
            har minskat under åtta års tid med den borgerliga regeringen och
            under Jan Björk ­ lunds styre.
          </note>
          <note>
            Det är inte bara fråga om vilka reformer som var fel. Vilka reformer
            missade man? Varför gjorde man inte mer aktiva insatser när det
            gällde resursfördelning och insatser som ska bryta den ojämlika
            utveckling som vi såg? Jag började göra en liten lista. Var vi
            verkligen emot alla reformer? Menade Camilla Waltersson Grönvall
            på fullt allvar det, till exempel läroplanen, karriärtjänsterna,
            med flera?
          </note>
          <note>
            Däremot kan man alltid diskutera: Vad gör man sex, sju, åtta
            år senare, om man på riktigt menar att man tar ansvar för skolan?
            Detta sagt med tanke på det replikskifte jag tidigare hade med
            Sverigedemokraternas företrädare som påstod att han ville ha långsiktighet,
            samtidigt som han inte ville behålla nästan någonting i dess nuvarande
            form.
          </note>
          <note>
            Det vore ansvarslöst av alla regeringar att säga att det man
            inte gillade ett antal år tidigare river man bara upp. Detta är
            en av de utmaningar som är väldigt svåra. Därför är det viktigt
            att vi har en skolkommission som arbetar och gör att vi i framtiden
            försöker vara så eniga som det är möjligt.
          </note>
          <note>
            Jag inser att skillnaderna finns. Det är ingen hemlighet. Men
            jag tror också att det finns mycket mer vi är överens om än vad
            vi ibland vill ge sken av i kammaren. Jag vill nog bestämt hävda
            att vi för framtiden måste vara det på ett mycket bättre sätt
            än tidigare.
          </note>
          <note>
            Jan Björklund nyttjade möjligheten att ha egen majoritet i fyra
            år och göra lite vad han ville. Jag tror att vi ska ta vara på
            möjligheterna att ha så breda lösningar som det är möjligt och
            fokusera debatten på det vi anser vara nödvändigt.
          </note>
          <note type="speaker">
            Anf. 37 CAMILLA WALTERSSON GRÖNVALL (M) replik:
          </note>
          <note>
            Fru talman! Tack så mycket för svaret, Lena Hallengren ! Jag
            tycker ändå att det visar på den brist på förslag och den brist
            på handlingskraft vi tyvärr har sett under den här tiden. Regeringen
            har nu presenterat sin tredje budget. Tyvärr står vi fortfarande
            med mer frågor än svar. Framför allt saknar vi en rad förslag.
            Man har gömt en hel del saker i utredningar, bland annat denna
            kommission som vi fortfarande väntar på resultatet av.
          </note>
          <note>
            Vad vi däremot kan se är att internationell forskning visar på
            ett tydligt samband mellan mer undervisningstid och förbättrade
            kunskapsresultat. Vi tycker därför det är allvarligt att svenska
            elever tappar nästan ett helt års undervisning jämfört med elever
            i andra OECD-länder. Till detta kommer det här med ökade timmar
            i matematik, där vi också ligger väldigt lågt i jämförelse med
            andra länder.
          </note>
          <note>
            Detta har regeringen konsekvent sagt nej till eller varit helt
            tyst om. Jag skulle vilja ha ett svar som fokuserar på kunskapsresultat
            och hur vi går vidare med att höja svenska elevers kunskaper.
            Om Lena Hallengren tror på vad internationell forskning säger
            när det gäller sambandet mellan den tid som en skicklig lärare
            tillbringar med varje elev vill jag att hon inte undviker den
            frågan utan verkligen svarar på den.
          </note>
          <note>
            Hur tänker regeringen möta det förslaget? Ser man mer undervisningstid
            i relation till att Sverige har så lite undervisningstid som en
            del i hur vi löser detta vidare? Är regeringen beredd att satsa
            på mer undervisningstid?
          </note>
          <note type="speaker">
            Anf. 38 LENA HALLENGREN (S) replik:
          </note>
          <note>
            Fru talman! Jag brukar vinnlägga mig om att försöka beskriva
            det som är positivt och det som är negativt. Jag tycker att Camilla
            Waltersson Grönvall kanske också skulle se lite grann av det som
            döljer sig bakom de 74 miljarderna och alla de reformer som har
            genomförts. Det blir faktiskt lite futtigt att till exempel inte
            se skolutvecklingsprogrammen som permanenta utan snarare ta bort
            dem i sina egna budgetalternativ, vilket bland annat Moderaterna
            gör. Det handlar om att fortbilda lärarna.
          </note>
          <note>
            Jag tror att det spelar roll med undervisningstid. Men det spelar
            också roll att det är behöriga lärare som har möjlighet och tid
            att undervisa eleverna. Vi står inför en brist med 60 000 lärare.
            Det skulle vara intressant att se en uppdatering på detta. Det
            är klart att det påverkar att söktrycket ökar och att 10 000 fler
            lärarutbildningsplatser finns, att Teach for Sweden får fler platser
            och att vi har mer KPU.
          </note>
          <note>
            Jag är väldigt bekymrad över att så många elever inte kommer
            att få möta en lärare som är behörig. Det gäller inte minst det
            ämne som jag vet att Camilla Waltersson Grönvall tänker på, nämligen
            matematik. Nu ska tiden på högstadiet öka. Jag ser inga problem
            att det kommer att öka också under låg- och mellanstadiet. Men
            vi måste ta det i en rimlig takt. Det är det ena svaret.
          </note>
          <note>
            Det finns inget enkelt svar som: Om vi ökar timmarna lite mer
            i till exempel matematik får vi upp resultaten. Jag förnekar inte
            att det kan finnas en koppling däremellan. Men det handlar också
            om att kunna satsa på specialpedagoger och se till att vi inte
            har för stora klasser. Vi måste också se till att vi värnar likvärdigheten.
            De obehöriga lärarna kommer inte att vara jämnt fördelade över
            landets kommuner och skolor, dessvärre.
          </note>
          <note type="speaker">
            Anf. 39 CHRISTER NYLANDER (L) replik:
          </note>
          <note>
            Fru talman! Jag tycker att det är slående att allting som är
            dåligt har Jan Björklund och Alliansen allt ansvar för, men allting
            som råkar vara bra har de inget ansvar alls för. Men jag ska inte
            gräva ned mig i denna retorik, utan jag ska tala om likvärdighet.
          </note>
          <note>
            Jag tycker att det är bra att Socialdemokraterna och de rödgröna
            talar mycket om detta, och jag delar den oro som finns. Det är
            bara det att om man ska möta detta måste man bestämma sig för
            vad som är det viktigaste, och jag tror att det centrala är att
            lyckas med både och. Vi måste fortsätta att lyfta kunskapsresultaten
            och fortsätta att se till att de som är riktigt duktiga och engagerade
            i skolan får bättre resultat. Samtidigt måste vi, för att öka
            likvärdigheten, se till att de som har det lite jobbigare i skolan
            förbättrar sina resultat ännu mer. Det är det som är den stora
            utmaningen. Om man bara mäter likvärdigheten och bara talar om
            den kan man hamna i helt galen tunna. Vi måste se till att både
            lyfta kunskapsresultaten generellt och att likvärdigheten ökar.
          </note>
          <note>
            Jag har med anledning av detta två konkreta frågor till Lena
            Hallengren, som är ansvarig för dessa frågor i utbildningsutskottet.
            Min första fråga gäller att det i riksdagen finns en stark majoritet
            för att vi ska ha en tioårig grundskola. Detta bromsar regeringen.
            Det finns tillkännagivande på tillkännagivande från utbildningsutskottet
            och riksdagen om att vi vill ha en tioårig grundskola därför att
            fler på det sättet ska få en bättre start. Men det händer ingenting.
            Varför?
          </note>
          <note>
            Min andra fråga gäller att det finns en överenskommelse om att
            fler skolor ska ta emot nyanlända. Detta löste vi ganska snabbt
            när det gäller fristående skolor, men vi ser fortfarande inget
            förslag från regeringen när det gäller kommunala skolor. Varför?
          </note>
          <note type="speaker">
            Anf. 40 LENA HALLENGREN (S) replik:
          </note>
          <note>
            Fru talman! Det här med allt bra och allt dåligt och hur man
            knyter det till sina egna företrädare kan vi väl alla känna oss
            träffade av, eller hur? Det brukar inte sällan låta så från alla
            partier.
          </note>
          <note>
            Jag ska svara på de två frågorna. När det gäller tioårig grundskola
            tycker jag att det är en överdrift att säga att Christer Nylanders
            parti med flera vill ha tioårig grundskola och att regeringen
            inte vill ha det. Däremot handlar det om att man ska ha tio års
            obligatorisk skolgång och hur vi sedan ser på förskoleklassen.
            Det är egentligen det som är knäckfrågan. Att göra samtliga förskollärare
            obehöriga att undervisa under det första året för sexåringar tycker
            vi är en oklok väg att gå, och vi försöker hitta andra möjligheter
            för att se till att man ändå får en tioårig obligatorisk skolgång.
          </note>
          <note>
            Christer Nylander kan gärna reflektera lite grann över detta
            i sin replik: Vad innebär det att förskollärarna blir obehöriga?
            Har de verkligen inte den kompetens som krävs? Frågan är snarare
            hur vi ser till att alla elever går i förskoleklass, att de har
            rätt till det stöd som behövs och att man inte på något sätt ska
            känna att man väntar med detta. Hur ser vi till att förskole ­
            klassen blir en del av och gör sin insats för att eleverna n år
            målen i årskurs 3, till exempel? Att kunna göra detta och fortfarande
            låta förskollärarna vara behöriga – det är precis detta som är
            knäckfrågan, där jag hoppas att vi kan komma fram.
          </note>
          <note>
            Den andra frågan, om nyanlända elever i kommunala skolor, är
            en mycket bra fråga. Det tog en hiskelig tid att få fram den första
            överenskommelsen, och jag vill inte påstå att det gick så väldigt
            smidigt att få fram den. Men vi var överens om målet, och till
            slut hittade vi en väg. Jag hoppas att vi gör det också när det
            gäller de kommunala skolorna. Jag tror att vi allihop får gå tillbaka
            till våra partier och fundera lite på hur vi kan bidra i detta
            arbete.
          </note>
          <note type="speaker">
            Anf. 41 CHRISTER NYLANDER (L) replik:
          </note>
          <note>
            Fru talman! Det är bara att konstatera att det i riksdagen finns
            en majoritet som vill ha en tioårig grundskola eftersom vi vill
            ha ett fyraårigt lågstadium och de rättigheter som det innebär
            att vara i grundskolan i stället för i förskoleklassen när det
            gäller till exempel särskilt stöd.
          </note>
          <note>
            Om man vill att fler ska lyckas tidigt i skolan tror jag att
            det är ganska bra att fler omfattas av rätten att få särskilt
            stöd för att nå de kunskapskrav som finns för lågstadiet. Det
            är därför vi vill ha tioårig grundskola: för att fler ska få en
            bra start.
          </note>
          <note>
            Vi kom överens om en viktig del av likvärdigheten, nämligen hur
            fler kommuner tar emot fler nyanlända. Vi kom också överens om
            hur fler fristående skolor ska kunna ta emot fler nyanlända. Men
            regeringen kommer inte med något förslag när det gäller hur fler
            kommunala skolor ska kunna ta ansvar för att fler nyanlända kommer
            till deras skolor.
          </note>
          <note>
            Jag är beredd att diskutera, och allianspartierna har varit konstruktiva
            i detta. Det som väntas nu är ett förslag från regeringen i frågan.
            Jag ställer min fråga återigen. Om nu Socialdemokraterna, Miljöpartiet
            och Vänster ­ partiet tycker att det är en viktig fråga att fler
            skolor ska ta emot nyanlända – varför kommer det då inget konkret
            förslag från regeringen? Varför prio ­ riteras inte denna fråga?
          </note>
          <note type="speaker">
            Anf. 42 LENA HALLENGREN (S) replik:
          </note>
          <note>
            Fru talman! Jag vill återkomma till frågan om tioårig grundskola
            och säga att jag tror att detta är ett exempel där alla snarare
            behöver fundera över om vi kan bli överens i frågan än att säga
            att man med minsta möjliga majoritet tänker rösta igenom något
            som faktiskt innebär stora förändringar.
          </note>
          <note>
            Frågan handlar inte om huruvida elever ska ha rätt till särskilt
            stöd som de behöver under tio års tid, utan frågan är: Ska förskollärare
            som i dag undervisar i förskoleklass anses obehöriga, eller kan
            vi hitta en form där förskoleklassen är obligatorisk och där barn
            har rätt till särskilt stöd i de fall de har behov av det men
            där förskollärare fortsatt är huvudsaklig personalgrupp?
          </note>
          <note>
            När det gäller frågan om de kommunala skolornas möjlighet att
            ta emot nyanlända på ett sätt som kanske inte motsvarar de principer
            som i dag råder vill jag uppmana Christer Nylander att ställa
            en interpellation till skolministern om han vill diskutera frågan
            i detalj. Frågan ligger i huvudsak där.
          </note>
          <note>
            Jag skulle dock vilja problematisera det hela något. En del av
            problematiken handlar om att införa en kvot liknande den i friskolesidan
            där högst en viss andel får runda kön. Den där kvoten är inte
            helt enkel att utforma. Man kan fundera över vad det innebär för
            skolor som har bra många fler elever som är nyanlända. Finns det
            en problematik i detta, var kan man dra gränsen och vad får det
            för konsekvenser?
          </note>
          <note>
            Jag kan inte ge ett bättre svar på detta. Det är en fråga som
            har förhandlats, och jag ser framför mig att förhandlingarna får
            fortsätta om intresse finns.
          </note>
          <note type="speaker">
            Anf. 43 STEFAN JAKOBSSON (SD) replik:
          </note>
          <note>
            Fru talman! Jag har fyra frågor; vi får se hur många jag hinner
            med.
          </note>
          <note>
            Min första fråga, fru talman, är denna: Om jag minns rätt är
            Sverige det femte bästa landet i OECD när det gäller att satsa
            ekonomiskt på skolan. Det är ju budget vi ska tala om här. Men
            vi ligger på 25:e plats när det handlar om resultat. Frågan är:
            Har det gjorts någon analys? Socialdemokraterna har gjort en bra
            satsning. Jag ska hedra er när ni gör bra saker, och detta gäller
            att ni har plockat in Anna Ekström. Hon borde sitta med kunskapen
            för att ni skulle kunna utveckla en riktigt bra analys och en
            bra politik i frågan. Jag hoppas verkligen att vi får en god analys
            av detta som kanske även kan ingå i Skolkommissionen så att vi
            andra partier får tillgång till den.
          </note>
          <note>
            Vi har talat om likvärdigheten. Det har blivit en stor fråga
            efter det att OECD:s rapport släpptes, fru talman. Vi skulle titta
            noggrant på detta. Om man går in och tittar på statistiken ser
            man att det finns något som heter Barnombudsmannen och Max 18.
            Där finns egentligen all statistik som finns att tillgå och som
            man kan önska.
          </note>
          <note>
            Man kan där se vilka som är den absolut svagaste gruppen. Som
            vi talade om här förut är det nyanlända flickor som visar upp
            det näst bästa resultatet. Men då talar vi om 200–300 personer,
            så det är en ganska liten grupp. Den grupp som har de absolut
            svagaste resultaten är andra genera ­ tionens invandrarpojkar
            som lever och bor i segregerade områden. De har andra alternativ
            för att tjäna pengar än att plugga. Det är tyvärr så resultatet
            ser ut i dag, fru talman.
          </note>
          <note>
            Min frågeställning till Lena Hallengren är: Vad har regeringen
            för satsningar på dessa två saker, det vill säga analysen och
            andra generationens invandrarpojkar som lever i de segregerade
            områdena?
          </note>
          <note type="speaker">
            Anf. 44 LENA HALLENGREN (S) replik:
          </note>
          <note>
            Fru talman! Det är lämpligt att Anna Ekström är på plats i kammaren
            så att Stefan Jakobsson kan begära replik på henne. Då slipper
            jag att svara i hennes ställe.
          </note>
          <note>
            Däremot kan jag säga att det är klart att analys är oerhört viktigt.
            Det är det som vi alla ägnar oss åt. Vi försöker också i utbildningsutskottet
            göra till exempel olika typer av uppföljnings- och utvärderingsarbete
            n . Nu i dagarna har detta uppmärksammats väldigt väl, exempelvis
            när det gäller forskarskolor.
          </note>
          <note>
            Skolkommissionen handlar om att ta saker och ting på allvar och
            att analysera. Jag tycker att det finns anledning att i sammanhanget
            omnämna det som något positivt. Oftast låter det så här: Det har
            ni grävt ned i Skolkommissionen, och det har ni gömt undan där!
            Kan vi inte ens få analysera en fråga under en halv mandatperiod?
            Jag brukar jämföra med Barnstugeutredningen, som tillsattes i
            början på 70-talet och som jobbade under fyra fem år för att staka
            ut vägen till en allmän och lika rätt för barn att gå i förskola.
            Vi måste kunna ta oss lite tid.
          </note>
          <note>
            Jag är hoppfull, och jag hoppas som sagt mycket på Skolkommissionens
            förslag. Det är ingen av oss som riktigt vet vad det kommer att
            innehålla, även om vi har fått viss information som ledamoten
            kan ta till sig i referensgruppen. Det blir ett viktigt underlag,
            och det blir också ett litet kvitto på hur vi kan ta till oss
            de fakta och den kunskap som presenteras, och inte bara det som
            passar in i de tidigare skrivna partiprogrammen.
          </note>
          <note>
            Jag ska säga något kort om det faktum att alla elever inte presterar
            lika bra eller lika dåligt utan att elever har olika förutsättningar.
            Det är ingen nyhet för någon i den här kammaren att pojkar presterar
            sämre än flickor och att det är tuffare att komma från ett annat
            land och att dessutom bo i ett område där man sannolikt har föräldrar
            med kort utbildningsbakgrund. Det är det som skiner igenom. Det
            är det som resursfördelning handlar om, det är det som specialpedagoger
            handlar om och det är det som hela arbetet när det gäller Samverkan
            för bästa skola bland annat handlar om.
          </note>
          <note>
            Vad gör Stefan Jakobsson? Har han några bättre förslag att skicka
            med? Jag tar gärna emot dem.
          </note>
          <note type="speaker">
            Anf. 45 STEFAN JAKOBSSON (SD) replik:
          </note>
          <note>
            Herr talman! Mina förslag är redan presenterade på fem presskonferenser
            under det senaste året. Jag är villig att sätta mig ned och diskutera
            med vilket parti som helst, förhoppningsvis alla partier, eftersom
            vi inte vet vilket som blir det största partiet och sitter i regeringen
            om två år. Då kanske vi ska ha en diskussion innan dess så att
            vi slipper förstöra skolan.
          </note>
          <note>
            Lena Hallengren har fördelen av att ha gått förskollärarutbildningen.
            Hon har visserligen aldrig jobbat i yrket, men i det här fallet
            skulle jag vilja diskutera lämplighetstestet. Regeringen har alltså
            gett UHR ett uppdrag utifrån Linnéuniversitet och Jönköpings universitet,
            där man har tittat på lämpligheten för a ntagning.
          </note>
          <note>
            Det skulle vara intressant om Lena Hallengren i dagsläget skulle
            vilja presentera om man har några tankar i ämnet. Jag tror nämligen
            att ett lämplighetstest för lärare är otroligt viktigt. Alla som
            sitter på läktaren och alla som finns ute i Sverige kan nog räcka
            upp handen på att man någon gång har haft en dålig lärare – en
            riktigt dålig lärare, kanske till och med en lärare som förstört
            ens uppväxt. Detta måste plockas bort från skolan.
          </note>
          <note>
            Den andra frågan handlar om friskolorna och de nyanlända. Jag
            instämmer med föregående talare: När ska vi ställa samma krav
            på kommunala skolor? Friskolorna har otroligt mycket krav på sig.
            Man pekar väldigt ofta på friskolorna med pekpinnen, men jag tycker
            att en likvärdighet borde finnas även mellan friskolor och kommunala
            skolor.
          </note>
          <note>
            En satsning som gjordes här och som olika partier kom överens
            om var att man skulle ha möjlighet att gå före i kön. Nu ser vi
            effekterna av detta, herr talman. Nu har 0,7 procent av friskolorna
            som fick denna möjlighet anmält sig för att låta nyanlända passera
            före i kön – 0,7 procent. Var det verkligen värt pengarna, satsningen
            och energin som det kostade att ta fram och genomföra ett snöbollsförslag?
            Med snöbollsförslag menar jag helt enkelt meningslösa regler.
          </note>
          <note type="speaker">
            Anf. 46 LENA HALLENGREN (S) replik:
          </note>
          <note>
            Herr talman! Jag vill gärna ta till protokollet att jag inte
            har gått någon förskollärarutbildning utan en grundskollärarutbildning.
            Huruvida jag har arbetat länge i yrket eller inte tycker jag är
            ganska ointressant i sammanhanget, om det nu vore det jag skulle
            bygga mitt anförande på.
          </note>
          <note>
            Det frestar mig lite grann att tala om Stefan Jakobssons personliga
            egenskaper och förmågor, särskilt när det kopplas till frågan
            om lämplighetstest till lärarutbildningen.
          </note>
          <note>
            Jag vet att försök pågår när det gäller lämplighetstest till
            lärarutbildningen. Man ska inte dra för många slutsatser förrän
            de har arbetat färdigt, men rent principiellt tycker jag inte
            att man kan bedöma om någon blir en bra lärare innan den ens fått
            chansen att börja. Jag tror nämligen att vi växer med kunskap.
            Jag tror att vi har alla möjligheter att utveckla våra förmågor.
          </note>
          <note>
            Vi får se vad försöken visar. Man kan också fundera över om lämplighetstest
            ska införas för dem som vill bli läkare, sjuksköterskor, socionomer,
            poliser eller brandmän. Vi kanske inte alls ska gå efter betyg
            och tron att människor växer med kunskap, utan vi kanske ska värdera
            16–17-åringar och deras framtida yrkesval?
          </note>
          <note>
            Som sagt, vi får se vad utvärderingen visar. Men jag är mycket
            skeptisk till detta; så har jag sagt det.
          </note>
          <note>
            När det gäller likvärdiga krav på friskolor och kommunala skolor
            tillhör jag dem som tycker att det hade varit klokt att ta fram
            ett förslag som innehöll både friskolor och kommunala skolor.
            Det var inte riktigt möjligt att komma överens till en början.
          </note>
          <note>
            Jag vet inte riktigt hur Stefan Jakobsson tolkar att 0,7 procent
            av friskolorna har anmält sig. Jag tycker förstås att det är synd
            och hoppas att det är många fler som låter nyanlända gå på sina
            skolor, utan att ha behövt nyttja den här lagstiftningen eftersom
            man faktiskt hade platser över. Det är ju inte så att alla friskolor
            har långa köer och att man måste runda kön för att få gå på skolan.
          </note>
          <note>
            Jag tror att det vore väldigt klokt att aktivt arbeta för detta,
            och jag hoppas att det är så det är.
          </note>
          <note>
            Anf. 47 ULRIKA CARLSSON i Skövde (C) replik:
          </note>
          <note>
            Herr talman! Jag tänkte ta chansen att fortsätta en diskussion,
            eftersom huvudanförandet, precis som Lena Hallengren sa, är ganska
            kort. I stället får man möjlighet att fördjupa resonemangen i
            replikerna med både debatt och dialog kopplat till de olika frågorna.
          </note>
          <note>
            Självklart är likvärdigheten en jätteviktig fråga, men det är
            också en väldigt svår fråga på olika sätt. Det är klart att olika
            reformer både kan ha vissa negativa effekter och andra positiva
            effekter för likvärdighetens utveckling.
          </note>
          <note>
            Precis som Lena Hallengren nämnde i sitt anförande handlar det
            också om tillgången till lärare på olika sätt, både legitimerade
            lärare och pedagogisk personal över huvud taget. Därför skulle
            jag vilja ställa några frågor om hur vi skapar en likvärdighet
            över hela landet. Ibland fokuserar man på skillnader mellan kommunala
            skolor och friskolor, men vi ser också att det i stora delar av
            landet finns stor brist på behöriga lärare liksom att det är svårt
            att hitta ett elevunderlag för heltidstjänster på alltför små
            orter.
          </note>
          <note>
            Då kommer jag till min kanske på ett sätt förutsägbara fråga
            som handlar om fjärrundervisning och möjlighet att tillgängliggöra
            den nya tekniken för fler elever så att man också använder lärares
            kompetens så optimalt man bara kan utifrån den lilla skolans möjligheter.
          </note>
          <note>
            Det finns en försöksverksamhet som pågår nu, där vi från Centerpartiet
            ville att man skulle gå längre och öppna för en mer generös hållning.
            Hur ser Lena Hallengren på att kunna tillgängliggöra möjligheten
            för behöriga lärare över hela landet med hjälp av ny teknik?
          </note>
          <note type="speaker">
            Anf. 48 LENA HALLENGREN (S) replik:
          </note>
          <note>
            Herr talman! Jag uppskattar verkligen frågan, och jag tycker
            att vi gemensamt i utskottet bör ägna oss åt den väldigt mycket,
            inte bara i fråga om fjärrundervisning och teknik utan att verkligen
            lära oss mer om detta. Det kan handla om uppföljningsarbeten,
            det kan handla om besök av olika slag och uppvaktningar. Jag tror
            att vi på olika sätt måste försöka tänka nytt och annorlunda om
            hela landet ska ha en möjlighet att leva och utvecklas, vilket
            jag är alldeles övertygad om att man gör genom utbildning och
            skolverksamhet.
          </note>
          <note>
            Jag ser också fram emot den utredning om fjärrundervisning som
            Eva Durhan håller i och som är på gång. Nu minns jag inte när
            den kommer; det kanske Ulrika Carlsson själv har koll på. Men
            den skulle just försöka analysera mer på djupet, för det är klart
            att det är skillnad. Hur många ämnen kan en elev fjärrundervisas
            i? Kan man ha all sin undervisning i form av fjärrundervisning?
            Vilken kompetens krävs av den vuxna person som är i klassrummet?
            Ska det vara en lärare? I vilket ämne? Med vilken behörighet?
            Hur liten kan en klass vara för att ändå ha någon form av utbyte
            och möjlighet till dialog så att man uppfyller andra mål i läroplanen?
          </note>
          <note>
            Jag är absolut inte negativt inställd, och detta gäller socialdemokratin
            i stort när det kommer till ny teknik och att möjliggöra för orter
            utanför centralorterna att använda fjärrundervisning. Men det
            gäller ändå att vara lite försiktig och skynda långsamt, eftersom
            vi både vill att vissa kvaliteter ska nås och helt enkelt veta
            att undervisningen håller måttet.
          </note>
          <note>
            Anf. 49 ULRIKA CARLSSON i Skövde (C) replik:
          </note>
          <note>
            Herr talman! Tack, Lena Hallengren, för svaret! Vi känner båda
            till den distansskola som finns i Torsås, där man på gymnasienivå
            till väldigt stor del använder sig av den nya tekniken i undervisningen
            och där det fungerar på ett bra sätt.
          </note>
          <note>
            Det är klart att det finns vissa delar där som man skulle kunna
            tänka sig att genomföra. Det finns ju många som har praktisk erfarenhet
            och som skulle kunna dela med sig av den. Min förhoppning är därför
            att all denna praktiska erfarenhet också lyfts in i den utredning
            som pågår och kan komma till användning på ett bra sätt.
          </note>
          <note>
            Det är klart att detta ska kopplas till det kunskapsfokus som
            är viktigt att ha över hela landet. Det fanns en fråga om entreprenad
            som också blev ganska känslig och som man menade skulle stöka
            till det på olika sätt. Hur ser Lena Hallengren på möjligheten
            att kommuner emellan öppna för en sådan lösning?
          </note>
          <note>
            Ur ett landsbygdsperspektiv tror jag att det är viktigt att det
            inte bara handlar om små landsbygdsskolor som ska tillgodogöra
            sig fjärrundervisning. Det handlar också om att den lilla skolan
            har möjlighet att använda ny teknik för att bredda elevunderlaget
            eller tjänsteunderlaget för lärare och så vidare.
          </note>
          <note>
            Den typen av tankar skulle jag vilja att Lena Hallengren utvecklade
            lite.
          </note>
          <note type="speaker">
            Anf. 50 LENA HALLENGREN (S) replik:
          </note>
          <note>
            Herr talman! Torsås är en kommun i min valkrets som jag har mycket
            kontakter med. Den är verkligen ett positivt exempel. Det som
            ska tilläggas är att elever i stor utsträckning sitter hemma av
            olika skäl, på grund av långa sjukskrivningar och olika typer
            av svårigheter att vistas i stora grupper. Det kan några elever
            göra. Jag tvekar inför hur mycket eleverna kan sitta ensamma utan
            att vistas i stora grupper så att de ändå kan bygga sociala relationer
            och ha en dialog med andra. Det är för mig viktigt.
          </note>
          <note>
            Sedan var det en fråga om entreprenad mellan kommuner. Jag ska
            er ­ känna att jag har lagt av mig lite grann sedan vi behandlade
            en knepig proposition som handlade om fjärrundervisning och distansundervisning.
            Möjligheten att inte bara få upphandla av ett utbildningsföretag
            utan även att kunna samverka mellan kommuner är vad vi vill komma
            åt. Många kommuner löser problemet genom att bilda kommunalförbund,
            gymnasie ­ förbund, skolförbund, som gör att gränserna därmed
            inte finns. Det är en positiv utveckling att kommuner försöker
            samarbeta och samverka mer så att de inte är så sårbara.
          </note>
          <note>
            Jag ser fram emot fortsatta diskussioner. Jag vill tillägga –
            lite grann med Torsås i bakhuvudet – att det kräver mycket kunskap
            och kompetens hos läraren att jobba med elever som sitter någon
            annanstans. Det är ingenting som man lätt kan säga att man kan
            tänka sig att göra. Vi har talat mycket om fortbildning av olika
            slag under förmiddagen. Det blir mycket viktigt att bygga kunskapen
            och förstå att det inte bara är fråga om att skicka saker digitalt
            utan att det är fråga om att bygga en lärmiljö och kunskap. Det
            kommer att kräva insatser nationellt om vi ska kunna gå vidare.
          </note>
          <note type="speaker">
            Anf. 51 DANIEL RIAZAT (V) replik:
          </note>
          <note>
            Herr talman! Som alla känner till står Vänsterpartiet bakom den
            gemensamt framtagna budgeten, och jag kommer att nämna det i mitt
            anförande senare.
          </note>
          <note>
            Jag har en annan fråga till Socialdemokraterna, regeringen och
            Lena Hallengren om de många flyktingbarn som är på väg att utvisas
            just nu. Jag vet att det här inte är en migrationsdebatt, samtidigt
            som såväl Lena Hallengren som jag har nämnt barnen och deras förutsättningar
            i den svenska skolan när andra företrädare har varit uppe i talarstolen.
          </note>
          <note>
            På vilket sätt anser regeringen att elever som vilken dag som
            helst riskerar utvisning – ett stort antal i går – ska se framtidshopp
            och vilja lära sig svenska, vilja gå i skolan, vilja bli en del
            av vårt utbildningssystem? På vilket sätt kan det ske när många
            av eleverna i dag har fått stora psykiska skador av det som den
            svenska regeringen och andra partier utsätter dem för?
          </note>
          <note>
            Även om vi är överens om budgeten är det viktigt att regeringen
            gör ett ställningstagande. Åtminstone måste ni som sitter för
            regeringspartierna i utbildningsutskottet mena alla elever, inte
            bara de elever som helt enkelt vet om att de kommer att få uppehållstillstånd
            eller som är medborgare i landet. Jag skulle vilja ha svar på
            frågan.
          </note>
          <note type="speaker">
            Anf. 52 LENA HALLENGREN (S) replik:
          </note>
          <note>
            Herr talman! Jag ska inte på något sätt försöka smita undan frågan,
            och jag ska ge ett svar även om jag vill understryka vad Daniel
            Riazat själv inledde med, nämligen att det här är i stor utsträckning
            en migrationsfråga snarare än en fråga som har att göra med utbildningsutskottets
            budgetdebatt.
          </note>
          <note>
            Det som har varit angeläget att se till är att om man befinner
            sig i utbildning ska man ha rätt att stanna. Det gäller också
            nationella program och till viss del också språkintroduktionen.
          </note>
          <note>
            Bedömningen av vem som får stanna eller inte blir migrationsperspektivet.
            Med reglerad invandring blir det en fråga om du har rätt eller
            inte rätt att stanna. Nu har det till exempel gjorts en ny bedömning
            av läget i Afghanistan, vilket sannolikt kommer att förändra situationen
            för flera av de ungdomar som kommer därifrån.
          </note>
          <note>
            Jag förstår precis vad Daniel Riazat menar – särskilt efter alla
            dessa möten med dessa ungdomar. Jag delar absolut Daniel Riazats
            uppfattning. Men det blir svårt att ha en reglerad invandringspolitik
            och regler för mottagandet om reglerna inte följs. Den extrema
            situation som har rått i Sverige på grund av vad som händer i
            världen har bara börjat. Jag hoppas att dessa elever kommer in
            i det svenska systemet i form av skola och annan etablering. Det
            är absolut ambitionen.
          </note>
          <note>
            När vi säger alla menar vi alla som går i skolan. Rätten att
            gå i skola finns när man väntar på uppehållstillstånd eller har
            uppehållstillstånd.
          </note>
          <note type="speaker">
            Anf. 53 DANIEL RIAZAT (V) replik:
          </note>
          <note>
            Herr talman! Jag vet att jag och Lena Hallengren är i grunden
            överens. Vi delar värderingar i dessa frågor. Samtidigt vill jag
            veta hur Lena Hallengren anser att svenska skolan påverkas av
            ovissheten som många elever befinner sig i i dag.
          </note>
          <note>
            Ett hundratal lärare och skolpersonal har hört av sig till oss
            i riksdagen, och jag har besökt dem. De pratar om en svår situation
            just nu där de inte vet hur de ska arbeta med eleverna. Det blir
            svårt att försöka lära ut saker till elever som inte vet hur många
            timmar, dagar, veckor eller månader de ska stanna kvar.
          </note>
          <note>
            I går utvisades ungefär 50 personer till Afghanistan med chartrade
            plan från 9-tiden fram till kl. 1 på natten. Bland dem fanns ett
            antal som har befunnit sig i det svenska systemet, alltså inte
            har varit så att säga utanför våra institutioner.
          </note>
          <note>
            Många barn är rädda för att gå till skolan. Jag känner igen det.
            När vi var flyktingar var vi rädda för att gå till skolan. Vi
            var rädda för att polisen skulle komma till skolan eller att vi
            skulle tas när vi var på hemväg efter skolan.
          </note>
          <note>
            Det är viktigt att vi utbildningspolitiker, däribland utbildningsutskottets
            ordförande Lena Hallengren, tar ställning och gör tydligt på vilket
            sätt den svenska skolan påverkas av situationen.
          </note>
          <note type="speaker">
            Anf. 54 LENA HALLENGREN (S) replik:
          </note>
          <note>
            Herr talman! Jag vill verkligen understryka att jag är helt övertygad
            om att hela vårt samhälle påverkas av rådande situation.
          </note>
          <note>
            Tillfälliga uppehållstillstånd är ingen ideal situation. Vi kan
            från vilken forskare som helst få veta att permanenta uppehållstillstånd
            är mycket bättre för den som vill etablera sig för att skapa trygghet
            och för familje ­ återförening.
          </note>
          <note>
            Det finns skäl som vid många tillfällen har angivits i kammaren
            som har varit grunden för att skapa långsiktiga och breda överenskommelser
            i rådande läge. Ibland skulle man själv vilja fatta beslut, men
            beslut i migrationsdomstol och myndighetsbeslut utifrån de politiska
            beslut vi fattar är rätt väg att gå. På det sättet har Sverige
            ett rättssäkert system jämfört med många andra länder.
          </note>
          <note>
            Det är viktigt att vi kan åstadkomma snabbare besked och beslut.
            Väntan är det som skapar en ohållbar situation för alla inblandade
            – ytterst den som väntar på besked. Jag förstår att det också
            handlar om dem som möter och omger dessa unga människor. Jag inbillar
            mig inte att det finns någon som flyr till Sverige som jättegärna
            åker tillbaka.
          </note>
          <note>
            Det är min och Socialdemokraternas uppfattning att tillfälliga
            uppehållstillstånd inte är det bästa, men det är den överenskommelse
            som har ingåtts för att skapa långsiktighet.
          </note>
          <note type="speaker">
            Anf. 55 ELISABET KNUTSSON (MP):
          </note>
          <note>
            Herr talman! I dag är det debatten om utbildning och forskning.
            Det är ett område som berör oss alla mer eller mindre. Var och
            en av oss har olika förhållanden till skolan, helt beroende på
            vad vi själva har gjort. Vi har själva varit elever på olika skolor
            och lärosäten.
          </note>
          <note>
            Själv har jag fått med mig en hel rad berättelser genom åren
            från mina föräldrar, via min dotters utbildning och min egen tid
            som lärare. Det är ett tidsspann från mitten av 1920-talet till
            dags datum, och mycket har hänt på de hundra åren. I takt med
            att samhället förändrats, kraven på utbildad arbetskraft ökat
            och längtan efter bildning och utbildning vuxit har skolväsendet
            genomgått stora reformer i olika perioder.
          </note>
          <note>
            Herr talman! Utbildning och bildning är det som präglar hela
            en människas liv. Därför är det en av de viktigaste delarna i
            hur vi ger våra barn möjlighet att få en bra start i livet och
            de bästa förutsättningarna att utveckla sina förmågor.
          </note>
          <note>
            Alla elever har rätt till en bra skola. Regeringen vill bland
            annat skapa bättre förutsättningar för kommunerna att nå målet
            om en jämlik kunskapsskola. Utöver välfärdsmiljarderna har vi
            sammantaget, inklusive årets budget, gjort skolsatsningar på över
            10 miljarder kronor för 2017. Det handlar till exempel om 2 ½
            miljard för fler anställda i förskoleklassen, på fritidshemmet
            och på lågstadiet, 3 miljarder i höjda lärarlöner och stora riktade
            insatser för skolor med svåra förutsättningar. Målet är att ge
            alla en bra start i livet oavsett var i landet de bor.
          </note>
          <note>
            Vi har en lång tradition av ständiga förbättringar av vårt utbildningssystem.
          </note>
          <note>
            Förskolan erbjuds de barn som är under sex år. Här ska leken
            och det lustfyllda lärandet prägla verksamheten, och barnens perspektiv
            ska fångas upp och ge avtryck i verksamheten. Från och med det
            år ett barn fyller sex är kommunen skyldig att en erbjuda plats
            i förskolan som är avgiftsfri och omfattar minst 525 timmar under
            ett läsår.
          </note>
          <note>
            Barngrupperna i förskolan och i förskoleklasserna är ibland för
            stora. För att skapa förutsättningar för mindre barngrupper och
            ökad personaltäthet har regeringen infört ett statsbidrag på 415
            miljoner kronor för 2015 och 830 miljoner kronor per år från och
            med 2016. Samtidigt har Skolverket på uppdrag av regeringen tagit
            fram nya riktmärken för storleken på barngrupperna i förskolan.
          </note>
          <note>
            Eftersom forskning visar att förskolans pedagogik, som bygger
            på lekfullt lärande, leder till bättre skolresultat vill regeringen
            göra förskoleklassen obligatorisk.
          </note>
          <note>
            De elever som har behov av omsorg efter skolan får den på fritis.
            För många yngre elever är tiden på fritidshemmet en del av skoldagen.
            Fritispedagogiken är då en viktig del av lärandet. Ett väl fungerande
            fritidshem kan öka jämlikheten genom att erbjuda ytterligare möjligheter
            till lärande, särskilt till de elever som behöver detta.
          </note>
          <note>
            Men trots att allt fler elever går i fritidshem har resurserna
            till fritidshemmen inte ökat i samma takt. Grupperna växer, och
            personaltätheten minskar. Likaså minskar andelen personal med
            pedagogisk examen eller annan utbildning för arbete med barn.
            Detta påverkar fritidshemmens möjligheter att fullgöra sitt uppdrag.
          </note>
          <note>
            För att fritidshemmets utbildning ska hålla god kvalitet och
            vara anpassad till att stimulera elevers lärande och utveckling
            samt erbjuda en meningsfull fritid och rekreation investerar regeringen
            250 miljoner kronor 2016, och man beräknar för de kommande åren
            500 miljoner kronor per år för insatser inom fritidshemmen. Satsningen
            föreslås bestå i huvudsak av ett statsbidrag för att höja personaltätheten
            men även till viss del av insatser för att på andra sätt höja
            kvaliteten på undervisningen.
          </note>
          <note>
            Att satsa på de yngsta ger pedagogerna möjlighet att se varje
            individ i gruppen och på så vis tillfredsställa de behov som finns
            att stötta både eleven som springer före och behöver fler och
            större utmaningar och eleven som behöver lite extra stöd för att
            hålla jämna steg och ta sig vidare genom grundskolan.
          </note>
          <note>
            Grundskolan är vägen fram till gymnasiet. Här ska all grundläggande
            kunskap meddelas och inhämtas. Här utvecklas barnet till tonåring.
          </note>
          <note>
            När vi nu har fått de nya siffrorna från både Timss och PISA
            måste jag få säga några ord om hur imponerad jag är av både lärare
            och elever. Av eleverna, som oftast byter både arbetsrum och ämne,
            till exempel från engelska 40 minuter till matematik 60 minuter
            med nya arbetskamrater, ny arbetsledare och en arbetsyta på 0,5
            kvadratmeter. Av läraren, som i lite större utsträckning slipper
            byta lokal men har all sin utrustning med sig och ska vara en
            engagerad arbetsledare för en helt ny grupp på mellan 20 och 30
            elever var 60:e minut, ibland utan någon chans till återhämtning
            mellan lektionerna. Visst är de fantastiska? Och vi förbättrar
            våra resultat – de allra flesta når behörighet till gymnasiet.
            Det är en fantastisk arbetsseger i den svenska skolan som de nya
            resultaten från PISA och Timss pekar på. All heder åt lärarna
            och eleverna som har åstadkommit detta!
          </note>
          <note>
            Men vi får inte vila här. Utmaningarna är fortfarande stora.
            Särskilt den växande ojämlikheten i skolan innebär stora utmaningar.
            Den rödgröna regeringen ser denna växande ojämlikhet i skolan
            som en av sina största utmaningar när vi nu ska fortsätta bygga
            skolan som skapar optimala förutsättningar för att alla barn ska
            växa och utvecklas.
          </note>
          <note>
            Komvux finns för dem som av en eller annan anledning inte nått
            ända fram. De ska kunna läsa färdigt sin grundskoleexamen eller
            sin gymnasieexamen och sedan ta sig direkt ut på arbetsmarknaden
            eller kanske fortsätta in på högre utbildning. Komvux är också
            många gånger nyckeln som öppnar dörren för den som vill byta karriär
            och prova på något nytt.
          </note>
          <note>
            Herr talman! Regeringen har sedan dag ett tydligt prioriterat
            en jämlik kunskapsskola, tidiga insatser och ett attraktivt läraryrke.
            Regeringens satsningar bidrar till att utveckla svensk skola och
            ger varje lärare mer tid med sina elever och eleverna mer tid
            med sina lärare. Lärarna ska ha goda möjligheter att utvecklas
            i yrket och utföra sitt jobb, och vi politiker ska visa respekt
            för lärarna och deras professionella kunnande. Våra förslag och
            beslut ska stödja och hjälpa lärarna i deras arbete, inte motverka
            och krångla till det.
          </note>
          <note>
            Jag yrkar därmed bifall till förslaget i UbU1. Jag önskar er
            alla en fantastisk luciadag i ljusets tecken!
          </note>
          <note>
            (Applåder)
          </note>
          <note type="speaker">
            Anf. 56 CHRISTER NYLANDER (L) replik:
          </note>
          <note>
            Herr talman! Jag håller med Elisabet Knutsson om att politiken
            inte ska krångla till det för lärarna. Jag har en fråga angående
            det och en fråga angående någonting annat.
          </note>
          <note>
            OECD brukar ju säga att det svenska skolsystemet har ett problem,
            och det är att det är komplicerat. Det håller inte samman. Det
            är svårt att se var ansvaret ligger.
          </note>
          <note>
            Den här regeringen har gjort det ännu krångligare, skulle jag
            vilja säga. Statsbidrag går inte till undervisning som sådan från
            statens sida till kommunerna utan till allt möjligt annat. I mina
            ögon skulle det vara snyggare om staten i sina statsbidrag var
            tydlig med att det är undervisning som sådan som ska stärkas,
            inte toalettombyggnad eller skolbyggnader.
          </note>
          <note>
            Min andra fråga gäller Miljöpartiets analys av de åtta åren då
            Alliansen styrde Sverige och svensk skolpolitik.
          </note>
          <note>
            För nästan exakt ett år sedan var det inte Elisabet Knutsson
            utan Jabar Amin som stod i talarstolen. Ha n sa så här – jag citerar
            från riksdagens protokoll: ”Vi vill inte använda samma recept
            som Alliansen hade. Vi vet att det receptet bevisligen leder fel.
            – – – Det är vad ni har gjort under åtta år – ni har sprungit
            fort, men åt fel håll. Det var därför ni inte kunde höja kunskapsnivån.
            – – – Den politiken är det ni som ska stå till svars för, Christer
            Nylander, inte jag.”
          </note>
          <note>
            Min fråga är: Vilken analys gör Miljöpartiet i dag av de åtta
            åren då alliansregeringen styrde Sverige och svensk skolpolitik?
          </note>
          <note type="speaker">
            Anf. 57 ELISABET KNUTSSON (MP) replik:
          </note>
          <note>
            Herr talman! När det gäller frågan om att bygga om toaletter
            måste man, både som vuxen och som ungdom i skolan, för att kunna
            göra ett bra jobb och må väl på sin arbetsplats ha arbetslokaler
            som är funktionsdugliga. Vi vet ju att många kommuner inte har
            tagit sig råd att renovera sina skolor. Jag kan inte tänka mig
            att elever i skolan ska ha sämre förutsättningar. Man måste kunna
            gå på en toalett som fungerar och där man kan känna sig trygg
            och ha ett uppehållsrum som ger möjlighet att koppla av den korta
            tid man har på sig att ställa om från en lektion till en annan.
            Den miljön tror jag är jätteviktig för att skapa trygghet i skolan,
            så jag anser inte alls att det är en dålig satsning.
          </note>
          <note>
            När det gäller Alliansens politik de två föregående mandatperioderna
            är det klart att vissa saker var bra ur vår synvinkel. Vissa saker
            har vi inte tagit bort därför att vi anser att vi behöver lugn
            och ro i skolan. Men jag kanske inte är lika kategorisk i min
            utsago som Amin var.
          </note>
          <note type="speaker">
            Anf. 58 CHRISTER NYLANDER (L) replik:
          </note>
          <note>
            Herr talman! Det där sista får Elisabet Knutsson gärna utveckla:
            inte lika kategorisk som Jabar Amin. Det är ju få som är lika
            kategoriska som han, inte minst i kritiken av Alliansens skolpolitik.
            Nu sa han att vi skulle stå till svars för det som hände då och
            de kunskapsresultat som det ledde till. Min fråga är: Tycker Elisabet
            Knutsson att vi ska stå till svars för den kunskapsutveckling
            som skedde?
          </note>
          <note>
            Jag håller helt med om att svensk skola ska ha bra lokaler –
            att elever ska ha sjysta lokaler och bra arbetsmiljö. Jag tycker
            att det är jätteviktigt att lärarna har bra lokaler och arbetsmiljö.
            Min fråga är i stället vem som ska ha ansvar för detta.
          </note>
          <note>
            Jag tycker att staten ska ta ett större ansvar. Jag tycker att
            svensk skola ska ha statligt huvudmannaskap, och därför är jag
            beredd att säga att staten ska se till så att det finns undervisningsresurser.
            Men så länge det inte är så säger jag också att statsbidragen
            till kommunerna bör gå till undervisningsresurser. Det är där
            vi kan ta ansvar, eftersom vi fastställer vart man ska nå genom
            läroplaner, kursplaner och kunskapskrav. Då är det rimligt att
            vi fokuserar våra resurser dit.
          </note>
          <note>
            Det den här regeringen har gjort är dock att man ökat otydligheten
            i det svenska skolsystemet. Statsbidrag används till allt möjligt.
            En av de saker som OECD säger till oss är att ett problem med
            svensk skola är att ansvarsutkrävandet är otydligt. Det är svårt
            att säga vem som har ansvar för vad. Nu gör regeringen det ännu
            otydligare.
          </note>
          <note>
            Även om jag hade velat ha statlig skola landar jag i att kommunerna
            till exempel ska sköta lokalerna. Det viktigaste för mig är undervisningsresursen
            och en tydlighet. Jag tror att det är ganska centralt: Ska man
            ha ett skolsystem som fungerar måste man veta vem som har huvudansvaret
            för vad. Regeringen gör nu detta mycket krångligare och går rakt
            emot de rekommendationer som jag tycker att OECD ger oss.
          </note>
          <note type="speaker">
            Anf. 59 ELISABET KNUTSSON (MP) replik:
          </note>
          <note>
            Herr talman! När det gäller hur lokalerna ser ut är det såklart
            helt rätt att kommunerna äger lokalerna. Men när vi ser att kommunerna
            inte ror i land att hålla lokalerna på en vettig nivå behöver
            staten kanske gå in och ta ett större ansvar för att ge eleverna
            och lärarna de lokaliteter som behövs för att man ska kunna bedriva
            en bra utbildning. Där ser jag inte något motsatsförhållande.
            Det ena är ju beroende av det andra: Dålig arbetsmiljö ger dåliga
            skolresultat.
          </note>
          <note>
            Varje regering måste stå till svars för det man har beslutat,
            både på gott och på ont. Jag känner att det inte kan vara det
            största bekymret för en regering. Om man har genomfört sin politik
            och tror att man har gjort något bra förstår jag inte varför Christer
            Nylander känner sig hotad och orolig för att bli ställd till svars.
            Jag utgår från att Christer Nylander har fantastiskt bra svar
            på alla de frågor han ställs till svars för.
          </note>
          <note type="speaker">
            Anf. 60 DANIEL RIAZAT (V):
          </note>
          <note>
            Herr talman! Jag skulle vilja börja med att uppmärksamma denna
            dag, l uciadagen. För några veckor sedan kunde vi se hur ett av
            våra barn, som var med på Åhléns luciabild, fick en enorm hatstorm
            mot sig på grund av främst sin hudfärg men också sitt kön. Jag
            skulle därför vilja säga till alla barn där ute att det inte spelar
            någon roll vilken hud- eller hårfärg ni har eller vad ni har för
            ursprung. Alla får vara lucia, oavsett vad vissa partier, organisationer
            och näthatare säger.
          </note>
          <note>
            Jag levde inte på 70-talet, men ni som gjorde det kanske minns
            när kvinnorörelsen gick ut och demonstrerade under parollen ”ropen
            skalla, vinster åt några”.
          </note>
          <note>
            Minns ni för några år sedan, när fackligt aktiva, lärare och
            andra välfärdsarbetare demonstrerade under paroller som handlade
            om att de ville ha så stora löneskillnader som möjligt, så att
            de skulle splittras så mycket som möjligt?
          </note>
          <note>
            Minns ni hur rektorer protesterade mot att de hade för mycket
            pedagogiskt ansvar och i stället ville bli mer av ekonomiska tjänstemän?
          </note>
          <note>
            Minns ni när SVT rapporterade om alla elever från socioekonomiskt
            utsatta och bortprioriterade områden som hade lyckats bättre i
            skolan med betygshets i stället för kunskapsfokus?
          </note>
          <note>
            Detta är bara några exempel på hur verkligheten ser ut i dag
            i den svenska skolan. När PISA-resultatet och rapporten kom ut
            var det många av oss som, som vanligt i det sammanhanget, gjorde
            politiska utspel. Vänsterpartiet anser att det är väldigt viktigt
            att vi lyfter upp de problem som finns. Samtidigt får vi inte
            måla ut den svenska skolan som usel, för det är långt ifrån sanningen.
          </note>
          <note>
            När vi ser att det finns systematiska problem i den svenska skolan
            är frågan vilken väg vi väljer att ta. Väljer vi att ta en väg
            där vi ser till att vinsterna går till några? Väljer vi en väg
            där kåren splittras på grund av för stora löneskillnader? Väljer
            vi en väg där rektorer som vill vara pedagogiska ledare i stället
            får ägna sin tid åt att vara ekonomiska tjänstemän? Eller väljer
            vi en väg där elever i socioekonomiskt bortprioriterade områden
            inte får den hjälp de behöver och inte får en likvärdig utbildning
            jämfört med andra barn? Detta sägs också i OECD:s PISA-rapport.
          </note>
          <note>
            Jag tror att vi måste välja den andra vägen och vara stolta över
            det vi har byggt upp med den svenska skolan, som andra delar av
            världen vill ta efter. Den svenska förskolan och vuxenutbildningen
            är bra exempel på det, liksom stora delar av det vi har inom vårt
            skolväsen.
          </note>
          <note>
            Samtidigt måste vi se de problem som finns. Vänsterpartiet har
            varit med och drivit fram de 10 välfärdsmiljarder som vi tillsammans
            med regeringen satsar. Vänsterpartiet har varit med och avskaffat
            RUT-avdrag – eller RUT-bidrag, som det bör kallas – för läxhjälp
            för att i stället satsa de pengarna på läxhjälp i skolan. Vi har
            varit med och sett till att större satsningar görs på fritis och
            skolgårdar.
          </note>
          <note>
            Vi har tillsammans med regeringen sett till att ta fram en utredning
            om vinster i välfärden, som på ett mycket bra sätt belyst de problem
            som vinsterna i välfärden, inte minst i skolan, har lett till.
          </note>
          <note>
            Vi kommer att fortsätta att diskutera den frågan. Som åhörarna
            där hemma eller här på läktaren har märkt försöker nämligen de
            borgerliga partierna inklusive Sverigedemokraterna att ta fokus
            från de frågor som handlar om likvärdighet. Men rapport efter
            rapport visar att svensk skola alltmer slits isär – inte bara
            kunskapsmässigt i form av resultat utan genom att barnen inte
            längre möter barn från andra områden. Förr i tiden, när svensk
            skola byggdes upp, fick sonen till arbetaren på fabriken träffa
            överläkarens dotter i skolan.
          </note>
          <note>
            I dag ser inte verkligheten ut så längre. Det är den skolpolitik
            som allianspartierna måste ta ansvar för. Det är den skolpolitik
            som Sverigedemokraterna vill vara med och hålla fast vid.
          </note>
          <note>
            Vad händer när man bygger upp en sådan skola? Jo, precis som
            rapporterna har sagt ökar segregationen. Bostadssegregationen,
            som är illa i sig och handlar om en ekonomiskt borgerlig politik
            som har lett till att människor splittras i samhället utifrån
            hu dfärg och klass, har också ökat på grund av de borgerliga skolreformer
            som tyvärr också andra partier har röstat för under 1990-talet.
            De har eskalerat under 2000-talet, då allianspartierna satt vid
            makten och Jan Björklund vägrade lyssna på forskningen och professionen
            och i stället kollade på vad forskning från 1930-talet hade sagt
            om skolpolitiken.
          </note>
          <note>
            Jag tycker att det är viktigt att vi också tar upp frågan om
            elevdemokrati. I dag finns det partier som anser att det är för
            mycket elevdemokrati och att det blir en flumskola när elever
            får vara med och tycka till. Men jag tror att den bästa skolan
            är en forskningsbaserad skola där också elever får vara med och
            tycka till om sin skolgång. I olika kommuner där det finns projekt
            med elevdemokratiska inslag kan vi se att det har gett resultat
            när eleverna har varit med och byggt upp sin egen skoldag.
          </note>
          <note>
            Till sist vill jag säga att det har varit bra att många partier
            här vill satsa på matte, läsförståelse och andra ämnen i skolan.
            Det tycker jag är väldigt viktigt, och jag har ställt mig bakom
            flera av de förslagen r edan tidigare. Men vi får samtidigt erkänna
            att de inte kommer att lösa alla problem. De kanske kommer att
            höja oss i kommande PISA-mätningar, men har vi kvar det fria skolvalet
            som det ser ut i dag, det kommunala huvudmannaskapet för den svenska
            skolan och en vinstjakt som är helt obegränsad och som vi är ensamma
            om i hela världen kommer huvudproblemen inte att lösa sig. Vänsterpartiet
            kommer även fortsättningsvis att trycka på regeringen för att
            få till fler satsningar på skolan. Vi kommer också att ställa
            upp på överenskommelser där vi kan hålla med de andra partierna
            och där det är forskningsbaserad politik. Men Vänsterpartiet kommer
            aldrig att gå med på en borgerlig skolpolitik som splittrar eleverna
            och lärarkåren och som också är dålig för dem som ska bygga en
            framtid i det här landet, det vill säga att fostra elever till
            att bli demokratiska medborgare.
          </note>
          <note>
            Jag vill yrka bifall till utskottets förslag.
          </note>
          <note type="speaker">
            Anf. 61 Statsrådet HELENE HELLMARK KNUTSSON (S):
          </note>
          <note>
            Herr talman! Sverige ska ha en jämlik och stark kunskapsskola.
            Alla barn och elever ska få träffa kompetenta och behöriga lärare
            som har höga förväntningar och ger rätt stöd med ordning och reda
            i klassrummet – en skola där alla barn och elever blir sedda och
            ingen lämnas efter. Därför investerar regeringen i lärarna och
            skolan. Det behövs efter den förra regeringen, där skattesänkningar
            gång på gång fick före barn och elever.
          </note>
          <note>
            I budgetpropositionen tillför regeringen nu 10 välfärdsmiljarder
            för ökad kvalitet och fler anställda i skolan och i andra välfärdssektorer.
            Regeringen gör också, inklusive årets budget, skolsatsningar på
            över 10 miljarder för 2017, utöver de 10 välfärdsmiljarderna.
            Dessa investeringar blir viktiga för att understödja den nya trend
            som vi nu ser med höjda kunskapsresultat och för att möta den
            stora lärarbrist Sverige står inför och mitt i.
          </note>
          <note>
            Herr talman! Regeringen identifierade redan från dag ett lärarbristen
            som ett prioriterat område. Sverige behöver fler lärare. Och fler
            ska vilja bli lärare. Därför stärker vi läraryrket genom Lärarlönelyftet
            och fortsätter med karriärtjänsterna. För oss är det viktigt att
            man kan göra lönekarriär utan att behöva söka nya tjänster. Man
            ska kunna belönas för de särskilda arbetsuppgifter man tar på
            sig inom ramen för sin nuvarande tjänst.
          </note>
          <note>
            Fler ska också förbli lärare. Därför behöver vi förbättra arbetsvillkoren
            i skolan genom minskad administration och genom att se till att
            välfärdsmiljarderna också används för att fler yrkeskategorier
            ska kunna anställas.
          </note>
          <note>
            Fler ska också kunna bli lärare. När upp till 60 000 lärare saknas
            till 2019 behövs det satsningar både för att bygga ut lärarutbildningarna
            och för att stärka kvaliteten. Glädjande nog rapporterar universitet
            och hög ­ skolor runt om i Sverige att söktrycket till lärarutbildningarna
            ökar och att en ytterligare utbyggnad är möjlig utan att tumma
            på kvaliteten.
          </note>
          <note>
            Regeringen stärker därför lärarutbildningen. Totalt kommer regeringens
            satsningar att medföra över 10 000 nya utbildningsplatser till
            år 2021, och det kommer att spela roll. Utöver detta investerar
            regeringen i en rad åtgärder för att skapa fler vägar till läraryrket,
            och vi investerar också i kvaliteten, bland annat genom forskarskolor
            för lärarutbildningen och genom att under mandatperioden avsätta
            nästan 1 miljard för att höja antalet lärarledda timmar.
          </note>
          <note>
            I ett läge där det verkligen behövs insatser för att möta den
            stora lärarbrist Sverige står inför är det märkligt att bland
            annat Liberalerna vill lägga ned ämneslärarutbildningar runt om
            i Sverige. För mig går arbetet med att varje barn ska få möta
            en behörig lärare före.
          </note>
          <note>
            Herr talman! Svensk skola behöver nu fortsatt hårt och målmedvetet
            arbete. Både samhälle och individer lägger pengar och tid på l
            å nga akademiska utbildningar för lärare. Dessa investeringar
            ska inte slösas bort. Lärare ska få använda sin kompetens och
            få jobba med det de är utbildade för. De ska kunna fokusera på
            att undervisa, att planera undervisningen och att följa upp den
            och att tillsammans med sina kollegor också utveckla undervisningen.
            Det ska inte politiker göra.
          </note>
          <note>
            Lärarna ska inte heller vara diversearbetare i skolan. Att lärarna
            får lägga fokus på sitt jobb är också en förutsättning för att
            minska ojämlikheten i skolan och för att se till att alla barn
            får både tid och möjlighet att möta en behörig och kompetent lärare,
            inte bara barn som växer upp i de stora universitetsstäderna.
          </note>
          <note>
            Herr talman! Kunskap blir inte mindre för att den delas av fler.
            Sverige är ett land som ska konkurrera med kunskap och kompetens,
            inte med låga löner. Människor ska kunna bo, jobba och utvecklas
            oavsett var i landet de bor. Det är viktigt att det går att utbilda
            sig i hela landet under hela livet. Därför bygger regeringen ut
            högskolan från Norrland till Skåne med 18 000 platser till 2021,
            samtidigt som vi investerar i kvaliteten. Vi vet att utbyggnaden
            behövs för god tillväxt och välfärd och för människors möjligheter
            att utvecklas.
          </note>
          <note>
            En viktig fråga för svenska företag och för den offentliga verksamheten
            är tillgång till forskning, kompetensförsörjning och kompetensutveckling,
            inte minst utanför storstadsregionerna. Närhet till högre utbildning
            är nödvändigt för att bredda rekryteringen till högskolan och
            ge fler möjlighet att utbilda sig men också för att klara den
            viktiga kompetensförsörjningen såväl till svensk industri som
            till offentlig sektor, inte minst viktiga välfärdsområden som
            sjukvård, socialtjänst och skola.
          </note>
          <note>
            Herr talman! Sverige är ett internationellt sett framgångsrikt
            forsknings- och innovationsland, men under senare år har Sveriges
            position relativt sett försvagats. De offentliga resurser som
            tillförs måste därför långsiktigt höja kvaliteten på svensk forskning,
            innovationsförmåga och högre utbildning. Sverige behöver bli mer
            attraktivt för att öka näringslivets investeringar i forskning
            och utveckling.
          </note>
          <note>
            Regeringen meddelar i höstbudgeten en höjning av anslagen för
            forskning och innovation med över 2,8 miljarder kronor fram till
            2020, varav 1,6 miljarder kronor hänförs till just utgiftsområde
            16. Satsningarna utvecklas i den forskningspolitiska propositionen,
            som har lämnats till riksdagen.
          </note>
          <note>
            Resurstillskotten går bland annat till satsningar som är kopplade
            till vår tids stora samhällsutmaningar: klimat, digitalisering,
            hälsa och livsvetenskap, hållbart samhällsbyggande och forskningsinsatser
            som främjar kvaliteten i den svenska skolan.
          </note>
          <note>
            Vi höjer basanslagen till universitet och högskolor med 1,3 miljarder
            kronor. De pengarna ska inte användas till att öka antalet forskare
            utan till att stärka kvaliteten, förbättra anställningarna och
            ge en tydlig karriärstruktur.
          </note>
          <note>
            Fokus för forskningspolitiken är att i ett tioårigt perspektiv
            öka kvaliteten och effektiviteten, möta våra stora samhällsutmaningar
            och främja samverkan mellan akademi och det omgivande samhället.
          </note>
          <note>
            (Applåder)
          </note>
          <note type="speaker">
            Anf. 62 CAMILLA WALTERSSON GRÖNVALL (M) replik:
          </note>
          <note>
            Herr talman! Tack, statsrådet, för ditt anförande! Jag är dock
            lite bekymrad över att anförandet andades en viss trötthet och
            framför allt brist på visioner och handlingskraft när det gäller
            de frågor som jag avser att ta upp med statsrådet.
          </note>
          <note>
            Forskningen och den delen lämnar jag med varm hand över till
            min kollega Betty Malmberg, som kommer att hålla ett anförande
            alldeles strax.
          </note>
          <note>
            Vi behöver fokusera oerhört mycket på lärare, och det är statsrådets
            ansvarsområde. Det handlar naturligtvis om lön. Det handlar om
            kompetensutveckling. Men det handlar också om den oerhört viktiga
            delen med lärarutbildningen. Jag ser att det även när det gäller
            detta är traditionell socialdemokratisk politik, där man fokuserar
            på kvantitet framför kvalitet.
          </note>
          <note>
            Jag tycker att det är allvarligt om vi inte ser de stora kvalitetsbristerna.
            Vi har fått en förbättrad lärarutbildning, men vi har fortfarande
            oerhört mycket kvar att göra. Vi behöver höja statusen på utbildningen
            om vi ska få fler människor att bli intresserade av att vara lärare.
            Vad statsrådet inte nämner är den stora andelen avhopp från våra
            lärarutbildningar. Dessutom är det en stor andel lärare som efter
            en väldigt kort period väljer att sluta sin lärartjänst.
          </note>
          <note>
            En del av det hela handlar om att det är åtta timmar lärarledd
            undervisning på lärarutbildningen – åtta timmar lärarledd undervisning.
            Vi moderater satsar 1,2 miljarder för att stärka kvaliteten på
            lärarutbildningen.
          </note>
          <note>
            Min första fråga till statsrådet är: Ser statsrådet att det är
            ett problem att vi har så låg kvalitet när det gäller den delen,
            att det är så lite lärarledd tid? Vad tänker statsrådet göra åt
            detta? Är statsrådet beredd att ställa sig bakom den satsning
            som vi moderater vill göra på att öka den lärarledda tiden?
          </note>
          <note type="speaker">
            Anf. 63 Statsrådet HELENE HELLMARK KNUTSSON (S) replik:
          </note>
          <note>
            Herr talman! Det är synd att Camilla Waltersson Grönvall har
            skrivna repliker och att hon inte lyssnade på mitt anförande.
            Jag tog just upp att vi behöver öka den lärarledda tiden där den
            är för liten. Vi har redan från första året tillfört pengar till
            högskolor och universitet. Ni gör en satsning som i och för sig
            startar nästa år men som är fullt utbyggd först 2020. Om det talas
            om trötthet kan jag säga: Jag har i alla fall varit betydligt
            piggare än Moderaterna när det gäller att lägga fram ett konkret
            förslag om att tillföra pengar just för att öka den lärarledda
            tiden.
          </note>
          <note>
            Vi följer detta noga och kommer att utvärdera det. Det är mycket
            möjligt att ytterligare insatser behöver göras. Men det är också
            viktigt att universitet och högskolor prioriterar sina egna resurser
            och prioriterar lärarutbildningen. Ska vi ha en skola i världsklass
            måste vi ha en lärarutbildning i världsklass.
          </note>
          <note>
            Sedan tycker jag att det är synd att man fortsätter sprida myten
            om de alltför stora avhoppen. Det finns stora avhopp. Det är därför
            vi nu lägger fram förslag om till exempel en förbättrad ämneslärarutbildning
            för årskurserna 7–9. Det är också ett tecken på att det inte saknas
            förslag, visioner eller konkreta reformer.
          </note>
          <note>
            Jag vet att du gillar dina talepunkter, men jag tror också att
            det är viktigt att erkänna att vi göra många bra saker. Vi bygger
            vidare på en lärarutbildningsreform som har visat sig väldigt
            god men som behöver stärkas ytterligare.
          </note>
          <note type="speaker">
            Anf. 64 CAMILLA WALTERSSON GRÖNVALL (M) replik:
          </note>
          <note>
            Herr talman! Statsrådet! Det jag framför allt gillar handlar
            inte så mycket om några talepunkter, utan det handlar om en rad
            studiebesök, besök i verkligheten och möten med lärarstudenter.
            Det är därför vi moderater tillsammans med båda lärarfacken och
            studerandeorganisationer har lagt fram ett antal förslag. Vi ser
            att det behövs. Det är förslag som reger ­ ingen inte har svarat
            upp mot. Det handlar om att vi måste ha en likvärdig lärarutbildning
            – likvärdigheten börjar på våra utbildningar. Det handlar om ledarskap.
            Det handlar om förstärkt specialpedagogik. Det handlar om en digitaliseringskompetens.
            Och i och med den utmaning vi står inför handlar det kanske just
            nu framför allt om ett språkutvecklande arbetssätt.
          </note>
          <note>
            Detta, Helene Hellmark Knutsson, är ingenting som bara vi moderater
            ser, utan detta ser landets lärarstudenter. Frågan är: Varför
            ser inte reger ­ ingen detta?
          </note>
          <note>
            Min nästa fråga till statsrådet handlar om Lärarlönelyftet. I
            och med alla de kontakter som jag och mina kollegor har utgår
            jag från att även statsrådet måste nås av information om en del
            av det som händer ute i landet just nu. Jag vill säga att vi står
            bakom Lärarlönelyftet när det gäller summan pengar. Men jag tänker
            på vad som händer just nu. Vi ser klyftor och hur lärarlag dras
            isär. Är statsrådet nöjd över hur Lärarlönelyftet har implementerats?
            Vad vi ser är att rörligheten bland lärare ökar och att allt fler
            barn möter en ny lärare, kanske till och med varje termin.
          </note>
          <note>
            Med facit i hand, med vetskap om vad som just nu håller på att
            ske och i och med de ökade kontakter som måste finnas även gentemot
            departementet undrar jag: Är statsrådet beredd att göra några
            förändringar, eller är statsrådet nöjd över på vilket sätt man
            har hanterat implementeringen av Lärarlönelyftet?
          </note>
          <note type="speaker">
            Anf. 65 Statsrådet HELENE HELLMARK KNUTSSON (S) replik:
          </note>
          <note>
            Herr talman! Jag är väldigt glad över att Moderaterna inte vacklar
            i allt utan att man faktiskt står fast vid Lärarlönelyftet. Det
            är en av våra viktigaste reformer som vi gör nu. Svenska lärarlöner
            har släpat efter alldeles för länge och alldeles för mycket. Nu
            gör vi en satsning som kommer att bidra till att ungefär 60 000
            lärare får en ökad lön. Men det framgår väldigt tydligt av förordningen
            och av syftesskrivningen i förordningen att syftet är att stimulera
            huvudmännen till att förbättra löneutvecklingen för våra lärare
            och förskollärare.
          </note>
          <note>
            Jag håller med om att implementeringen på sina håll har varit
            dålig. Den har inte skötts bra. Men det hade inte hjälpt om jag
            som statsråd hade åkt runt och handlett eller gjort det arbetet.
            För staten ska inte ta över vare sig lönebildning eller lönesättning.
            Detta ska skötas av lönesättande chef. Lokalt sköts också lönebildningen.
            Det innebär att vi behöver ha ansvarsfulla huvudmän som delar
            regeringens bedömning att lärarlönerna måste upp.
          </note>
          <note type="speaker">
            Anf. 66 ANNIKA ECLUND (KD) replik:
          </note>
          <note>
            Herr talman! Jag har egentligen två frågor. Jag får se om jag
            lyckas få med bägge. Den första gäller det som togs upp i statsrådets
            anförande, nämligen lärarbristen.
          </note>
          <note>
            I mitt anförande nämnde jag den stora lärarbristen och svårigheten
            att få unga människor att välja läraryrket. Statsrådet säger att
            fler ska vilja bli lärare. Min fråga blir då: Hur? Det kommer
            att saknas 60 000 lärare år 2020 om vi inte vidtar nödvändiga
            åtgärder. Om vi skulle täcka det behovet framöver skulle var tredje
            högskolestudent i dag behöva gå på lärarprogrammet. Det kommer
            inte att ske.
          </note>
          <note>
            I mitt anförande nämnde jag några tänkbara vägar att gå. En är
            att ge fler akademiker med relevant akademisk utbildning möjligheten
            att gå en förkortad kompletterande pedagogisk utbildning. I dag
            är den på ett och ett halvt år. Vi kan tänka oss att korta den
            till ett år. Det ska då varvas med praktik, så att man också får
            den praktiska delen.
          </note>
          <note>
            Jag och Kristdemokraterna är nyfikna på regeringens svar när
            det gäller vårt förslag. Kommer man att se över ett förslag om
            en förkortad kompletterande pedagogisk utbildning och öppna den
            för fler akademiker? Man skulle till exempel kunna tänka sig journalister
            när det gäller det stora behov av svensklärare och sfi-lärare
            som vi nu har.
          </note>
          <note type="speaker">
            Anf. 67 Statsrådet HELENE HELLMARK KNUTSSON (S) replik:
          </note>
          <note>
            Herr talman! Tack, Annika Eclund, för de väldigt bra och relevanta
            frågorna! Som jag sa i mitt anförande: Vägen till att fler ska
            vilja bli lärare men också förbli lärare är att det finns en attraktiv
            lärarutbildning men också ett attraktivt läraryrke. Där gör regeringen
            nu en rad reformer. Men det är precis som riksdagsledamoten säger.
            Vi kommer inte att kunna utbilda bort bristen med bara långa lärarutbildningar,
            utan vi måste också få fler att vilja växla karriär. Det handlar
            om akademiker som redan har ämneskunskap och som kan kliva in
            och göra en insats i skolan med rätt kompletterande utbildning.
          </note>
          <note>
            Därför bygger vi ut KPU, både den som går direkt till lärosätena
            och via organisationen Teach for Sweden. Vi erbjuder särskild
            KPU för forskarutbildningar, och vi gör det möjligt att studera
            samtidigt som man kan gå in och jobba som lärare, framför allt
            i bristämnena.
          </note>
          <note>
            Jag och regeringen tycker att det är viktigt att vi öppnar fler
            vägar in. Men vi ska inte ha snabba vägar in, utan vi ska ha smarta
            vägar in. Det som alla elever behöver möta är kompetenta, behöriga
            och skickliga lärare. Då måste det ges tid för en relevant utbildning
            som ger denna behörighet.
          </note>
          <note type="speaker">
            Anf. 68 ANNIKA ECLUND (KD) replik:
          </note>
          <note>
            Herr talman! Jag tackar statsrådet för svaret. Det känns som
            att vi jobbar i samma riktning.
          </note>
          <note>
            Jag vill hinna med min andra fråga också, som delvis berör det
            som min kollega Camilla Waltersson Grönvall tog upp. Frågan gäller
            Lärarlönelyftet.
          </note>
          <note>
            Lärarnas löner behöver höjas – det tycker vi alla, och vi i Kristdemokraterna
            står också bakom detta i vår budget. Vi är många som välkomnar
            högre löner.
          </note>
          <note>
            Min fråga är hur detta har implementerats i skolorna, där det
            har skapat slitningar och splittring. En gammal lärarkollega ringde
            mig i söndags. Han ville tala om att han hade meddelat sin rektor
            att han är tacksam för att han har kommit i fråga vad gäller det
            så kallade Lärarlyftet. Han tackar dock nej, eftersom detta skapar
            splittring i hans arbetslag och dålig stämning ute på arbetsplatsen.
          </note>
          <note>
            I en situation där vi redan har en stor lärarbrist upplever skolorna
            nu att lärarna flyr yrket, eftersom de anser sig orättvist behandlade.
            Min fråga till statsrådet är därför om regeringen känner något
            ansvar för hur lönelyftet har implementerats i skolorna.
          </note>
          <note type="speaker">
            Anf. 69 Statsrådet HELENE HELLMARK KNUTSSON (S) replik:
          </note>
          <note>
            Herr talman! Jag känner ett mycket stort ansvar för detta. Det
            var också därför jag kallade in parterna som var med och tog fram
            förslaget om Lärarlönelyftet och, framför allt, de kriterier som
            skulle användas för den lokala lönebildningsprocessen, inte för
            den enskilda lönesättningsprocessen.
          </note>
          <note>
            Vi diskuterade varför det har fungerat på vissa ställen och varför
            det inte har fungerat på andra ställen. Det är uppenbart så att
            de skolhuvudmän som redan hade en strategi för hur man skulle
            förbättra löneutvecklingen för sina lärare, och som har jobbat
            med detta lokalt i sin lönebildning, har lyckats väldigt mycket
            bättre.
          </note>
          <note>
            Tyvärr är det så att många huvudmän aldrig tidigare har gjort
            detta. De har haft årliga lönerevisioner då de har delat ut några
            hundralappar till alla. Sedan undrar man varför lönerna för svenska
            lärare har släpat efter så länge. Det beror bland annat på just
            detta.
          </note>
          <note>
            Därför är det viktigt att man nu håller i detta och ser till
            att ge huvudmännen tid att skapa lokal lönebildning och att få
            lönestrategier där man belönar lärare över ett helt yrkesliv för
            arbetsuppgifter som de utför och för utbildning som de genomgår
            under tiden i sitt yrke. Vi ska inte vara kvar i det som vi ser
            och som OECD har pekat på: att Sverige är ett land där ingångslönerna
            för lärarna inte är låga men där löneutvecklingen över tid i yrket
            är mycket sämre än OECD-snittet.
          </note>
          <note>
            Vi måste värdera lärarnas insatser mycket högre genom hela deras
            yrkesliv.
          </note>
          <note>
            Anf. 70 ULRIKA CARLSSON i Skövde (C) replik:
          </note>
          <note>
            Herr talman! Jag har också två frågor som jag skulle vilja ställa,
            och jag tar en åt gången för att inte blanda ihop det hela.
          </note>
          <note>
            Jag uppskattar verkligen ministerns ambition vad gäller möjligheterna
            för hela landet – att utbildning ska vara tillgänglig för människor
            oavsett bostadsort, ålder, kön och så vidare. Jag uppskattar ambitionen
            att jobba för att öka dessa möjligheter.
          </note>
          <note>
            I anknytning till den delen har jag två olika frågor. Fokus låg
            på att öka antalet högskoleplatser, samtidigt som vi ser att det
            finns ett skriande behov av yrkeshögskoleplatser. Jag funderar
            på hur regeringen har resonerat i fråga om fördelningen mellan
            de olika spåren vad gäller eftergymnasial utbildning.
          </note>
          <note>
            Jag har också funderingar utifrån ett studentperspektiv. Det
            har ju kommit kritik mot det nya systemet, som går ut på att man
            inte följer upp utbildningarnas kvalitet på samma sätt som tidigare
            och att det då blir svårare för studenterna att välja utbildning
            utifrån kvalitetskriterier. Man kanske då i stället gör sitt val
            på andra grunder, som till exempel välkända utbildningsorter eller
            starka akademiska traditioner, vilket skulle kunna missgynna de
            mindre högskolorna och de nyare lärosätena runt om i Sverige till
            förmån för de större och äldre universiteten.
          </note>
          <note>
            Vilken syn har ministern på hur man skulle kunna stärka möjligheterna
            för studenterna att, utifrån de system vi har för att mäta kvalitet,
            välja utbildning utifrån kvalitetskriterier?
          </note>
          <note type="speaker">
            Anf. 71 Statsrådet HELENE HELLMARK KNUTSSON (S) replik:
          </note>
          <note>
            Herr talman! Regeringen genomför nu ett stort kunskapslyft. 21
            000 av dessa platser är till högre utbildning. Resterande platser
            är inom exempelvis yrkeshögskolan, yrkesvux och komvux. Jag kommer
            att med varm hand lämna över till det statsråd som är ansvarig
            för Kunskapslyftet att tala om hur viktigt detta är och hur det
            fördelas. Vi gör detta utifrån hur vi ser på behovet av utbildad
            arbetskraft runt om i landet på olika nivåer.
          </note>
          <note>
            Vi vet alla hur det var med det förra kvalitetsutvärderingssystemet.
            Det var så undermåligt att Sverige inte längre fick vara med i
            det europeiska arbetet för kvalitetssäkring eller i organisationen
            för kvalitetssäkring av högre utbildning.
          </note>
          <note>
            Det är otroligt viktigt för studenter att kunna se hur utbildningen
            står sig i en europeisk kontext, och helst ska de även kunna se
            hur den står sig internationellt. Detta ska inte bara gälla i
            en nationell kontext.
          </note>
          <note>
            Nu har vi ett kvalitetsutvärderingssystem som håller på att implementeras
            och som kommer att kunna utvärdera fler aspekter av utbildningen.
            I och med detta blir det också ett sätt att stärka kvaliteten
            överallt, vilket är det som är viktigt för mig. Jag tycker också
            att det är kvalitetsutveckling och en god kvalitetskultur på samtliga
            lärosäten som ska premieras.
          </note>
          <note>
            För studenternas del handlar det också om rätten och möjligheterna
            att påverka kvaliteten under utbildningen genom ett starkt studentinflytande.
          </note>
          <note>
            Anf. 72 ULRIKA CARLSSON i Skövde (C) replik:
          </note>
          <note>
            Herr talman! Jag tackar Helene Hellmark Knutsson för svaret och
            går över till min andra fråga. Den rör något som mina allianskollegor
            tidigare har berört.
          </note>
          <note>
            Lärarlönelyftet berörs ju på olika sätt av hur det har implementerats
            eller missgynnats. Har jag fattat fel, eller menar ministern att
            kommunpolitikerna i de fall där man inte har lyckats har missuppfattat
            vad man skulle utföra? Kriterierna har ju tagits fram gemensamt.
            Är det då så att man inte har förstått sitt uppdrag? Är det så
            jag ska tolka ministern?
          </note>
          <note>
            Det har blivit en konflikt på många ställen. Lärare, rektorer
            och politiker känner att man inte riktigt behärskar den här situationen.
            Därför undrar jag om det är så att man har fattat fel när det
            gäller det uppdrag som man har fått.
          </note>
          <note type="speaker">
            Anf. 73 Statsrådet HELENE HELLMARK KNUTSSON (S) replik:
          </note>
          <note>
            Herr talman! Jag skulle inte uttrycka det som att man har fattat
            fel. En sak som jag har tagit på mig är att jag och regeringen
            hade behövt vara ännu tydligare med syftet med Lärarlönelyftet.
            Det framgår tydligt av förordningstexten att detta ska stimulera
            huvudmännen till en bättre löneutveckling för de personalkategorier
            som ingår i hela Lärarlönelyftet. Men en del kommuner har sett
            detta som ett statsbidrag som tekniskt ska fördelas ut utifrån
            något Excelark och har inte tagit in det i sitt lokala lönearbete.
          </note>
          <note>
            Jag skulle snarare säga att det handlar om en ovana att jobba
            på det sättet. Under 20 års tid, när man har haft ansvar för lönebildningen,
            har lärarnas löner tyvärr halkat efter. Vi har fått en kår som
            har en löneutveck ­ ling som är sämre än OECD-snittet.
          </note>
          <note>
            Lärarlönelyftet syftar till att ändra på detta och se till att
            du kan få en bättre löneutveckling över tid med tydliga kriterier
            och med just förutsägbarhet. Mycket kritik har ju handlat om att
            det inte var förutsägbart hur fördelningen gjordes. Det visar
            att vi måste ge Lärarlönelyftet mer tid för att de lönesättande
            cheferna ska kunna jobba med det och framför allt för att de som
            ansvarar för lönebildningen för lärarna, en lokal fråga som ligger
            på huvudmannanivå, tar fram lönestrategier för att förbättra löneutvecklingen
            för våra lärare. Det är vägen framåt för att göra läraryrket till
            ett attraktivt yrke tillsammans med att vi förbättrar arbetsmiljö
            och arbetsvillkor och ser till att lärare får vara just lärare.
          </note>
          <note type="speaker">
            Anf. 74 STEFAN JAKOBSSON (SD) replik:
          </note>
          <note>
            Herr talman! Ministern hade ju turen och möjligheten att på en
            middag för några veckor sedan få sitta bredvid magister Jakobsson.
            Vi hade ett trevligt samtal då, som jag tänkte att jag ska vidareutveckla
            här.
          </note>
          <note>
            Jag ska tala till dig i dag, ministern, inte som politiker utan
            som lärare. Jag ska försöka beskriva hur min situation såg ut.
          </note>
          <note>
            Jag hör många gånger hur vi pratar om fler och fler lärare och
            skulle snarare prata om kunnigare och kunnigare lärare, för de
            personer som utbildas i dag är mina och andra kollegors framtida
            kollegor ute i landet.
          </note>
          <note>
            Är det någonting som vi har varit dåliga på är det att fånga
            upp de vidareutbildningsförslag som har funnits. Vi är ganska
            duktiga på att dra igång dem, men tyvärr dumpar vi sedan över
            dem till kommunerna, och då faller de fullständigt. Många satsningar
            som har beslutats här i riksdagen är goda och har bra intentioner
            men faller tyvärr när de kommer ned på lärarnivå.
          </note>
          <note>
            När jag pratar med kollegorna i dag pratar jag fortfarande med
            dem i egenskap av lärare. Det finns 59 000 lärare – det är den
            sista siffran jag hörde – som jobbar i näringslivet, inte i skolan.
            Där har vi problemet. Oavsett hur många lärare vi saknar finns
            det hur många lärare som helst där, men de kommer inte att komma
            tillbaka. Samma sak gäller för mig som politiker. Jag kommer inte
            att gå tillbaka till skolan förrän arbetsmiljön blir bättre och
            det finns ett karriärsystem, ett färdigt karriärsystem som inte
            är beroende av rektorn.
          </note>
          <note>
            Herr talman! Shanghaimetoden, som vi har pratat om, utgår från
            att lärarna själva jobbar med denna vid sidan av, inte en rektor
            som avsätter pengarna. Jag har inte på något sätt något emot att
            lärarna ska ha högre löner, men med högre lön måste det följa
            ett ansvar, och där finns ett mentorskap. Då är frågan som jag
            vill ställa till ministern här nu: Ska vi verkligen satsa på fler
            och inte på kunniga lärare? Är det inte dags att införa någon
            sorts lägre kognitiv och social gräns? Eller ska vi fortsätta
            att utbilda lärare som kommer in på Borås skola med resultatet
            0,05 på högskoleprovet?
          </note>
          <note type="speaker">
            Anf. 75 Statsrådet HELENE HELLMARK KNUTSSON (S) replik:
          </note>
          <note>
            Herr talman! Stefan Jakobsson! Svaret är, som så ofta, att vi
            måste göra både och. Antalet barn och elever ökar för första gången
            sedan 1950-talet i svensk förskola och i alla stadier i skolan.
            Samtidigt ser vi att de närmaste åren kommer ungefär 30 000 lärare
            att gå i pension. När vi jämför med hur det ser ut i OECD har
            vi en åldrande lärarkår, precis som vi har i många andra delar
            på arbetsmarknaden, och dessa lärare ska ersättas. Och jag kan
            inte säga till någon elev att den inte ska få möta en behörig
            lärare, för vi vet att det är det som är nyckeln.
          </note>
          <note>
            Sedan ska vi, precis som riksdagsledamoten säger, ha kunniga
            och kompetenta lärare, och vi har många sådana ute i våra skolor.
            Men de behöver också fortbildning och kunskapsutveckling inom
            yrket. Det ska också, som du säger, leda till en högre lön, därav
            Lärarlönelyftet. Det är just en av de saker som ska premieras
            utan att man måste byta tjänst, utan det är inom ramen för den
            tjänst man har som lärare.
          </note>
          <note>
            Nu pågår mycket arbete. Skolkommissionen och den utredning som
            är tillsatt om professionsstärkning av läraryrket ska titta på
            hur ett profes ­ sionsprogram ska se ut och hur staten ska kunna
            ta ett ökat ansvar. Jag delar nämligen bilden att det har funnits
            många goda intentioner men att när de ska implementeras av 290
            huvudmän och ett antal friskolor blir det inte alltid så som det
            var tänkt från början. Vi måste se till att alla lärare får den
            här möjligheten, men det ska som sagt också leda till att det
            syns i lönekuvertet.
          </note>
          <note type="speaker">
            Anf. 76 STEFAN JAKOBSSON (SD) replik:
          </note>
          <note>
            Herr talman! Det är trevligt att vi har samma syn på många saker.
            Vartefter tiden går tror jag att vi kommer att få en alltmer gemensam
            syn på skolan, för jag tror att alla härinne har förstått hur
            viktig skolan är. Fallerar utbildningen kommer Sverige att fallera
            med tiden.
          </note>
          <note>
            Vi öppnar upp platser för fler att utbilda sig. Det kan vara
            en fördel att vi har fler som utbildar sig, men inte om antagningskraven
            är så låga som de är i dag. Då har jag hellre kvar de platser
            som finns men med hög kvalitet, för om jag får välja mellan att
            min a barn ska gå i en klass med 25 elever, som är den faktiska
            siffran överallt, och med en lärare som inte håller måttet eller
            i en klass med 30 elever och en lärare som är fantastiskt kompetent
            och kunnig väljer jag det senare.
          </note>
          <note>
            Det är en väldigt stor årskull lärare som är på väg att lämna
            den svenska skolan nu. Varför inte låta dem avsluta sin tid som
            mentorer? Vi har väldigt många duktiga människor som är på väg
            ut ur systemet. Och vi har haft lärarutbildningar som inte har
            hållit måttet de senaste tio femton åren när det gäller de krav
            som skolan ställer i dag och framför allt de krav som ställs på
            flexibilitet.
          </note>
          <note>
            Då är min fråga: Vad sägs om att genomföra en nationell nivå
            på alla lärarutbildningar, så att eleverna som går på lärarutbildningen
            jämförs kvalitativt med eleverna som går på alla lärarhögskolor,
            som vi har föreslagit? Jag hoppas att ministern är beredd att
            ta en titt på det här förslaget samt på möjligheten för de äldre
            i lärarkåren som lämnar i dag att övergå en liten tid som mentorer
            och ha betalt för det också, så att man utnyttjar den kompetens
            som finns.
          </note>
          <note>
            Många av de lärare som finns i dag är säkert duktiga, men de
            saknar verktygen. Just verktygen är det som kan förbättra arbetsmiljön,
            framför allt vad gäller yttre omständigheter. Exempelvis skulle
            vi kunna styra den nationella biten. Ett förstatligande av många
            delar av skolan tror jag att skolan skulle må bra av. Vi har redan
            färdiga instanser som kan ta hand om de här uppgifterna. När det
            gäller exempelvis sådana enkla saker som ljud, ljus, luft och
            yta lovar jag att om vi hade försämrat ljudet, ljuset, ytan och
            luften härinne hade vi inte haft en lika bra debatt som vi har
            haft i dag.
          </note>
          <note>
            Det här är nationella frågor som vi kan ta tag i. Många av förslagen
            är framtagna utifrån mina kollegor. Som magister Jakobsson säger
            jag till ministern att jag verkligen hoppas att vi kan komma fram
            till framtida bra förslag som gör att alla vi 59 000 lärare som
            inte jobbar i skolan är villiga att gå tillbaka, att det finns
            en karriärmöjlighet som inte är beroende av rektor och att det
            är en arbetsmiljö som är värd namnet för såväl mig och mina kollegor
            som eleverna.
          </note>
          <note type="speaker">
            Anf. 77 Statsrådet HELENE HELLMARK KNUTSSON (S) replik:
          </note>
          <note>
            Herr talman! Jag delar bilden att det är en möjlighet för huvudmännen
            att ge möjligheten för dem som är på väg att gå i pension eller
            kanske till och med har gått i pension att förlänga sitt arbetsliv,
            naturligtvis förutsatt att det är vad man själv vill. Vi behöver
            dem i svensk skola. Våra barn och elever behöver dem i svensk
            skola. Och precis som riksdagsledamoten säger är det också bra
            för de nyutexaminerade lärarna att få en äldre mentor med lång
            erfarenhet som kan bidra. De kan fylla en stor roll som handledare
            och mentorer. Jag vet också att det är många som har gått i pension
            som gör en insats i svensk skola nu. Det ser jag som en av många
            möjligheter för att möta den lärarbrist som vi är mitt i.
          </note>
          <note>
            Det görs också insatser tillsammans med Skolverket för att underlätta
            återgången till skolan för dem som har lämnat skolyrket och vill
            komma tillbaka till det, nu när man ser att det faktiskt händer
            saken med lärarlönerna och att arbetsmiljön förbättrats.
          </note>
          <note>
            Det görs väldigt mycket, och mer ska naturligtvis göras. Det
            är ett samarbete mellan skolhuvudmän och stat som krävs.
          </note>
          <note>
            När det gäller lärarutbildningen ska man komma ihåg att själva
            antagningen och antagningspoängen bara säger något om söktrycket.
            Det är låga antagningspoäng även till ingenjörsutbildningarna.
            Det är ingen som tror att de som klarar en hel ingenjörsutbildning
            inte är dugliga för det yrke som de ska utöva. Detsamma måste
            gälla lärarutbildningen. Det är inte poängen som du har kommit
            in på utan progressionen under utbildningen som ska vara avgörande.
            Därför måste vi jobba för en så bra och stark lärarutbildning
            att alla kan känna sig trygga och säkra med att om man har genomgått
            den är man väl förberedd och duktig i sitt yrke – precis som när
            det gäller ingenjörerna.
          </note>
          <note type="speaker">
            Anf. 78 Statsrådet ANNA EKSTRÖM (S):
          </note>
          <note>
            Herr talman! Det är roligt att vara här och lyssna och delta
            i en debatt om det kanske viktigaste vi har, nämligen hela vårt
            svenska utbildningsväsen och de stora satsningar som görs på utbildning.
          </note>
          <note>
            Det är en sliten klyscha, men utbildning är viktigt och avgörande.
            Är det något man kan peka på som avgörande för unga människors
            möjligheter i samhället är det en slutförd gymnasieutbildning.
          </note>
          <note>
            Ända sedan regeringen tillträdde har fokus varit på tre tydliga
            prioriteringar i utbildningspolitiken. För det första handlar
            det om tidiga insatser, för det andra handlar det om en jämlik
            skola och för det tredje handlar det om ett attraktivt läraryrke
            – allt detta med kunskap och bildning i centrum.
          </note>
          <note>
            Dessa prioriteringar färgar regeringens satsningar, och det är
            genom dem vi hoppas bidra till och skapa en jämlik skola med fokus
            på just kunskap och bildning. Det krävs också ganska smarta satsningar
            på vuxenutbildningar för att fortsätta att stärka den svenska
            modellen. Utbildning ska vara något som finns för alla hela livet
            ut.
          </note>
          <note>
            I Sverige ska ingen behöva känna oro för att barn och unga inte
            får den undervisning och de stöd de behöver för att nå kunskapsmålen.
            Därför är det ett viktigt mål att alla skolor ska vara bra skolor.
            Alla föräldrar ska med trygghet kunna sända sina barn till den
            närmaste skolan och vara helt lugna med att deras barn får bästa
            tänkbara utbildning.
          </note>
          <note>
            Skolan måste ha kunskapsuppdraget i fokus. Bildning ska genomsyra
            både undervisning och utbildning. Ska vi nå dit krävs det förstås
            att de resurser som är avsedda för lärare och elever går till
            kunskap och bildning och inte till annat.
          </note>
          <note>
            Herr talman! Skolan ska minska klyftorna i samhället, inte öka
            dem. Därför var det med blandade känslor jag nyligen tog emot
            resultaten i de senaste internationella kunskapsmätningarna. I
            både PISA 2015 och Timss ser vi ett glädjande trendbrott vad gäller
            kunskapsutvecklingen och kunskapsresultaten. Men vi ser också
            i båda dessa undersökningar oroväckande tecken på att klyftorna
            i den svenska skolan ökar.
          </note>
          <note>
            Vi ser att hemförhållandena blir allt viktigare för att klara
            skolan. Det kan handla om att ha en plats därhemma att göra läxan
            på, om antalet böck ­ er i bokhyllan och om föräldrarnas utbildningsbakgrund.
            Att sådant ska spela roll för elevers möjlighet att nå goda resultat
            i skolan är oacceptabelt. Det strider mot vårt samhällskontrakt,
            mot den lagstiftning som bygger upp den svenska skolan och mot
            vad vi behöver för att kunna utveckla ett samhälle som bygger
            på tillväxt. Kunskap och tillväxt har ett väldigt starkt samband.
          </note>
          <note>
            Jag vill betona att PISA och Timss ger oss god och nyttig information
            om jämlikheten och ojämlikheten i den svenska skolan. Men för
            att på säker och trygg grund kunna uttala sig om jämlikheten behöver
            vi också de svenska statistikkällorna. Därför är det viktigt att
            vi i fortsättningen följer utvecklingen och ser på vilket sätt
            vi kan förstå den ökande ojämlikheten också med stöd av den svenska
            statistiken.
          </note>
          <note>
            För att stärka undervisningen i skolan och öka jämlikheten har
            reger ­ ingen inrättat satsningen Samverkan för bästa skola. Mina
            kollegor här har redan talat om den, och den satsningen är viktig
            för att säkerställa en bättre undervisning i just de skolor där
            utmaningarna är som störst.
          </note>
          <note>
            Vi kan också utvidga satsningen för nyanlända elever till att
            omfatta hela skolväsendet. Inte minst för mig som gymnasieminister
            är det glädjande att denna satsning kan gälla också hela gymnasiet.
          </note>
          <note>
            Vi förlänger även försöksverksamheten med utökad undervisningstid
            i svenska och svenska som andraspråk.
          </note>
          <note>
            Precis som OECD skriver i rapport efter rapport måste vi också
            ta i skolans styrning när det gäller ojämlikheten. Liksom många
            andra ser jag fram emot Skolkommissionens slutrapport i april,
            inte minst med tanke på de oroväckande tecken vi ser på ökande
            skillnader.
          </note>
          <note>
            Herr talman! De förändringar den förra regeringen gjorde i gymnasie
            ­ skolan har fått stora effekter på bland annat våra yrkesprogram.
            Vi ser ett oroande minskat intresse för utbildningarna. Som vi
            har varit inne på ti ­ digare är det utbildningar som är basen
            för industrins och välfärdens kom ­ petensförsörjning.
          </note>
          <note>
            Regeringen utsåg därför 2016 till yrkesutbildningens år, och
            vi vill att dessa insatser ska fortsätta under kommande år för
            att lyfta fram den yrkesskicklighet och de möjligheter till arbete
            och egenföretagande som de fina yrkesutbildningarna ger. Vi vill
            även införa en försöksverksamhet med branschskolor.
          </note>
          <note>
            När det gäller vuxnas lärande i övrigt gör regeringen stora satsningar
            i denna budget genom ett nytt kunskapslyft. Vuxenutbildningen
            spelar alltid en viktig roll för Sveriges kompetensförsörjning
            och möjlighet till omställning, men frågan är om den någonsin
            har varit viktigare än nu.
          </note>
          <note>
            Satsningarna innefattar ett väsentligt ökat antal utbildningsplatser
            på komvux, yrkesvux och yrkeshögskola. I budgeten föreslår regeringen
            en utbyggnad av antalet platser på yrkeshögskolan. Vi har även
            lagt fram en proposition om att stärka kvaliteten i yrkeshögskolan,
            som riksdagen nyligen har röstat om. Framför allt föreslår regeringen
            ett rejält utbyggt yrkesvux och en rätt till komvux från årsskiftet.
            Vi dubblerar antalet utbildningsplatser på yrkesvux, och vi inför
            ett regionalt yrkesvux för samverkan mellan kommuner och näringsliv.
            Jag noterar att nio av tio har jobb ett år efter avslutad utbildning.
          </note>
          <note>
            Herr talman! I dag är det tre månader sedan jag utnämndes till
            gymnasie- och kunskapslyftsminister. Det är väl bara jag som fäster
            avseende vid detta datum, men jag gör det verkligen. Jag får tacka
            riksdagens ledamöter inklusive alla ledamöter i utbildningsutskottet
            för det varma och generösa mottagande jag har fått. Jag tackar
            också för de debatter vi hittills har haft och ser fram emot fler.
          </note>
          <note>
            Jag kan konstatera att när det gäller de ansvarsområden som jag
            har glädjen att ha hand om i regeringen finns det områden där
            vi är rejält oense. Här ser jag fram emot hårda duster. Men det
            finns också stora områden där vi inte är oense utan där det finns
            en stark samsyn såväl i samhället och skolan som inom riksdagen.
            På dessa områden ser jag fram emot ett gott samarbete för att
            stärka möjligheterna till en långsiktigt positiv utveckling av
            svensk skola.
          </note>
          <note>
            (Applåder)
          </note>
          <note type="speaker">
            Anf. 79 CAMILLA WALTERSSON GRÖNVALL (M) replik:
          </note>
          <note>
            Herr talman! Jag är glad över att vi har två av tre ansvariga
            statsråd på plats i kammaren. Jag saknar Gustav Fridolin men förstår
            att det har skett en fördelning, och statsrådet Anna Ekström ägnade
            ändå fyra och en halv minut av sin talartid åt att tala om statsrådet
            Fridolins ansvarsområde, vilket var positivt.
          </note>
          <note>
            Jag vill inledningsvis gå tillbaka till den diskussion Anna Ekström
            och jag hade i ett tidigare replikskifte. Det gör mig bekymrad
            att Anna Ekström väljer att läsa PISA med ideologiska glasögon
            i stället för att läsa vad som faktiskt står. Här avser jag delen
            om skolval.
          </note>
          <note>
            I PISA uppmärksammas Sverige på att vi behöver förbättra möjligheten
            för socioekonomiskt svaga familjer att få information om skolor
            och stödja dem i att göra informerade val. Man tillägger också
            att vi behöver titta på ett införande av något slags kontrollerat
            skolval. Moderaterna deltar gärna i en diskussion om hur vi ska
            förbättra detta, för vi är av samma åsikt.
          </note>
          <note>
            I den mening där man diskuterar detta vidare ifrågasätts systemen
            i de länder som inte har det fantastiska vi har i Sverige, nämligen
            rätten för alla barn att oavsett ekonomisk bakgrund kunna välja.
          </note>
          <note>
            Vi behöver förstärka möjligheten för barn och föräldrar att göra
            ett informerat skolval. Hur tycker statsrådet att vi ska göra
            det? Tror inte statsrådet att föräldrar och elever är bättre lämpade
            att göra dessa val än politiker?
          </note>
          <note type="speaker">
            Anf. 80 Statsrådet ANNA EKSTRÖM (S) replik:
          </note>
          <note>
            Herr talman! Det bär mig emot att rätta Camilla Waltersson Grönvall,
            men i PISA-studien, som jag har studerat mycket noga, står det
            ingenting om rekommendationer från OECD. Det gör det däremot i
            ett flertal andra publikationer.
          </note>
          <note>
            OECD har påpekat för oss att det svenska systemet är väldigt
            annorlunda. Jämfört med andra system är det ett system som i väldigt
            liten utsträckning tillförsäkrar och resulterar i ökad likvärdighet.
            Detta är ett stort problem, men regeringen har stora förhoppningar
            om att vi ska komma en bit på vägen tack vare den skolkommission
            som vi har tillsatt.
          </note>
          <note>
            Den som tittar ut över omvärlden och jämför vårt svenska skolsystem
            med andra ser att det, precis som Lena Hallengren sa i sitt anförande,
            är unikt. Vi har ett skolsystem som i alldeles för liten utsträckning
            säkerställer att elever från olika bakunder lär känna varandra.
          </note>
          <note>
            Min motfråga är: Tycker Camilla Waltersson Grönvall att det är
            viktigt att skolan är en mötesplats? Tycker Camilla Waltersson
            Grönvall att det är en positiv kraft om elever från olika bakgrund
            möts, blir kompisar, blir kära i varandra, blir ovänner och lär
            känna varandra så att de tillsammans kan bygga det framtida samhället?
            Om Camilla Waltersson Grönvall tycker att det är en fördel, på
            vilket sätt vill Camilla Waltersson Grönvall i så fall använda
            dagens system för att säkerställa att elever lär känna varandra
            också i skolan?
          </note>
          <note>
            Jag tror att vi är överens om att det är viktigt att vi har ett
            skolsystem där det finns en valfrihet och där det finns fristående
            skolor. Men detta skolsystem bör också tillförsäkra att vi har
            en skola som håller ihop.
          </note>
          <note type="speaker">
            Anf. 81 CAMILLA WALTERSSON GRÖNVALL (M) replik:
          </note>
          <note>
            Herr talman! Jag måste säga att jag välkomnar beskedet från statsrådet
            att man vill behålla ett skolval och att man ser de fristående
            skolorna som den resurs de är. Detta tycker jag är bra ingångsvärden
            för att fortsätta att föra en diskussion mellan allianspartierna
            och regeringen. Det är en oerhört viktig utgångspunkt för oss.
          </note>
          <note>
            Jag ser inga förslag om hur man skulle kunna förändra det skolval
            som statsråden vid ett flertal tillfällen har ifrågasatt. Jag
            vill bolla tillbaka för att få höra hur regeringen anser att detta
            kan säkerställas.
          </note>
          <note>
            Vi har tidigare hört förslag om bussningar och andra ingrepp
            från politiker. Det tror jag är dumt. I stället behöver vi ge
            föräldrar och elever större möjlighet att göra ett informerat
            skolval. Det är där jag tror att vi ska göra de stora insatserna.
            Och när jag läste nu var det exakt innantill vad PISA säger.
          </note>
          <note>
            Jag vill gå tillbaka till min andra fråga. Jag blev lite bekymrad
            när jag och statsrådet för en kort tid sedan möttes i en debatt
            i Agenda . Där sa Anna Ekström att det var en sanning med modifikation
            när jag påpekade att socialdemokrater och miljöpartister i alla
            sammanhang där vi har haft möjlighet att trycka på knappen här
            i kammaren har röstat nej till mer matematik.
          </note>
          <note>
            Jag blev lite oroad över svaret, särskilt när vi vet att varje
            minut och varje timme med en skicklig mattelärare betyder oerhört
            mycket för våra elevers lärande och kunskaper. Där är forskningen
            tydlig.
          </note>
          <note>
            Efter att vi nu har infört mer matematik i årskurs 1–3 och tvingat
            reger ­ ingen att införa det i årskurs 4–6 undrar jag: Varför
            är man fortfarande så motvillig till att införa det? Varför kunde
            inte detta varit verklighet? Vad menade statsrådet när hon sa
            att det var en sanning med modifikation? Förnekar statsrådet att
            man har motarbetat alla förslag om mer matematik?
          </note>
          <note type="speaker">
            Anf. 82 Statsrådet ANNA EKSTRÖM (S) replik:
          </note>
          <note>
            Herr talman! Det är alltid lika intressant att diskutera frågan
            om fristående skolor, skolval och liknande eftersom diskussionen
            så lätt blir väldigt känslosam.
          </note>
          <note>
            Jag har i många olika sammanhang som statsråd framhållit hur
            viktigt det är att vi förenar ett system där vi har valfrihet
            och fristående skolor med en stärkt likvärdighet. Jag är övertygad
            om att det går, och många andra länder har visat det. OECD pekar
            på att det går. Vad som inte har visat att det går är de resultat
            som vi har sett i den svenska skolan, där likvärdigheten stadigt
            har försämrats. Det är ett stort problem. Vi ska vara tacksamma
            över att detta syns i OECD:s olika studier, och vi ska vara glada
            över att vi får väl underbyggda råd från OECD på denna punkt.
          </note>
          <note>
            Låt mig dessutom tillägga att när det gäller fristående skolor
            är det en sak som skiljer Sverige från många andra länder, till
            exempel de andra nordiska länderna, och det är att vi med vårt
            skolvalssystem och vår skolmarknadsbaserade skola ser att det
            är de stora skolkoncernerna som ökar i antal, inte de ideella
            fristående skolorna. Jag är övertygad om att det går att förena
            en möjlighet att välja skola med ett system där det finns fristående
            skolor med en stärkt likvärdighet.
          </note>
          <note>
            Jag väntar fortfarande och förgäves på svar från Camilla Waltersson
            Grönvall på frågan om det är av vikt att elever från olika bakgrund
            möts och lär känna varandra. Jag väntar också förgäves på konstruktiva
            förslag när det gäller att stärka likvärdigheten. Men jag är hoppfull
            om att jag kommer att få det genom den skolkommission som snart
            kommer. Jag är väldigt glad att regeringen har tillsatt den.
          </note>
          <note>
            Jag ser att jag helt har misslyckats med tidhållningen. Jag får
            skylla det på min orutin som statsråd, men vi återkommer säkert
            till möjligheten att svara på frågan om matematiktimmar längre
            fram.
          </note>
          <note>
            Anf. 83 ULRIKA CARLSSON i Skövde (C) replik:
          </note>
          <note>
            Herr talman! Tack, Anna Ekström, för anförandet! Jag hade dock
            velat höra mer om vuxenutbildningsområdet. Jag fick en passning
            från statsrådet Helene Hellmark Knutsson att vi skulle återkomma
            till yrkeshögskolefrågorna, och det får vi chans att göra i ett
            replikskifte.
          </note>
          <note>
            Min fråga till Hellmark Knutsson handlade om fördelning. För
            mig och Centerpartiet blir eftergymnasial utbildning två olika
            spår som kanske inte sammanförs, även om högskolan har yrkeshögskoleutbildning
            i viss utsträckning och det finns mycket samröre där.
          </note>
          <note>
            Vi vet att det finns ett stort behov av yrkeshögskoleutbildning.
            Det finns branscher som skriker efter kompetens. Vi vet att det
            också finns ett stort antal ansökningar. Myndigheten själv bedömer
            att man hade velat säga ja när det gäller åtminstone hälften av
            de ansökningar där man får säga nej.
          </note>
          <note>
            Min fråga till Anna Ekström är: På vilket sätt resonerar man?
            Åtminst ­ one i mina ögon ser det ut som att satsningen på högre
            utbildning är mycket större än den på yrkeshögskoleplatser. Jag
            skulle gärna vilja ha ett förtydligande när det gäller tankarna
            runt de olika spåren kopplat till kompetensförsörjning. Vissa
            professionsutbildningar ligger inom högskolan, men till stor del
            ligger de inom yrkeshögskolan. Jag ser fram emot det.
          </note>
          <note type="speaker">
            Anf. 84 Statsrådet ANNA EKSTRÖM (S) replik:
          </note>
          <note>
            Herr talman! Tack så hemskt mycket för frågan, Ulrika Carlsson,
            och för möjligheten att tala lite mer om yrkeshögskolan!
          </note>
          <note>
            Riksdagen har nyligen diskuterat yrkeshögskolan. Det är härligt,
            för detta är ett område där jag tycker att det är mycket mer som
            förenar oss i riksdagen än vad som skiljer oss åt. Vi är överens
            om att yrkeshögskolan är en viktig del av svenskt utbildningsväsen.
            Vi är också alla väl medvetna om vilken viktig funktion yrkeshögskolan
            kan fylla för att inte minst göra det som inte riktigt ryms inom
            den vanliga vuxenutbildningen.
          </note>
          <note>
            Det är fascinerande att se vilket stort söktryck det är när det
            gäller att starta yrkeshögskoleutbildningar men också delta i
            dem. Jag är jätteglad över den satsning vi har kunnat göra i budgeten.
            Den är stor – vi har verkligen byggt ut yrkeshögskolan ordentligt
            i budgeten, och även i tidigare budgetar.
          </note>
          <note>
            Att vi dessutom har stora satsningar på högskoleutbildning ser
            jag inte som något negativt, utan det tycker jag tvärtom är positivt.
            Jag tror att vi behöver en utbyggnad och större satsningar både
            inom högre utbildning och inom yrkeshögskolan.
          </note>
          <note>
            Jag vill passa på att nämna en annan sak. Både i Ulrika Carlssons
            inlägg och i föregående replikskifte antyddes det att jag är inne
            och talar lite för mycket på Gustav Fridolins område. Jag kan
            säga att det gör jag med stor glädje. Gustav Fridolin och jag
            är kollegor. Vi sitter i samma regering, och vi driver samma politik.
            Vi är dessutom väldigt stolta över att kunna vara med och presentera
            varandras satsningar i olika diskussioner och debatter.
          </note>
          <note>
            Utbildningsväsendet hänger ihop. Det spelar stor roll för hela
            utbildningsväsendet att alla system samfungerar.
          </note>
          <note>
            Anf. 85 ULRIKA CARLSSON i Skövde (C) replik:
          </note>
          <note>
            Herr talman! Tack för klargörandet!
          </note>
          <note>
            Låt mig återkomma till yrkeshögskoleutbildningarna. Min fråga
            handlade om fördelning. Jag ser inte heller någon anledning till
            att man inte kan satsa på båda.
          </note>
          <note>
            Om man tittar på fördelningen verkar det finnas ett oerhört stort
            behov av yrkeshögskoleplatser. Jag kan inte se att det skulle
            vara någon ovanlig del av vuxenutbildningen, medan komvux och
            yrkesvux skulle vara den vanliga vuxenutbildningen. Yrkeshögskoleutbildningarna
            är, som jag ser det, ett annat spår.
          </note>
          <note>
            Jag skulle gärna vilja höra mer om tänket framöver när det gäller
            hur den delen av utbildningssystemet ytterligare kan utvecklas,
            och hur vi så att säga kan kompetensförsörja Sverige inom alla
            de inriktningar som finns inom yrkeshögskolan.
          </note>
          <note>
            Av antalet kompetenslyftsplatser – var det 21 000? – lät det
            som att flertalet skulle gå till högskoleplatser och att en betydligt
            mindre del skulle delas upp mellan komvux, yrkesvux och yrkeshögskoleutbildning.
            Jag vill gärna höra vad som är bakgrunden till detta.
          </note>
          <note>
            Sedan förstår jag att det var roligt för Anna Ekström, som tidigare
            var generaldirektör, att tillsammans med Gustav Fridolin få ta
            emot PISA-undersökningen. Det är klart att det finns ett stort
            engagemang där. Men mina frågor handlar mer om yrkeshögskolan.
          </note>
          <note type="speaker">
            Anf. 86 Statsrådet ANNA EKSTRÖM (S) replik:
          </note>
          <note>
            Herr talman! Yrkeshögskolan är en växande utbildningsform i Sverige,
            och det är mycket bra. De resultat som vi ser är mycket lovande.
            Vi ser att det finns ett mycket stort intresse.
          </note>
          <note>
            För alla oss som ganska ofta besöker olika yrkeshögskoleutbildningar
            är det fascinerande att se vilket engagemang som studenterna i
            yrkeshögskolan har. Det är ofta människor som arbetar heltid och
            studerar på halvtid eller liknande. Det är också mycket glädjande
            att just yrkeshögskolan är en utbildningsform där vi har kunnat
            arbeta med en utbyggnad och med en kvalitetssatsning i stor samstämmighet
            över olika partigränser.
          </note>
          <note>
            Jag ser fram emot ett fortsatt gott samarbete om yrkeshögskolan.
            Jag ser också fram emot en hel del kvalitetssatsningar.
          </note>
          <note>
            En sak som verkligen slår en när man besöker yrkeshögskolan är
            en sådan klassisk sak som den mycket skeva könsfördelningen. Yrkeshög
            ­ skolan präglas, precis som yrkesprogrammen i gymnasieskolan,
            av mycket traditionella yrkesval. Det finns säkert stora möjligheter
            framöver att bidra till en lite mindre könsuppdelad arbetsmarknad
            också genom yrkes ­ hög ­ skolan.
          </note>
          <note>
            Jag tackar så mycket för dessa konstruktiva och positivt inriktade
            frågor och ser fram emot ett mycket gott fortsatt samarbete när
            det gäller viktiga insatser som vi kan göra inom ramen för yrkeshögskolan.
          </note>
          <note type="speaker">
            Anf. 87 BETTY MALMBERG (M):
          </note>
          <note>
            Herr talman! Förra året satsade staten sammanlagt drygt 53 000
            miljoner kronor på högre utbildning och forskning. Det är otroligt
            mycket pengar, men det är också för Sverige viktiga och väl investerade
            pengar som skapar ny kunskap, nya innovationer och affärsmöjligheter
            för framtiden.
          </note>
          <note>
            Nivån på dessa medel höjdes kraftigt under alliansåren. Att så
            stora investeringar kunde ske berodde på att alliansregeringen
            under sin tid faktiskt hade ordning och reda i ekonomin, trots
            flera år av oro i omvärlden. Exempel på hur detta har påverkat
            universitet och högskolor i andra länder hittar vi faktiskt på
            nära håll, där bland andra Finland och Danmark har tvingats till
            stora besparingar inom sitt högskoleväsen.
          </note>
          <note>
            Men med så mycket pengar gäller det också att man förvaltar kronorna
            på ett klokt sätt. Därför är frågan om kvalitet i högre utbildning
            och forskning så viktig, inte minst för att studenterna ska veta
            att de är väl rustade och möter de förväntningar och behov som
            finns ute hos näringsliv och offentlig verksamhet.
          </note>
          <note>
            Detta kan man tycka är självklart. Men faktum är att regeringen
            inte verkar vara inne på samma spår. I stället väljer regeringen
            bort möjligheterna att premiera kvalitet. Jag tänker på de 300
            miljoner kronor som alliansregeringen öronmärkte för att gynna
            de bästa utbildningarna. De försvann bokstavligt talat i förra
            årets budget, och detta dagen efter att riksdagen hade fattat
            beslut.
          </note>
          <note>
            Nåväl, vis av den läxan har regeringen i år åtminstone varit
            tydlig med att pengarna inte finns, vilket i och för sig hedrar
            den. Men, som sagt, studenterna drabbas.
          </note>
          <note>
            På samma sätt hanterar regeringen kvalitet i forskningen. Under
            alliansåren omfördelades nämligen pengar till de lärosäten som
            hade haft den mest kvalitativa forskningen. Men i år införde regeringen
            en delvis ny princip, som innebar att pengarna i stället lades
            ut så att alla lärosäten fick minst 5 miljoner kronor var. Resterande
            medel grupperades till något som riskerar att liknas vid ett A-,
            B- och C-lag. Ett exempel som är mycket talande – ni får inte
            ta detta ordagrant – är att Blekinge T ekniska H ögskola, där
            man förvisso är mycket duktig på många forskningsområden, med
            regeringens nya system fick lik a mycket pengar som Karolinska
            I nstitutet, KI, fick. Och KI är ett institut som förra året rankades
            som nr 28 bland världens främsta universitet. Det blir lite märkligt.
          </note>
          <note>
            Vän av ordning kan undra varför jag uppehåller mig vid hur pengarna
            fördelades i år. Men faktum är att regeringen i sin nya proposition
            om högre utbildning, forskning och innovation inte ger besked
            om hur man tänker hantera dessa ökade basanslag nästa gång pengar
            ska fördelas, och det kommer att bli 2018. Det tycker jag känns
            mycket odemokratiskt. Denna typ av principer borde beslutas av
            riksdagen, precis som skedde under alliansåren.
          </note>
          <note>
            Kvalitet kan också handla om hur mycket lärarledd tid som studenterna
            får. I detta hänseende är det på många håll mycket illa. Organisationen
            TCO brukar undersöka detta, och i allmänhet visar deras rapporter
            att ungefär hälften av studenterna inte får mer än nio timmar
            i veckan. Lika illa är det på lärarutbildningarna. Med tanke på
            hur viktiga lärarna är för att höja kunskapsresultaten i skolan
            och bidra med en uppåtgående injektion i hela utbildningskedjan
            har Moderaterna valt att göra en kraftfull insats riktad till
            just lärarutbildningarna. Då talar vi verkligen om kraftfulla
            satsningar på 300 miljoner kronor nästa år. Det är ett belopp
            som vi kommer att öka under några år framåt med lika mycket till.
            År 2018 handlar det om 600 miljoner kronor, och målet är att vi
            ska öka undervisningstiden med 50 procent.
          </note>
          <note>
            Herr talman! Kvalitet i högre utbildning handlar också om att
            studenter ska kunna göra medvetna val. Men med det nya kvalitetsutvärderingssystemet
            får vi inte fram den informationen. Detta reagerade vi i Alliansen
            på och fick faktiskt medhåll från fler partier, vilket innebär
            att riksdagen har uppmanat regeringen att se till att lösa detta,
            så att framtida studenter ska kunna jämföra kvalitet i utbildningar.
          </note>
          <note>
            Jag hoppas att regeringen snarast kommer att möta detta beslut,
            efter ­ som det inte är mer än ett anständighetskrav. Varför?
            Jag har tänkt på vad högskolestudier i dag innebär som en privatekonomisk
            investering och vad det faktiskt handlar om när vi ser till utbildningspremien.
            Utbildningspremie är ett begrepp som används när man tittar på
            hur mycket det lönar sig för den enskilda studenten att utbilda
            sig. Utbildningspremien är låg i Sverige. Sverige ligger faktiskt
            lägst bland OECD:s alla länder. Då är det otroligt viktigt att
            studenterna åtminstone har en chans att välja rätt. Detta är en
            fråga som är extra viktig för studenter vilkas familjer saknar
            studietradition. Så snälla regeringen, leverera!
          </note>
          <note>
            Ytterligare en aspekt på kvalitet är att alla utbildningar och
            all forskning, framför allt inom det humanistiska och samhällsvetenskapliga
            området, ofta är förfördelade när det gäller tillgång till forskningsinfrastruktur.
            I dagens samhälle ställs stora krav på detta område. Vi moderater
            tycker att detta är ett förbisett område som sedan länge borde
            ha åtgärdats. Vi har försökt uppmärksamma frågan tidigare, men
            regeringen sitter still. Vad man väntar på vet jag inte.
          </note>
          <note>
            Därför blir det lite smått absurt då regeringen i sin forskningsproposi
            ­ tion orerar brett om vikten av digitalisering, men då fokuserar
            enkom på forskningen. Var försvann den högre utbildningen? Tänk
            till exempel på lärarna som kommer ut och ska möta och kunna använda
            ny digital teknik kopplad till pedagogik och didaktik i klassrummet.
          </note>
          <note>
            Herr talman! Slutligen vill jag bara poängtera att det ser lite
            tunnsått ut med anslag till forskningen från Moderaternas sida.
            Så är det inte i praktiken. Vi matchar regeringens samtliga satsningar,
            och vi ökar dem dessutom redan år 2017 och 2018 med 250 miljoner
            vartdera året. Det är pengar vi bland annat kommer att se till
            att öka basanslaget med i praktiken, men mer om det när forskningspropositionen
            kommer.
          </note>
          <note>
            Avslutningsvis vill jag fästa åhörarnas uppmärksamhet vid vårt
            särskilda yttrande i betänkandet och önska alla en god jul och
            ett gott nytt år.
          </note>
          <note>
            (Applåder)
          </note>
          <note type="speaker">
            Anf. 88 Statsrådet HELENE HELLMARK KNUTSSON (S) replik:
          </note>
          <note>
            Herr talman! Jag tackar Betty Malmberg för anförandet.
          </note>
          <note>
            Betty Malmberg uppehöll sig mycket vid den välskötta ekonomi
            som den borgerliga regeringen ska ha lämnat efter sig. Sanningen
            är att man lämnade efter sig extremt stora underskott efter att
            ha genomfört ofinansierade skattesänkningar, vilket alltid fick
            gå före investeringar i till exempel skolan. Dock stämmer det
            att man investerade mycket i just forskning – utan att det ledde
            till högre kvalitet. Jag är orolig att alliansregeringen hade
            fortsatt dessa ofinansierade skattesänkningar om den hade fått
            sitta kvar och då inte alls kunnat lägga några pengar på forskning
            framöver, på grund av de stora underskott de ledde till.
          </note>
          <note>
            När det gäller temat att hushålla med pengar är jag lite bekymrad
            över att Moderaterna, mitt i den stora lärarbrist då det behöver
            göras så mycket, väljer att damma av ett sju år gammalt förslag
            om en examenspremie för att få fler att utbilda sig till lärare.
            Detta dömdes ut redan då och var ingenting regeringen gick vidare
            med, vilket är bra eftersom det är ett sällsynt kostsamt förslag
            med otroligt dålig träffyta. Därför undrar jag: Om det är så viktigt
            att hushålla med pengar och använda dem smart, till exempel för
            att stärka lärarutbildningen, varför väljer man att återvinna
            dåliga förslag som bara innebär att kasta pengar i sjön?
          </note>
          <note type="speaker">
            Anf. 89 BETTY MALMBERG (M) replik:
          </note>
          <note>
            Herr talman! Jag tackar för frågorna. Vi står inför ett väldigt
            svårt läge. Statsrådet har själv upprepat hur svårt vi har att
            rekrytera folk till de viktiga lärarutbildningarna, till exempel.
          </note>
          <note>
            Då gäller det att också våga prova olika metoder. Vad som var
            dåligt för sju år sedan kanske inte är det i dag, och jag ser
            att statsrådet själv har begagnat sig av detta till exempel vad
            gäller att förmå disputerade att komma tillbaka och läsa in pedagogisk
            behörighet. Riktigt vilka resultat som kommer att bli lyckosamma
            vet vi inte, men vi famlar och måste försöka. Jag tror att vi
            är överens om att vi måste få tillbaka fler lärare i klassrummen
            – och även fler som har forskarutbildning som grund.
          </note>
          <note>
            Hellmark Knutsson raljerar lite när det gäller pengarna. Jag
            måste bara säga att Hellmark Knutsson faktiskt sa i sitt anförande,
            om jag uppfattade det rätt, att man under mandatperioden ökar
            med nästan 1 miljard för att öka antalet lärarledda timmar. Jag
            skulle vilja fråga Helene Hellmark Knutsson om jag uppfattade
            det rätt, för det är väsentligt. Den satsning man gör handlar
            om 875 miljoner kronor. Det är ganska långt ifrån 1 miljard. Det
            gäller att hålla ordning på nollorna här, för det handlar faktiskt
            om en differens på 125 miljoner kronor.
          </note>
          <note>
            Det är också så att den satsning ni gör, statsrådet, handlar
            om hela humsamområdet – åtminstone som det står i propositionen.
            Det är viktigt att klargöra. Moderaterna satsar 300 miljoner kronor
            extra på lärarledd tid för lärarutbildningarna. Detta skulle jag
            vilja att ministern utvecklade lite.
          </note>
          <note type="speaker">
            Anf. 90 Statsrådet HELENE HELLMARK KNUTSSON (S) replik:
          </note>
          <note>
            Herr talman! Jag tackar Betty Malmberg. Jag tror inte att det
            är läge att famla, utan jag tror att det är läge att gå framåt
            med verkliga reformer. Det är helt riktigt att det är 875 miljoner
            – nästan 1 miljard, sa jag – under mandatperioden. Vi väntar som
            sagt inte till 2020 med att ha detta fullt utbyggt, som Moderaterna
            gör med sin satsning.
          </note>
          <note>
            Utbildningsvetenskap räknas som just ett humsamområde. Det är
            viktigt att lärosätena tar ett stort ansvar för att stärka kvaliteten
            i lärarutbildningen, vilket jag också sa tidigare. Jag delar uppfattningen
            om forskningsanknytning i lärarutbildningen; det är därför vi
            har KPU för att få ut fler forskarutbildade i skolan, och vi föreslår
            i forskningspropositionen 90 miljoner till fler forskarskolor
            och forskarutbildningsplatser för lärarutbildningen.
          </note>
          <note>
            Med anledning av Betty Malmbergs anförande vill jag också säga
            att en otroligt viktig kvalitetsaspekt i den högre utbildningen
            är att det finns en stark forskningsanknytning. Jag beklagar att
            man inte ser att det är viktigt även på landets högskolor och
            på de nya universiteten. Det vi gjorde när vi omfördelade de 300
            miljoner kronorna var att skapa ett garantibelopp och olika grupper
            men samtidigt fortsätta att fördela efter kvalitet. Med det kunde
            vi även garantera att alla högskolor och universitet hade en stark
            forskningsanknytning i utbildningen.
          </note>
          <note>
            Detta jobbar vi nu vidare med när det gäller den kommande forskningspropositionen,
            genom ett höjt garantibelopp per student, men vi kompletterar
            också kvalitetsmätningarna av basanslagen med samverkanspremiering.
            Jag hoppas att detta är sådant som Moderaterna kan ställa sig
            bakom och att man delar synen att vi behöver en stark forskningsanknytning
            i all högre utbildning i hela landet.
          </note>
          <note type="speaker">
            Anf. 91 BETTY MALMBERG (M) replik:
          </note>
          <note>
            Herr talman! Självklart står vi bakom forskningsanknytningen.
            Det var ju alliansregeringen som införde den ”forskningspeng”
            varje student bär med sig. Ni höjer den, Helene Hellmark Knutsson,
            men det var faktiskt alliansregeringen som införde den. Därmed
            tycker jag att vi har bekräftat det statsrådet frågar efter.
          </note>
          <note>
            Detta har kommit att handla lite om hur vi hushållar med resurser,
            och då måste jag passa på att ställa en fråga. Jag vet att jag
            har ställt frågan skriftligt, men nu ställer jag den även muntligt.
            Det gäller de strategiska forskningsområdena, ministern. Det var
            alltså tioåriga satsningar som alliansregeringen införde därför
            att vi såg att det var viktiga styrkeområden för Sverige, för
            svensk forskning och för framtida affärsmöjligheter. Dessa utvärderades
            redan 2015, och då uppmanades regeringen att omfördela resurser.
          </note>
          <note>
            När jag har ställt frågor om detta har regeringen sagt att detta
            kommer att komma i forskningspropositionen – dröj och sitt still
            i båten! Nu när jag tittar på budgeten visar det sig dock att
            VR, alltså Vetenskapsrådet, har sina anslag kvar för dessa områden
            ända fram till 2020. Därför undrar jag, ministern, varför ni inte
            på något vis har satsat på att omfördela dessa resurser tidigare.
            Om det är satsningar som ni inte tycker var tillräckligt bra,
            är det då rätt att fortsätta satsa på dem i ytterligare fem år?
          </note>
          <note>
            Jag vill också få med en fråga som rör autonomin vid Högskolan
            Dalarna. Det är en historia där regeringen går in och styr över
            vad lärosätets ledning har velat ha. Det tycker jag är ett kraftigt
            brott mot autonomin, men jag har en fråga. Nu kräver ni att det
            vid Campus Borlänge ska finnas en forskningsanknytning till utbildningen
            per se. Hur ser ni på detta? Hur ska det gå?
          </note>
          <note>
            (FÖRSTE VICE TALMANNEN: Eftersom statsrådet inte har rätt till
            fler repliker får frågorna betraktas som retoriska.)
          </note>
          <note type="speaker">
            Anf. 92 ROBERT STENKVIST (SD):
          </note>
          <note>
            Herr talman! Jag börjar med att yrka på samma sak som Stefan
            Jakobsson.
          </note>
          <note>
            Jag tänkte bara kort kommentera ett par saker. Moderaterna var
            för ökade basanslag, och det är glädjande. Det är vi också. Det
            är pengar som går direkt till högskolorna och främjar akademisk
            frihet och fri forskning. Det är oerhört viktigt att basanslagen
            är stora och utgör en stor del av de anslag till forskning som
            universiteten får. Länder med framgångsrik forskning har en stor
            andel basanslag. Det finns problem med pengar som går genom de
            statliga institutionerna, som Vetenskapsrådet och andra. De kräver
            medfinansiering och blir uppbundna, och forskningen blir styrd
            på ett annat sätt. Förmodligen har vi alltså en för liten andel
            basanslag i Sverige, och vi vill att den ökar.
          </note>
          <note>
            När det gäller SFO-områdena ska vi ha kvar dem. Men de är för
            många, för stora och slukar för mycket pengar. Om ett område ska
            vara prioriterat ska det vara prioriterat på riktigt. Om man har
            jättemånga områden blir det ingen prioritering alls.
          </note>
          <note>
            Någon nämnde utbildningsvetenskap. Det är jättebra att vi satsar
            på utbildningsvetenskap. Men det är inte på grund av utbildningsvetenskapen
            som Sverige har rasat som en sten i internationella undersökningar.
            Det är inte på det sättet att vi tidigare hade en undervisning
            och pedagogik som var baserad på vetenskap och att det med tiden
            har blivit mindre vetenskap. Det är inte där problemet ligger.
            Det handlar om problem omkring skolan. Det är problem med styrning,
            problem med strukturen i skolan. Och det stora problemet är kundförhållandet
            mellan elever och lärare.
          </note>
          <note>
            Visst ska det forskas i utbildningsvetenskap. Men det ensamt
            – klassrumsvetenskap och pedagogik – kommer inte att lösa problemen
            i dagens skola.
          </note>
          <note type="speaker">
            Anf. 93 BETTY MALMBERG (M) replik:
          </note>
          <note>
            Fru talman! Jag vill tacka Robert Stenkvist för historiens kanske
            kortaste budgetanförande. Det var kort och koncist. Men det föranleder
            ändå att jag vill ställa några frågor till Robert Stenkvist.
          </note>
          <note>
            I ert budgetförslag säger ni att ni vill utreda lärarutbildningarna.
            Det är lite intressant med tanke på att de sjösattes 2011 och
            att det knappt är några studenter som har hunnit komma ut. Dessutom
            ska UKÄ, Universitetskanslersämbetet, granska det här med början
            nästa år. Det har de aviserat sedan länge. Jag blir lite nyfiken
            på vad ni förväntar er och av vilket skäl ni finner det viktigt
            att göra det nu.
          </note>
          <note>
            Jag har en annan fråga som hänger ihop med lärarutbildningarna.
            Ni lägger fram ett förslag om studielön; de som har naturvetenskaplig
            utbildning, på master- eller magisternivå, ska med hjälp av studielön
            kunna plugga in pedagogiska studier under ett års tid för att
            bli lärare – om jag har förstått det rätt.
          </note>
          <note>
            Ni sa tidigare nej till att korta studietiden för dem som har
            disputerat, som har pluggat i ytterligare fyra, kanske fem, år
            på högskolan. Ni ser inte att det finns en nivåskillnad där, att
            längre studietid borde göra dem bättre förberedda för att kunna
            läsa in studierna på kortare tid? Det skulle vara samma tid som
            studenterna får i ert förslag.
          </note>
          <note type="speaker">
            Anf. 94 ROBERT STENKVIST (SD) replik:
          </note>
          <note>
            Fru talman! Vi känner till att lärarutbildningen har reformerats
            över tid och att det har gjorts ofta. Man kan inte göra det hur
            ofta som helst. Det är alldeles rätt. Vi måste ha en lärarutbildning
            som landar någonstans.
          </note>
          <note>
            Jag kan anknyta till vad jag sa i talarstolen. Vi tror inte att
            problemen i dagens skola har direkt med utlärningspedagogiken
            att göra, utan med saker runt omkring. En sådan sak är hur man
            hanterar klassrummet. Jag vet att det ingår i dagens lärarutbildning.
            Jag har själv gått fritidspedagogutbildningen. Det ingick till
            och med där. Men vi skulle behöva stärka den delen.
          </note>
          <note>
            Ämneskunskaperna och just hur man styr i klassrummet behöver
            ses över. Det är nämligen ett stort problem. Det kanske största
            problemet i dag är att det saknas studiero i klassrummet. Och
            det är läraren som styr i klassrummet. På många skolor misslyckas
            man med det, av olika orsaker.
          </note>
          <note>
            Vi måste titta på lärarutbildningen, trots att vi inte kan reformera
            den i all evighet.
          </note>
          <note>
            När det gäller vårt förslag om studielön – det andra förslaget
            som Betty Malmberg nämnde – känner jag inte till det i detalj.
            Jag har läst igenom det noggrant, men det har gått lite tid sedan
            dess. Det finns väl en orsak till att vi inte yrkar bifall till
            det. Men vårt förslag är att ha en genväg för att få fler lärare.
            Vi har aldrig trott att det skulle ge något stort tillskott, utan
            att det skulle bli en liten rännil bland andra rännilar.
          </note>
          <note type="speaker">
            Anf. 95 BETTY MALMBERG (M) replik:
          </note>
          <note>
            Fru talman! Tack för svaren, Robert Stenkvist!
          </note>
          <note>
            Visst måste vi prova olika vägar. Men jag tror kanske inte att
            det här är den bästa vägen framåt. Den blir väldigt snäv och specialiserad.
            Om man inte hade tilltron till att de disputerade skulle kunna
            göra det på kortare tid kan man kanske inte ha de förväntningarna
            på dem som har så pass mycket kortare utbildningstid och som inte
            heller har högskolepedagogiken.
          </note>
          <note>
            När det gäller lärarutbildningarna håller vi moderater med om
            en del av de synpunkter som Robert Stenkvist lyfter fram. Det
            saknas och skulle behövas mer ledarskap, andraspråksinlärning,
            specialpedagogik och så vidare i utbildningarna. Det är saker
            som vi också har fört fram. Men vi gör det i ett annat sammanhang,
            och vi tror inte att en ny utredning skulle lösa problematiken.
          </note>
          <note>
            Det finns en poäng i att till att börja med invänta Universitetskanslersämbetets
            synpunkter och i att titta på hur de nya lärarna fungerar ute
            på sina nya arbetsplatser.
          </note>
          <note>
            Sverigedemokraterna gör en ganska kraftig reduktion på utbildningsområdet.
            Det handlar om 1,3 miljarder kronor. Jag skulle gärna vilja få
            en kommentar till det.
          </note>
          <note>
            Jag måste också fråga Robert Stenkvist om den fantastiska satsning
            man gör på Luleå tekniska universitet i storleksordningen 60 miljoner
            på utbildningen, och jag tror att det var lika mycket på forskningen.
            Jag har förstått att det handlar om metallurgi. Men vad är det
            Sverigedemokraterna känner till som vi andra inte känner till?
          </note>
          <note type="speaker">
            Anf. 96 ROBERT STENKVIST (SD) replik:
          </note>
          <note>
            Fru talman! Vi känner väl till ganska mycket som har varit obekant
            i den här kammaren under många år.
          </note>
          <note>
            Vi vill satsa på basnäringarna, på skog och malm. Det är en tydlig
            signal om det. Sedan måste pengarna naturligtvis gå ut på ett
            sådant sätt att de kan absorberas. Vi kan inte bara skyffla ut
            pengar som man inte kan göra av med. Men vi vill satsa på de svenska
            basnäringarna. Vi tror att det är framtiden.
          </note>
          <note>
            Jag har läst om liknande i andra skrifter. Jag vet inte om det
            stod om det i forskningspropositionen nu, men det är fler som
            börjar tro på det. Vi kan inte bara leva på tjänstesamhället.
            Det stod faktiskt om det i forskningspropositionen – på sista
            sidan tror jag. Jag tror att det var ordet nyindustrialisering
            som regeringen använde på sista sidan i sin forskningsproposition.
            Jag blev jätteglad när jag läste det. Det här är alltså en signal
            om att vi vill satsa på det.
          </note>
          <note>
            När det gäller reduktion på utbildningar vet jag att vi har flyttat
            om anslag. Vi har tagit från anslaget 1:5 – tror jag – och flyttat
            om stora summor pengar. Vi har bland annat ett förslag om karriärtjänster
            som vi vill satsa på. Vi måste naturligtvis också se till att
            vår budget går ihop.
          </note>
          <note>
            Betty Malmberg nämnde en ny utredning av lärarutbildningen. Vi
            vill titta igen på just de sakerna som jag nämnde. Vi är säkra
            på att det brister just där. Det innebär inte att vi återigen
            behöver reformera hela lärarutbildningen.
          </note>
          <note>
            När det gäller de disputerade trodde vi väl inte att särskilt
            många skulle nappa på förslaget.
          </note>
          <note type="speaker">
            Anf. 97 FREDRIK CHRISTENSSON (C):
          </note>
          <note>
            Fru talman! Jag vill börja med att lyfta den högre utbildningen
            och forskningen som är oerhört viktig för samhället och för individerna.
            Vi lär få återkomma till diskussionen om forskning med tanke på
            forskningspropositionen som nyligen har avlämnats, och vi kommer
            att lämna vårt mo ­ tionssvar senast under morgondagen.
          </note>
          <note>
            Jag tänkte fokusera på den högre utbildningen i det här anförandet.
            Det behövs tillgång till högre utbildning i hela landet av hög
            kvalitet som stärker människors möjlighet till både jobb och trygghet.
          </note>
          <note>
            Sveriges högre utbildning är i dag av väldigt hög kvalitet, och
            det är någonting som vi ska vara glada över. Men vi måste också
            fortsätta att utveckla den högre utbildningen så att vi kan klara
            oss i den internationella konkurrensen. För detta krävs det rejäla
            reformer för att stärka kvaliteten, för att bli bättre på internationalisering,
            för att öka samverkan och för att få en bättre koppling till arbetslivet.
          </note>
          <note>
            Den högre utbildningen står inför ett antal utmaningar i dag.
            Hälften av studenterna är missnöjda med arbetslivskopplingen i
            sin utbildning. Högre utbildning i Sverige i dag lönar sig väldigt
            dåligt jämfört med hur den lönar sig i andra länder. Det tar lång
            tid för svenska studenter att genomgå en högre utbildning, och
            därigenom blir genomströmningstakten låg. Människor etablerar
            sig på arbetsmarknaden allt senare i en tid då man behöver arbeta
            allt fler timmar.
          </note>
          <note>
            Under hösten har vi sett problem kopplade till internationaliseringen.
            Studenter har inte fått möjlighet att komma till Sverige på grund
            av svensk byråkrati och långa handläggningstider. Doktorander
            och studenter i Sverige som ansöker om förlängda uppehållstillstånd
            får inte stanna eller måste lämna landet mitt i en utbildning
            på grund av handläggningstiderna och byråkratin.
          </note>
          <note>
            Vi ser också en varierande kvalitet inom de högre utbildningarna.
            Det kan skilja sig väldigt mycket mellan olika lärosäten. Inom
            vissa utbildningar är det väldigt liten utbildningstid och lärarledd
            tid.
          </note>
          <note>
            Det här är utmaningar inom den högre utbildningarna som Centerpartiet
            vill sätta fokus på, och för det krävs det reformer.
          </note>
          <note>
            Jag vill börja med att välkomna att regeringen har lagt förslag
            till att resursfördelningssystemet ska utvecklas, utvärderas och
            utredas bättre. Dessa frågor är väldigt viktiga för Centerpartiet
            och vi har länge drivit dem. Det är självklart att utredningen
            om resursfördelningssystemet som har presenterats ska ske skyndsamt
            och ta fasta på hur man stärker kvaliteten inom den högre utbildningen.
            Hur förbättrar man en samverkan med arbetslivet och skapar en
            större arbetslivsanknytning mellan den högre utbildningen och
            arbetsmarknaden?
          </note>
          <note>
            De flesta studenter väljer ju att utbilda sig för att få ett
            speciellt jobb eller för att få ett jobb över huvud taget. Därför
            måste även den högre utbildningen ha bättre koppling till arbetsmarknaden.
          </note>
          <note>
            Konkurrenskraften på de högre utbildningarna måste också stärkas.
            Då krävs det också högre kvalitet. Många utbildningar i dag har
            väldigt liten undervisningstid. Man bör premiera bättre arbete
            mot arbetsmarknaden. Vi från Centerpartiet har lyft bland annat
            studentmedarbetarskap, att möjliggöra för studenter att ta extrajobb
            under studietiden. Vi vill se förbättrade möjligheter för praktik
            under den högre utbildningen. Framför allt vill vi förstärka studie-
            och yrkesvägledarnas roll, vilket vi tror är helt avgörande för
            att förbättra den högre utbildningen.
          </note>
          <note>
            Det är också viktigt att studenter ska kunna jämföra sina utbildningar
            så att de vet vad man får ut av den utbildning som man väljer.
            Att välja en högre utbildning är en av de största investeringarna
            som man gör i sitt liv. Att då få veta vad man kan förvänta sig
            är oerhört viktigt. Det är därför beklagligt med tanke på att
            riksdagen för mindre än ett år sedan tog ett enhälligt beslut
            om att jämförbarhet är en viktig ingång i kvalitetssäkringssystemet
            att den nuvarande regeringen tyvärr har valt att ignorera den
            frågan, enligt ett svar på en skriftlig fråga.
          </note>
          <note>
            Detta drabbar framför allt studenter från studieovana hem som
            behöver dessa förutsättningar. Jag hoppas att regeringen lyssnar
            på förslaget från riksdagen om att studenter ska kunna göra val
            utifrån utbildningarnas koppling till arbetsmarknad, utbildningens
            kvalitet och utifrån tidigare studenters åsikter om utbildningen.
          </note>
          <note>
            Centerpartiet har i dag presenterat förslag kopplat till internationaliser
            ­ ingen för att ta bort onödigt regelkrångel för internationella
            studenter om de vill ta sig till Sverige. I dag sker det ett visst
            dubbelarbete mellan lärosätena och Migrationsverket.
          </note>
          <note>
            Vi vill också öppna möjligheten för att de doktorander och masterstudenter
            som är här och går en utbildning som är längre än ett år får möjlighet
            till uppehållstillstånd för hela perioden, så att de slipper processen
            med att förnya uppehållstillståndet. På det viset får enskilda
            studenter en ökad trygghet, men det är också viktigt för att minska
            myndigheternas och Migrationsverkets administration.
          </note>
          <note>
            Det är olyckligt att den nuvarande regeringen har höjt skatten
            på jobb, vilket innebär att utbildningspremien i Sverige blir
            ännu lägre. Vi vill göra precis tvärtom. Vi vill sänka skatterna
            på att arbeta så att det lönar sig ännu mer för de människor som
            väljer att utbilda sig att starta företag och utvecklas. Det bidrar
            till ett bättre Sverige.
          </note>
          <note>
            Det är också viktigt att förbättra möjligheterna till genomströmning,
            så att det blir lättare för studenter att genomgå sin utbildning
            snabbare för att snabbare komma in på arbetsmarknaden i stället
            för att vara arbetslösa under sommarmånaderna eller kanske arbeta
            med saker eller läsa kurser som inte är relevanta utifrån deras
            utbildning. Det måste skapas möjligheter till en mer flexibel
            syn så att folk snabbare kommer i arbete.
          </note>
          <note>
            Det är grunden i Centerpartiets högskolepolitik att de högre
            utbildningarna i större utsträckning ska leda till arbete.
          </note>
          <note>
            (Applåder)
          </note>
          <note type="speaker">
            Anf. 98 CHRISTINA ÖRNEBJÄR (L):
          </note>
          <note>
            Fru talman! I dag debatterar vi det enorma område som utbildningen
            utgör. Nästa alla i talarstolen har nämnt hur svårt det är att
            hinna med allting. Därför måste vi prioritera och lyfta fram det
            viktigaste och det som skiljer ut oss. Men det är som i skola
            n: A llt hinns inte med hur gärna man än vill . M en man måste
            naturligtvis hinna med det viktigaste.
          </note>
          <note>
            Min tanke var att jag i första hand skulle ha pratat om högre
            utbildning, komvux och sfi, men efter att ha lyssnat på debatten
            kommer jag att skifta fokus lite grann.
          </note>
          <note>
            För några veckor sedan debatterade vi här i kammaren rätten till
            behörighetsgivande utbildning inom komvux. Där lyfte jag bland
            annat att det är viktigt att se till att komvux inte blir en räddningsplanka
            för de kommuner som inte mäktar med att ge eleverna det som de
            behöver i gymnasiet.
          </note>
          <note>
            Alltför ofta ser vi tendensen att man i lågstadiet skjuter problemen
            framför sig och tycker att de kan lösas i mellanstadiet. I mellanstadiet
            säger man att problemen kan lösas i högstadiet och så vidare till
            gymnasiet, och fixar man det inte där står komvux på tur.
          </note>
          <note>
            Att hålla hög kvalitet både inom gymnasieskolan och i komvux
            är väldigt viktigt, och där är naturligtvis lärarna nyckeln. Jag
            återkommer till det lite senare.
          </note>
          <note>
            Någonting annat som jag lyfte fram i debatten var min farhåga
            för den inlåsningseffekt som särskolan innebär. Den som läser
            på särskolan i dag blir inte behörig till att läsa vidare, om
            man inte går genom folkbildningen,
          </note>
          <note>
            Det här är en heterogen grupp som vi har pratat väldigt lite
            om i dag. Jag skulle gärna vilja höra lite mer om vad ansvarigt
            statsråd har för tankar, eftersom jag antar att de inte fick plats
            under ministerns anförande.
          </note>
          <note>
            Sedan kommunerna på 1990-talet tog över ansvaret för särskolan
            har ju elevantalet i princip fördubblats. Vad orsakerna till denna
            ökning är kan vi säkert dividera om någon annan gång, men faktum
            är att det aldrig har funnits så här många barn inom gymnasiesärskolan
            eller grundsärskolan.
          </note>
          <note>
            Under alliansregeringens tid såg vi till att öppna en del forme
            lla möjligheter, och de har nu funnits i ett par år. Men vi ser
            att det inte räcker med formella möjligheter, utan det behövs
            konkreta beställningar. Detsamma gäller kanske inom folkhögskolan
            och studieförbunden.
          </note>
          <note>
            Det kan tyckas lite märkligt att en regering som vill att alla
            som läser på gymnasiet ska få högskolebehörighet helt verkar glömma
            bort de som går på särgymnasiet och deras möjligheter att läsa
            vidare, om de så vill. Det är antingen alla på det ena stället
            och inga på det andra.
          </note>
          <note>
            Vi liberaler vi se en tydligare individanpassning här. Den som
            vill ska kunna få en högskolebehörighet, oavsett program, men
            det ska inte vara ett obligatorium.
          </note>
          <note>
            Inte heller särvux på gymnasial nivå omfattas av förslaget om
            grundläggande behörighet till yrkeshögskolan och komvux. Det är
            den enda målgrupp som inte omfattas av den rättighetsreformen.
          </note>
          <note>
            Den inlåsningseffekt som särskolan innebär blir ännu värre. Det
            behövs en översyn av särvux snarast liksom av hela särskolan.
            För övrigt kan jag tycka att vi då kan fundera över ett annat
            namn.
          </note>
          <note>
            Jag sa tidigare att lärarna är nyckeln. Jag tycker att den allra
            bästa val ­ affischen i alla kategorier är den där det står ”Utan
            mr Miyagi ingen Daniel-san”. Som av en händelse har det parti
            som jag själv företräder haft just denna affisch. En gång var
            jag tvungen att ge en praoelev i uppdrag att se alla Karate Kid
            -filmerna för att han s kulle förstå referensen till mr Miyagi
            och Daniel-san. Dagens ungdom missar uppenbarligen mycket kvalitetskultur.
          </note>
          <note>
            I december förra året gjordes en enkätundersökning hos ett slumpmässigt
            urval av gymnasie- och vuxenutbildningslärare i Sverige. De fick
            frågan: Vilket beslut skulle du prioritera om du var gymnasie-
            och kunskapslyftsminister? Högre lön var det vanligaste, men det
            fanns även mycket annat. Kompetens var en annan sak – många vill
            ha bättre möjligheter till fortbildning. En annan viktig aspekt
            som många lyfte upp var administra ­ tionen. De tyckte att det
            var för mycket och ville lyfta bort den från lärarna så att dessa
            kan fokusera på huvuduppgiften att undervisa.
          </note>
          <note>
            Många tog upp arbetsmiljön med stress och oro i klassrummen där
            det förekommer buller, hot och våld. En intressant del som lyftes
            upp var för övrigt en önskan om att eleverna skulle ta ett mer
            aktivt ansvar över sitt lärande. Även en statlig skola lyftes
            fram.
          </note>
          <note>
            På alla dessa områden har Liberalerna förslag till förbättringar
            – återigen som av en händelse. Vi vill införa lärarassistenter
            för att lärarna ska kunna ägna sig åt undervisning i stället för
            åt administration. Ordning och arbetsro har vi talat om väldigt
            länge. Att Liberalerna vill ha statlig skola är knappast någon
            hemlighet. Genom karriärtjänster kan lärare utvecklas inom sitt
            yrke, men mycket mer än så behövs.
          </note>
          <note>
            En omfattande vidareutbildning av svensk lärarkår är nödvändig.
            Det är precis detta som lärarna efterlyser. Det är märkligt att
            en sådan stor och viktig yrkeskår med en kunskapsorienterad yrkesuppgift
            har så lite vidareutbildning. Tanken är att man ska kunna undervisa
            i många år , och då behöver man naturligtvis uppdatera sina kunskaper.
          </note>
          <note>
            Liberalerna föreslår att det ska finnas ett krav på huvudmännen
            att erbjuda ett års vidareutbildning på universitet i ämneskunskaper
            för alla legitimerade lärare inom grundskola och gymnasium som
            har minst tio år i yrket. Detta ska avse fördjupningar i de ämnen
            som de redan är behöriga i eller ämnesmetodik. Det här skulle
            bli den största satsningen i historien på vidareutbildning för
            lärare.
          </note>
          <note>
            I betänkandet säger man nej till lärarassistenter som skulle
            ha avlastat lärarna så att de kan göra det de ska, det vill säga
            undervisa. I betänkandet sägs det också att huvudmännen, kommunerna,
            är ansvariga för att möjlighet ska ges till kompetensutveckling.
            Detta är helt riktigt. Så är det. Problemet är att detta inte
            görs i dag. Den likvärdighet som många har talat om i dagens debatt
            kommer vi inte att få så länge kommunerna har ansvar för detta.
            Eleverna i Danderyd har helt andra förutsättningar än eleverna
            i Degerfors, eftersom huvudmännen, det vill säga kommunerna, prioriterar
            olika.
          </note>
          <note>
            Tidigare i debatten hörde vi från regeringspartierna att det
            är viktigt med likvärdighet vad gäller lokaler. Bland annat toaletter
            togs upp. Det sas att det är ett problem att kommunerna inte tar
            ansvar. Staten måste då gå in. Jag tycker nog att lärarnas kompetensutveckling
            borde höra till de viktigare delarna för att få en likvärdig skola.
          </note>
          <note>
            Vi borde kunna ge alla elever möjlighet att få en egen mr Miyagi,
            och alla lärare borde också få möjlighet att vara en mr Miyagi.
          </note>
          <note>
            (Applåder)
          </note>
          <note type="speaker">
            Anf. 99 LENA HALLENGREN (S) replik:
          </note>
          <note>
            Fru talman! Jag noterar att det i Liberalernas budget står minus
            vid Karolinska Institutet, KTH, Karlstads universitet, Linnéuniversitetet,
            Örebro universitet, Mittuniversitetet, Blekinge Tekniska Högskola,
            Malmö högskola, Mälardalens högskola, Högskolan i Borås, Högskolan
            i Dalarna, Högskolan i Gävle, Högskolan i Halmstad, Högskolan
            i Kristianstad, Högskolan i Skövde, Högskolan Väst och Södertörns
            högskola. För universiteten i Uppsala, Lund, Göteborg, Stockholm,
            Umeå och Linköping står det plus.
          </note>
          <note>
            Eftersom Christina Örnebjär bytte anförandemanus föll kanske
            denna del bort. Vilket skäl har ni att dra ned anslaget till alla
            dessa lärosäten och i stället satsa på ett fåtal? Jag skulle beteckna
            detta som långt ifrån hela landet. Det handlar snarare om våra
            allra största städer och gammeluniversitet.
          </note>
          <note type="speaker">
            Anf. 100 CHRISTINA ÖRNEBJÄR (L) replik:
          </note>
          <note>
            Fru talman! Tack för frågan, Lena Hallengren! Precis som jag
            tog upp i mitt anförande är en anledning att vi behöver prioritera.
            Vi har bland annat tittat på hur vi ska prioritera var vi ska
            lägga lärarutbildningen. Vi tycker att den ska finnas på vissa
            lärosäten och inte på andra för att man ska kunna fokusera och
            få en så bra utbildning som möjligt. Om vi sprider ut kommer vi
            inte att få kompetens på alla lärosäten.
          </note>
          <note>
            Jag kan stanna där, för det är faktiskt så enkelt.
          </note>
          <note type="speaker">
            Anf. 101 LENA HALLENGREN (S) replik:
          </note>
          <note>
            Fru talman! Det var ett välkommet tillägg, inte minst för att
            det förs in i protokollet. Jag tycker att det fanns anledning
            att nämna detta i ett anförande om budgetdebatten eftersom det
            är anmärkningsvärt att ni vill ha lärarutbildning och ämneslärarutbildning
            på sex orter, till skillnad från alla som finns i dag.
          </note>
          <note>
            Jag hör snarare från flertalet partier att de är bekymrade över
            att lärarutbildningen inte finns i hela landet. Detta påverkar
            i negativ mening det faktum att vi i dag har en brist på 60 000.
          </note>
          <note>
            Jag funderar också lite på hur Liberalerna tänker sig att den
            verksamhetsförlagda utbildningen och övningsskolorna ska fungera
            om man begränsar detta till sex orter. Hur ska dessa räcka till?
            Vad blir konsekvenserna för landet i sin helhet när man drar ned?
            Som jag förstod gäller neddragningen lärarutbildningen, men det
            handlar kanske inte nödvändigtvis om den; man kanske kan tolka
            det som utbildning i allmänhet.
          </note>
          <note>
            Är det fortfarande de gamla universiteten som gäller och som
            prioriteras när Liberalerna får välja?
          </note>
          <note type="speaker">
            Anf. 102 CHRISTINA ÖRNEBJÄR (L) replik:
          </note>
          <note>
            Fru talman! Tack för ytterligare en fråga!
          </note>
          <note>
            Jag skulle säga att ganska få tittar på vilka utbildningar som
            finns på det universitet eller den skola som ligger närmast hemorten.
            Tvärtom ser nog många det som en välkommen anledning att flytta
            så långt bort som möjligt och kunna flytta hemifrån.
          </note>
          <note>
            Däremot tittar man på kvalitet. Man vill gå på en utbildning
            som är bra för att så småningom kunna få ett bra jobb. Så har
            vi det inom andra utbildningar. Varför skulle vi inte kunna göra
            samma sak inom lärarutbildningen? Varför kan vi inte fokusera
            för att få så bra lärarutbildningar som möjligt på ett fåtal platser
            så att vi får de bästa lärarna även inom lärarutbildningen? På
            så vis får vi de bästa lärarna ute i vår egen verksamhet.
          </note>
          <note>
            Självklart blir det en bättre verksamhet om vi kan fokusera i
            stället för att sprida ut. Jag tror inte att färre kommer att
            läsa vidare, utan högre kvalitet kommer att locka fler att läsa
            till lärare.
          </note>
          <note type="speaker">
            Anf. 103 LARRY SÖDER (KD):
          </note>
          <note>
            Fru talman! En av de större utmaningarna för oss som förtroendevalda
            är att samhället förändras i en allt snabbare takt. Ingen kan
            med säkerhet säga hur vårt samhälle ser ut om 15 eller 20 år.
            Vilka branscher kommer att behöva arbetskraft? Vilka branscher
            kommer att finnas kvar? Vilka kunskaper behövs i vårt nya samhälle?
            Med detta vill jag påvisa två olika delar.
          </note>
          <note>
            Behovet av att kunna förändra vårt utbildningsväsen till de nya
            tiderna kommer att vara av största vikt för att möta de nya utmaningarna
            i framtiden. Och behovet av att kunna inse att vi inte bara en
            gång utan kanske två eller tre behöver sätta oss på skolbänken
            för att komplettera våra kunskaper blir inget undantag utan snarare
            en regel för att möta behovet av ny kunskap som uppstår i samhället.
          </note>
          <note>
            Vi måste alltså lägga mer fokus på utbildningars förändringsmöjligheter
            och flexibilitet och på utbildningar som leder till jobb och entreprenörskap.
            Kristdemokraterna bedömer att personer som går yrkesvuxenutbildningar
            eller utbildningar inom yrkeshögskolan har långt större möjlighet
            att få ett arbete efter utbildningen än efter en arbetsmarknadsutbildning
            upphandlad av Arbetsförmedlingen. Denna bedömning bygger även
            på att en arbetsgivare troligtvis har en mer negativ uppfattning
            om en person som har gått en arbetsmarknadsutbildning än en som
            har gått en annan utbildning. Det blir därmed svårare för den
            första att få jobb.
          </note>
          <note>
            Staten måste våga göra förändringar som innebär en markant skillnad
            för den enskildes möjlighet till jobb, även om besluten ibland
            är svåra att ta. Jag konstaterar att regeringen var stolt över
            sin satsning på yrkesvux. Den skulle dock kunna bli ännu bättre
            med våra förslag.
          </note>
          <note>
            Genom att avveckla arbetsmarknadsutbildningarna försvinner ca
            3 000 helårsplatser inom arbetsmarknadsutbildningen. I stället
            anslår Kristdemokraterna medel för att skapa fler platser inom
            yrkesvuxenutbildningen. Kristdemokraterna satsar 537 miljoner
            utöver regeringen 2017. Under de fyra år som budgeten gäller skulle
            det bli över 1,5 miljarder kronor. Vår bedömning är att man på
            så vis skapar långt fler platser på yrkesvux och hjälper därmed
            fler att få rätt kunskap och en snabbare väg till ett arbete.
          </note>
          <note>
            Vårt mål är ganska likt regeringens, men vi vill gå lite längre
            och vi tror att vårt förslag är det som möter framtiden bättre.
          </note>
          <note>
            Ett annat område som vi ser har behov är vårdyrkena. Redan i
            dag kan vi konstatera att vårdpersonal är och förblir en bristvara.
            Äldreomsorgen är det vi direkt får upp i tankarna, men den ordinarie
            sjukvården har lika stora problem i dag.
          </note>
          <note>
            Den stora bristen på utbildade läkare, sjuksköterskor och barnmorskor
            leder till mindre tillgänglighet i vården. Vi ser inom vården
            ökade köer som vi bland annat tror beror på att staten genom borttagande
            av kömiljarden har minskat kraven på regionerna. Men det kan även
            vara ett utryck för svårigheten att rekrytera personal. Vi måste
            se till att utbildad personal finns för våra vårdyrken i tillräcklig
            omfattning. Det är en medmänsklighetsaspekt. Därför anslår vi
            resurser till nya utbildningsplatser för dessa yrkeskategorier
            med sammanlagt 400 miljoner kronor de närmaste fyra åren.
          </note>
          <note>
            Utvecklingen inom vården har dessutom blivit alltmer specialiserad,
            vilket ställer högre krav på specialistkunskaper. Det gäller ofta
            även nyutbildade sjuksköterskor. En obligatorisk allmäntjänstgöring
            skulle bidra till att öka nyutbildade sjuksköterskors praktiska
            färdigheter. Vi vill därför se över möjligheten att på försök
            införa en obligatorisk allmäntjänstgöring för alla nyutbildade
            sjuksköterskor med efterföljande utvärdering.
          </note>
          <note>
            Ett annat område där vi har svårt att rekrytera och behålla personal
            och höja statusen är läraryrket. Här finns en del att göra med
            anledning av att grundskolans resultat är nära förknippade med
            lärares engagemang, kunskap och förmåga att få eleverna intresserade
            och engagerade. Statens roll måste vara att se till att lärarutbildningen
            motsvarar de förväntningarna. En nyutbildad lärare ska ha instrument
            för att kunna engagera elever, ska ha hög kunskap och ska kunna
            anpassa sig efter elevernas olika förutsättningar, vilket jag
            hoppas att man kan göra.
          </note>
          <note>
            Det är inte bara antalet utbildade som är det viktiga, utan även
            vilken kvalitet dessa utbildningar håller. Därför menar vi kristdemokrater
            att det är av yttersta vikt att lärarutbildningen håller en hög
            och jämn kvalitet. Det kan ifrågasättas om den gör det när det
            finns 28 olika lärarutbildningar. Det är viktigt att utbildningen
            hålls ihop och kan visa på samma goda resultat oavsett var man
            studerar.
          </note>
          <note>
            Man måste kunna ställa höga betygskrav och göra lämplighetstester
            vid antagningen till lärarutbildningen. Dessutom är det viktigt
            att lärarstudenterna redan tidigt i utbildningen får komma ut
            på praktik och skaffa sig praktisk erfarenhet som också kan verka
            som vägledning om huruvida det är rätt eller fel val de har gjort.
            Om lärarstudenten tvekar är det bättre att han eller hon hoppar
            av tidigt i utbildningen än sent.
          </note>
          <note>
            Jag vill avsluta med att försöka understryka vikten av forskning
            i Sverige. Den högre utbildningen och forskningen måste tillvarata
            intresserade talanger för att Sverige ska hållas konkurrenskraftigt.
            Därför behöver det finnas möjligheter att studera eller forska
            oavsett om man är nybliven student eller ensamstående tvåbarnsförälder.
          </note>
          <note>
            Kristdemokraterna vill att anslagen till tillväxtfrämjande forskning
            och innovation prioriteras. Genom en tydlig nyttogörandeaspekt
            kring anslagen för forskningen kommer Sverige att kunna återta
            förlorad mark och bli världsledande inom forskning som Sverige
            traditionellt sett varit ledande inom. Därigenom kan vi också
            bibehålla den kvalitet som kännetecknar stora delar av det svenska
            deltagandet inom europeisk forskning. Det är viktigt att harmonisera
            med de ramprogram som utformas inom det europeiska samarbetet,
            där stor vikt läggs på att förvandla vetenskapliga framgångar
            och genombrott till nya produkter och tjänster som i sin tur leder
            till ökad tillväxt för Sverige och Europa.
          </note>
          <note>
            Hur framtiden ser ut har vi möjligtvis en aning om, men ingen
            har en exakt karta. Det vi vet är vilka resurser vi har att tillgå:
            studenter som har en iver att lära sig och ta reda på nya saker,
            bra lärosäten som har sina spetsar på några områden och nyanlända
            som bär med sig kunskaper till vårt land som i en del fall kan
            passa in i det vi har brist på. Allt handlar om att optimera våra
            resurser på bästa sätt för att skapa oss en god framtid – en framtid
            som vi själva skapar genom att vara en ledande forskningsnation
            och ta vara på de kunskaper vi har.
          </note>
          <note>
            (Applåder)
          </note>
          <note type="speaker">
            Anf. 104 THOMAS STRAND (S):
          </note>
          <note>
            Fru talman! Den som noga läser regeringens budgetproposition
            finner några intressanta rader på s. 205 under avsnittet Politikens
            inriktning . Där finns några ord som anger en bärande och viktig
            princip för högre utbildning och forskning i Sverige. Regeringen
            skriver att ambitionen är ”att bygga ett modernt kunskapssamhälle
            med högklassig forskning och utbildning i hela landet”. Sedan
            fortsätter regeringen med att poängtera vikten av att både kvinnor
            och män ska ges möjligheter ”att utbilda sig oavsett inkomst och
            bakgrund”. Det är viktiga rader i detta stora dokument.
          </note>
          <note>
            Utifrån det skulle jag vilja dra några slutsatser. Att bygga
            ut högskolan med särskilt fokus på att få fler lärare och fler
            förskollärare är en viktig budgetprioritering. Att bygga ut yrkeshögskolan
            för att möta arbetsmarknadens behov är lika angeläget. Att samtidigt
            göra det genom kvalitetshöjande åtgärder, både i den högre utbildningen
            och i yrkeshögskolan, är mycket välkommet.
          </note>
          <note>
            Av den bärande princip som jag inledde mitt anförande med kan
            man dra några ytterligare slutsatser som jag tycker är viktiga.
            Det är viktigt att jämställdheten i den högre utbildningen och
            forskningen förbättras. Därför är regeringens markering av lärosätenas
            jämställdhetsintegreringsarbete jätteviktig. Det handlar om att
            det ska vara lika möjligheter för män och kvinnor att göra karriär
            i akademin och om att motverka könsbundna studieval.
          </note>
          <note>
            Det är också viktigt att vi tar ut steglängden vad gäller breddad
            rekrytering och breddat deltagande. Det är inte acceptabelt att
            möjligheten att söka sig till och delta i högre utbildning ska
            skilja sig åt på grund av bakgrund och föräldrarnas utbildningsnivå.
            Den borgerliga regeringen prioriterade inte arbetet med breddad
            rekrytering, vilket har medfört att detta arbete stannat av. Därför
            är jag glad över att regeringen nu politiskt prioriterar vikten
            av breddad rekrytering och breddat deltagande.
          </note>
          <note>
            Universitet och högskolor är viktiga aktörer i det livslånga
            lärandet. Därför är det viktigt att politiskt markera att det
            är väldigt värdefullt med god tillgång till distansutbildningar.
            Det är också viktigt att ha en aktiv samverkan mellan akademin
            och kommunala lärcentrum. Vi bygger det livslånga lärandet genom
            samverkan kring kommunala lärcentrum och en god tillgång till
            distansutbildningar.
          </note>
          <note>
            Moderaterna har haft en hög svansföring i den här debatten, tycker
            jag. Betty Malmberg kritiserar regeringen för att den försummar
            kvalitetsarbetet. Stämmer det? Nej, det stämmer naturligtvis inte.
            Det är inte så att Moderaterna satsar mer pengar än regeringen
            under 2017 på att höja kvaliteten. Det är mest verbala luftballonger
            som Betty Malmberg skickar upp, och det är just luft i ballongerna.
          </note>
          <note>
            Att bygga ut högskolan med fler platser innebär inte att man
            per auto ­ matik negligerar kvaliteten. Det är inte så att en
            ökad kvalitet enbart är beroende av mer pengar. Kvalitetsarbete
            är för mig och regeringen ytterst ett förhållningssätt. Därför
            har vi nu fått ett reformerat och bättre kvalitets ­ utvärderingssystem,
            som just markerar förhållningssättet. Som ministern sa satsas
            det nästan 1 miljard under innevarande mandatperiod på att stärka
            kvaliteten i den högre utbildningen. Ytterst är det lärosätenas
            ansvar att erbjuda utbildning av hög kvalitet. Kan man inte garantera
            en utbildning med hög kvalitet ska man naturligtvis inte starta
            en utbildning. Men jag har stort förtroende för att lärosätena
            tar ansvar för kvaliteten i högskolan.
          </note>
          <note>
            Det är också intressant att se att två borgerliga partier går
            åt två olika håll. Centerpartiet går i varje fall i det avseende
            jag tänker på framåt , medan Liberalerna går åt motsatt håll och
            bakåt.
          </note>
          <note>
            Vad tänker jag då på? Centerpartiet ansluter till regeringens
            uppfattning att vi behöver högre utbildning i hela landet. Centerpartiet
            vill också utveckla samarbetet mellan akademin och de kommunala
            lärcentrumen. Det vill inte Liberalerna. De vill centralisera
            lärarutbildningen till färre orter. Det hörde vi i replikskiftet
            innan. Det blir för mig ett elitistiskt tänkande. Det verkar som
            att Liberalerna inte gärna vill tala högt om det i debatten.
          </note>
          <note>
            Många personer har kommit till Sverige under senare tid som har
            utländsk högskoleutbildning och behöver få den validerad, prövad,
            och kunna använda den i svenska arbetsförhållanden. Därför är
            det viktigt med validering och att kunna erbjuda kompletterande
            utbildningar för just nyanlända akademiker.
          </note>
          <note>
            Fru talman! När det gäller forskningsbudgeten har ministern redan
            kommenterat den. Jag kommer inte att komma in på den. Vi får anledning
            att återkomma till den debatten framåt vårkanten när vi ska ta
            forskningsbudgeten. Det är lite förvånande att Centerpartiet,
            Liberalerna och KD i sina förslag till budget drar ned på satsningar
            på högre utbildning och forskning. Det tycker jag är lite anmärkningsvärt
            med tanke på hur viktigt det är att bygga Sverige starkt med just
            högre utbildning och forskning.
          </note>
          <note>
            Fru talman! Med det vill jag yrka bifall till utskottets förslag.
          </note>
          <note type="speaker">
            Anf. 105 BETTY MALMBERG (M) replik:
          </note>
          <note>
            Fru talman! Tack för ditt anförande, Thomas Strand. Du hade inte
            behövt locka upp mig i debatten med sådana påhopp som att säga
            att Betty Malmberg slänger fram verbala luftballonger. Jag hade
            gått upp i debatten ändå . Faktum är dessutom att Thomas Strand
            ändå påpeka r att han har läst budgetpropositionen väldigt noga.
            Det är väldigt bra. Vi säger så. Men du har tydligen försummat
            att läsa vad andra partier har lagt fram för förslag i sina budgetar.
          </note>
          <note>
            Faktum är att som situationen ser ut i dag, här och nu, föreslår
            Moderaterna 550 miljoner kronor 2017, ska jag be att få tala om.
            Ni har gömt undan satsningen på 250 miljoner kronor. Den ligger
            i regleringsbreven. Det hade inte vi uppfattat från början. De
            har vi sedan omfördelat för att kunna lägga till forskningen.
            Därför kommer vi att landa högre än vad ni gör i forskningen.
            Oavsett vilket, Thomas Strand: Även om jag räknar bort de pengarna
            ligger vi ändå 50 miljoner kronor över vad Socialdemokraterna
            och regeringen satsar. Rätt ska vara rätt.
          </note>
          <note>
            Thomas Strand talar om att vi ska bygga ett modernt forskningssamhälle.
            Det är självklart. Jag skulle därför vilja fråga: Hur tänker Thomas
            Strand när det gäller digitalisering? Jag tog i mitt anförande
            upp att Digitaliseringskommissionen redan 2015 sa till regeringen
            att man borde titta på och följa utvecklingen för hur högre utbildning
            digitaliseras. Hur kommer det in i utbildningen? Regeringen sitter
            med armarna i kors. Moderaterna driver frågan. Vad gör regeringen,
            Thomas Strand?
          </note>
          <note type="speaker">
            Anf. 106 THOMAS STRAND (S) replik:
          </note>
          <note>
            Fru talman! Det viktiga är ändå att säga att det inte skiljer
            så fasligt mycket på budgetsatsningarna. Vi satsar ganska lika
            bägge två partier vad gäller kvalitetshöjande åtgärder. Det kan
            låta som att det är väldigt mycket från Moderaternas sida. Men
            när jag tittar på 2017 tycker jag inte att det är någon markant
            skillnad.
          </note>
          <note>
            Det andra gäller digitaliseringen, som är en jätteviktig fråga.
            Det är den i och för sig för alla partier. Det brinner vi nog
            alla för. Tittar man på hur regeringen har jobbat ser man att
            den jobbat väldigt brett vad gäller digitaliseringen. Det arbetats
            med att få strategier för förskola, grundskola och så vidare.
            Ett arbete håller på att presenteras om strategier även för gymnasieskolan
            och den åldersgruppen.
          </note>
          <note>
            Även för den högre utbildningen är digitaliseringen en viktig
            fråga. Regeringen har bland annat låtit utreda MOOC som vi ibland
            talar om som en del av detta. Man ska ha med i bilden att det
            pågår ett arbete för att titta på hur man kan stärka digitaliseringen
            i den högre utbildningen.
          </note>
          <note>
            Sedan ska vi inte glömma bort att med den forskningsproposition
            som nyligen presenterades är digitaliseringen en av de stora utmaningarna
            som regeringen vill angripa väldigt brett för att stärka och se
            digitaliseringens effekter i hela samhället. Det handlar överlag
            om högre utbildning och forskning.
          </note>
          <note type="speaker">
            Anf. 107 BETTY MALMBERG (M) replik:
          </note>
          <note>
            Fru talman! Jag tycker nog ändå att det finns en viss skillnad,
            Thomas Strand, om vi säger att vi vill satsa 50 miljoner kronor
            extra på kvaliteten. 50 miljoner kronor är mycket pengar.
          </note>
          <note>
            Statsrådet nämnde här tidigare att man gör satsningar på Tech
            for Sweden. Det handlar om 7 miljoner kronor. Också där föres
            lår Moderaterna 50 miljoner kronor. Det gör skillnad. Det går
            inte att komma ifrån det.
          </note>
          <note>
            När vi talar om den moderna utvecklingen är det intressant att
            höra hur Thomas Strand försvarar regeringens hittillsvarande arbete.
            Man har börjat lite i ungdomsskolan. Sedan hoppar man till forskningspropositionen.
            Precis som jag sa i mitt anförande har man glömt högre utbildning
            som ligger mittemellan.
          </note>
          <note>
            Man talar om att vi ska digitalisera forskningen. Men trots att
            propositionen som vi ska debattera senare handlar om den högre
            utbildningen, forskning och innovation nämner man inte vikten
            och behovet av att digitalisera högre utbildning. Jag talar då
            inte om MOOC. Jag talar inte om distansutbildning.
          </note>
          <note>
            Jag talar om lärarstudenter som till exempel ska möta förväntningarna
            ute i klassrummet. Där har vi barn, elever, som sitter med Ipadar
            och har lärt sig programmera på förskolan. Dessa elever måste
            lärarna ha redskap att möta. Det är vad jag efterlyser från regeringen.
          </note>
          <note type="speaker">
            Anf. 108 THOMAS STRAND (S) replik:
          </note>
          <note>
            Fru talman! När det gäller pengarna till kvalitetshöjande åtgärder
            har vi också forskarskolorna som ska startas. Det har angetts
            både i budgeten och i forskningspropositionen. Det finns också
            försöksverksamhet med praxisnära forskning som ingår som delar
            i att höja kvaliteten både på lärarutbildningen och kopplat till
            skolan.
          </note>
          <note>
            Jag ska kort nämna Teach for Sweden. Man kan inte ge dem mer
            peng ­ ar än vad de kan använda. De penga r som vi satsar är exakt
            det som de själva tycker att de klarar av att använda.
          </note>
          <note>
            Forskningspropositionen är viktig i detta sammanhang. Om man
            läser den noga, och det hoppas jag att Betty också har gjort,
            ser man en av poängerna att man kopplar ihop utbildning, forskning
            och innovation som en helhet. När man talar om digitaliseringen
            är det breda forskningsprogram i tio år. Det handlar om utbildningen,
            forskningen och innovation.
          </note>
          <note>
            Det är så man ska se det hela. Digitaliseringen kommer in i delarna
            utbildning, forskning och innovation. Det är väldigt viktigt.
            En av de viktiga nyheterna i forskningspropositionen är de breda
            forskningsprogrammen som kopplar samman det hela så att man får
            ihop det. Det ska inte vara så att vi har digitaliseringen här,
            forskningen här och den högre utbildningen här. Allt hör samman.
          </note>
          <note type="speaker">
            Anf. 109 FREDRIK CHRISTENSSON (C) replik:
          </note>
          <note>
            Fru talman! Det är intressant att lyssna på Thomas Strand när
            han talar i talarstolen. Han lyfter väldigt mycket fram kvalitetsfokus.
            Det var egentligen det jag tänkte lyfta fram i mitt anförande.
          </note>
          <note>
            För mindre än ett år sedan fattade en enhällig riksdag ett beslut
            om att ge ett tillkännagivande till regeringen angående jämförbarhet
            inom den högre utbildningen. Det bygger egentligen på två delar.
            Det ena är att driva lärosätenas kvalitetsarbete ytterligare framåt
            när lärosätena jämförs mot varandra.
          </note>
          <note>
            Det handlar också, och framför allt, om studenternas möjlighet
            att veta vad man kan förvänta sig när man ska välja utbildning.
            Investeringen i utbildning är en av de största man gör i livet,
            och då är det viktigt att veta vilka förutsättningar man kan förvänta
            sig, hur utbildningen kan leda till arbete och vilken kvalitet
            utbildningen kommer att ha.
          </note>
          <note>
            Det har ställts en fråga till högskoleminister Helene Hellmark
            Knutsson från min kollega Ulrika Carlsson tidigare i talarstolen,
            och det har även ställts en skriftlig fråga. Regeringen väljer
            att ignorera detta, trots att riksdagen har fattat ett enhälligt
            beslut om att jämförbarhet inom högre utbildning är viktig. Uppdraget
            gavs till Universitetskanslersämbetet att ha med detta i kvalitetsutvärderingssystemet.
            Utredningen av det nya kvalitetsutvärderingssystemet pekar på
            att det är viktigt att kunna jämföra högre utbildning men att
            det inte lämpar sig i detta system. Man föreslår att det ska vara
            ett självständigt uppdrag. Riksdagens beslut var enhälligt.
          </note>
          <note>
            Mina frågor till Thomas Strand är därför: Vad anser Thomas Strand
            om att högskoleministern ignorerar riksdagens enhälliga beslut?
            På vilket sätt kommer Thomas Strand att arbeta för att de intentioner
            som fanns i detta riksdagsbeslut kommer att genomföras?
          </note>
          <note type="speaker">
            Anf. 110 THOMAS STRAND (S) replik:
          </note>
          <note>
            Fru talman! Det beslut vi fattade och den proposition från regeringen
            som antogs för inte så länge sedan är viktiga och centrala. Vi
            hade ett system tidigare som på många plan inte höll måttet. Bland
            annat var det besvärligt att Sverige inte höll måttet i europeiskt
            hänseende när man relaterar till det enkla systemet. Det var därför
            viktigt att vi fick fram ett nytt kvalitetsutvärderingssystem.
          </note>
          <note>
            Det handlar om att pröva examenstillstånden och om UKÄ:s roll
            där, men det handlar också om att se till att varje lärosäte har
            egna kvalitetssäkra system. Man ska vara säker på att den utbildning
            de erbjuder och genomför håller måttet och har god kvalitet. Det
            kopplas också till att man kan göra en utvärdering av programmen
            och kolla lite brett om det som lärosätena säger och går i god
            för att de har verkligen stämmer. Det är de tematiska utvärderingarna
            som är viktiga när det gäller att fånga upp kvaliteten. Det var
            ett bra sätt och ett bra förslag, och jag tyckte att det var klokt
            av riksdagen att ställa sig bakom detta.
          </note>
          <note>
            Om riksdagen har gjort ett tillkännagivande ska regeringen självfallet
            förhålla sig till det. Jag är inte minister, så jag kan inte tala
            för regeringen. Som ledamot av riksdagen tycker jag att detta
            är viktigt: Om riksdagen har gjort ett tillkännagivande ska regeringen
            förhålla sig till det. Jag tror att regeringen kommer att tillmötesgå
            detta i någon form, även om jag inte vet exakt hur det kommer
            att utformas.
          </note>
          <note type="speaker">
            Anf. 111 FREDRIK CHRISTENSSON (C) replik:
          </note>
          <note>
            Fru talman! Det är glädjande att Thomas Strand och jag delar
            uppfattning i frågan. Jag hoppas att Thomas med sina kontakter
            med departementet också kommer att driva på frågan. Tyvärr var
            svaret från ministern att man anser att det som Universitetskanslersämbetet
            kom fram till var tillräckligt för att kunna jämföra utbildningar
            , trots att Universitetskanslersämbetet själv i sina skrivningar
            tycker att myndigheten ska få ett självständigt informationsuppdrag
            just för att kunna lyfta upp andra parametrar än bara dem som
            finns med i kvalitetsutvärderingssystemet. Debatten om kvalitetsutvärderingssystemet
            och vad vi tycker om det har vi haft tidigare.
          </note>
          <note>
            Just möjligheten att jämföra utbildning är helt avgörande. Det
            handlar om att driva kvaliteten för lärosäten och att de vet att
            de ska ha en högre utbildning med hög kvalitet så att de lockar
            de bästa studenterna. Det handlar framför allt om de studenter
            som jag reagerar på att Thomas Strand lyfte fram i sitt anförande
            när det gäller att bredda rekryteringen och att det är en viktig
            fråga för Socialdemokraterna. Då är det oerhört viktigt att man
            kan veta vad man kan förvänta sig av den utbildning man väljer,
            vad man kan ha för förutsättningar på arbetsmarknaden och vilken
            kvalitet utbildningen håller. Först och främst handlar det om
            att kunna göra det hela jämförbart med utbildningar på en annan
            ort.
          </note>
          <note>
            Jag hoppas att Thomas Strand tar med sig synpunkterna när det
            gäller just jämförbarheten och att göra det hela tillgängligt
            för studenterna. Det handlar om att driva kvalitet men också om
            att öka möjligheten att göra bättre och mer attraktiva val. Utbildning
            är en av de största investeringar människor g ör i liv et .
          </note>
          <note type="speaker">
            Anf. 112 THOMAS STRAND (S) replik:
          </note>
          <note>
            Fru talman! I och med det system som vi har fattat beslut om
            här i riksdagen – ett nytt kvalitetsutvärderingssystem – och de
            fyra komponenter som finns där tror jag att man som student kan
            skaffa sig en ganska god bild över olika utbildningar och utbildningsprogram.
            Det ska man ha i bakhuvudet när man diskuterar detta: Det nya
            systemet gör att man som student kan titta på ett lärosäte och
            undersöka hur man säkrar kvaliteten. Man kan studera om det finns
            tematiska utbildningsprogram och utvärderingen av dem.
          </note>
          <note>
            Jag vet att när det gäller att söka till en utbildning tar studenten
            själv ofta reda på mycket information om lärosätet. Man lyssnar
            på andra och hör efter om utbildningen skulle kunna passa en själv.
          </note>
          <note>
            Det viktiga är att vår ambition gäller alla lärosäten. Om man
            erbjuder en utbildning ska man ha en god kvalitet. Sedan ska studenten
            ta ett eget ansvar och förvissa sig om det man kanske får höra
            verkligen stämmer: Har detta en god kvalitet? Vi måste sträva
            efter att alla lärosäten och de utbildningar vi har håller en
            god kvalitet.
          </note>
          <note>
            Jag är säker på att regeringen i någon form kommer att svara
            på det tillkännagivande som vi har. Som riksdagsledamot kan jag
            ligga på i frågorna , för riksdagens roll är viktig.
          </note>
          <note type="speaker">
            Anf. 113 CHRISTER NYLANDER (L) replik:
          </note>
          <note>
            Fru talman! Thomas Strand sa i sitt anförande att Liberalerna
            tycktes vilja vara tysta om sina förslag. Ingenting kunde vara
            mer främmande för mig. Christina Örnebjär, som deltog i ett tidigare
            replikskifte, berättade också om våra idéer
          </note>
          <note>
            Fru talman! Jag tror att Thomas Strand i grunden är ganska besviken.
            Han har under lång tid talat om hur bra forskningspolitiken ska
            bli när han och Socialdemokraterna väl tar ansvaret. Men det blev
            inte så mycket av det. Det är en resurstilldelning som är lägre
            än väntat och en riktning som är väldigt otydlig. Vad står den
            egentligen för? Det är inte bara det att man har glömt ordet forskning
            i propositionens titel; man har också glömt en riktning för forskningspolitiken
            generellt. Samverkan likställs med kvalitet på ett sätt som jag
            tror kommer att innebära att kvalitet tonas ned framöver, vilket
            är olyckligt.
          </note>
          <note>
            För Liberalernas del är fokus på forskningspolitiken och den
            högre utbildningspolitiken tydligt på kvalitet. Vi tycker att
            basresurserna ska driva kvalitet. Vi tycker att VR kan göra kvalitetsutvärderingar
            över landet. Vi vill ha mer resursfördelning som driver kvalitet.
          </note>
          <note>
            När det gäller lärarutbildningarna, som är en annan nivå, skulle
            vi gärna se ökad kvalitet också där. Vår idé är att ämneslärarutbildningen,
            som ju handlar om långsiktig och grundläggande fördjupning i ett
            ämne, bör ske på de områden där man har förmåga att ge denna typ
            av utbildning. Förskollärarutbildning, lågstadielärarutbildning
            och så vidare skulle däremot kunna ske på många fler sätt. Vi
            tror alltså att ämneslärarutbildningen kan koncentreras.
          </note>
          <note>
            Fru talman! På tal om kvalitet skulle jag slutligen vilja ställa
            en kontrollfråga till Thomas Strand. Han sa att Teach for Sweden
            inte fick de resurser de eftersökte eftersom de inte kunde ta
            emot så många. De har i dag 300 sökande , enligt den uppgift jag
            har fått. Men de får platser för 50 personer. Har Thomas Strand
            en annan uppgift om söktrycket på Teach for Sweden än vad jag
            har? Och varför, skulle han annars påstå, kan de inte ta emot
            så många som de önskar?
          </note>
          <note type="speaker">
            Anf. 114 THOMAS STRAND (S) replik:
          </note>
          <note>
            Fru talman! Jag tycker att det är rätt märkligt att Liberalerna
            lägger fram förslaget om att man ska centralisera ämneslärarutbildningen
            till i huvudsak sex orter. För mig speglar det ett elitistiskt
            tänkande. Tänk, jag tror inte att man alltid har den bästa kvaliteten
            bara för att man är stor och stark! Det finns många små aktörer
            som också kan ha en god kvalitet på sin utbildning.
          </note>
          <note>
            Framför allt tror jag att det är viktigt med tanke på den lärarbrist
            vi ser framför oss under de kommande åren att vi har utbildning
            över hela landet. Det gäller även ämneslärarutbildningen. Er tanke
            är att det ska finnas ämneslärarutbildning på de sex stora universiteten,
            och sedan ska resten få ta hand om annan utbildning. Jag tror
            inte riktigt på denna modell.
          </note>
          <note>
            Om man kopplar vårt förslag till att man ska forskningsstärka
            alla läro ­ säten garanterar man kvalitet även genom att forskning
            finns med i all ut ­ bildning.
          </note>
          <note>
            Jag är faktiskt väldigt stolt och nöjd över den forskningsproposition
            som regeringen har presenterat. Många av de tankar som regeringen
            nu för fram hade vi i opposition.
          </note>
          <note>
            Det blir nästan 3 miljarder till forskningen, och det är inte
            så dåligt. Man stärker basanslagen och grundforskningen. Man möter
            den stora samhällsutmaningen med breda, tioåriga forskningsprogram.
            Man hjälper ock ­ så till att stärka yngre forskares karriärvägar
            med en meriteringsförordning som bättre kommer att motsvara de
            krav och förväntningar som forskare har. På så sätt skapar man
            en trygghet och stärker forskningen.
          </note>
          <note>
            Detta tror jag är jätteviktigt, liksom jämställdheten och även
            globaliseringen och internationaliseringsperspektivet i forskningen.
            Jag känner mig därför väldigt nöjd, glad och stolt över detta,
            Christer Nylander!
          </note>
          <note type="speaker">
            Anf. 115 CHRISTER NYLANDER (L) replik:
          </note>
          <note>
            Fru talman! En forskningsproposition som inte är så dålig, enligt
            majoritetsföreträdarna – jag vet inte om det är någonting att
            sträva efter att undvika dålighet. Jag tror snarare att Sverige
            ska sikta högre. Vi ska bli ett av världens främsta forskningsländer,
            och då behöver man ambitioner för forskningspropositionen på den
            nivå som Alliansen tidigare stod för liksom tydligt kvalitetsfokus
            både i forskningspolitiken och i politiken för den högre utbildningen.
          </note>
          <note>
            När det gäller lärarutbildningen på ämneslärarnivån är vår tanke
            att göra ungefär som man gör i Skåne. Det brukar ju vara bra.
            Högskolan i Kristianstad har tidigare haft ämneslärarutbildning
            men bestämde sig för att börja samarbeta med Lund i stället och
            har därför en plats i Helsingborg. De som utbildas till ämneslärare
            får den fördjupade kunskapen i ett ämne vid Lunds universitet
            och lär sig läraryrkets praktiska metoder och didaktik vid högskolan
            i Kristianstad men på plats i Helsingborg.
          </note>
          <note>
            Det kallar inte jag för elitism. Det kallar jag att vara pragmatisk
            och satsa på kvalitet. På det sättet får man nämligen både kunskapen
            i att vara lärare och en djup och rejäl kunskap i själva ämnet.
            Ska man lyfta svensk skola måste man nog fundera på detta: Hur
            får vi riktigt bra kvalitet i ämneslärarutbildningen så att vi
            kan se till att de lärare som kommer ut kan lyfta eleverna till
            att få riktigt mycket kunskaper?
          </note>
          <note>
            Man kan visst ha kvar andra delar av lärarutbildningen på många
            platser, men just när det gäller ämneslärarutbildningen tror jag
            att man ska fundera rätt mycket på hur man kan dra nytta av att
            det på vissa ställen i Sverige finns djup kunskap i vissa ämnen,
            samtidigt som det på andra ställen finns goda förutsättningar
            för att ge lärarna bra kunskaper i själva hantverket.
          </note>
          <note>
            Slutligen, fru talman, ställde jag en fråga från Teach for Sweden.
            Thomas Strand sa att de inte kunde ta emot mer resurser än vad
            de gjorde därför att de inte hade mottagningskapacitet. Mina uppgifter
            säger att de har 300 personer som är beredda att börja jobba där,
            men budgeten som de får av regeringen räcker bara till 50 personer.
            Varför kan man inte satsa mer på dessa intressanta och bra vägar
            in till läraryrket?
          </note>
          <note type="speaker">
            Anf. 116 THOMAS STRAND (S) replik:
          </note>
          <note>
            Fru talman! Vad jag sa var att för budgeten vad gäller Teach
            for Sweden har det varit en dialog, och den summa som regeringen
            har lagt passar ganska bra för att bygga ut denna utbildning.
            Jag säger inte att det ska vara så för all framtid. Att man har
            ett högt söktryck är ju inte orsaken, utan det handlar om kapaciteten
            att kunna erbjuda en bra utbildning.
          </note>
          <note>
            När det gäller forskningspropositionen, som ju Christer Nylander
            ock ­ så kommenterade, skruvar regeringen upp målsättningen för
            forskningspolitiken väsentligt mot de tidigare två borgerliga
            forskningspropositionerna. Det är jag väldigt glad över. Det handlar
            inte bara om ord, utan det är väsentligt att man skruvar upp målsättningarna.
          </note>
          <note>
            Vi har ingenting emot att lärosäten samverkar. Men som det är
            formulerat i det särskilda yttrandet ska i stort sett sex stora
            universitet sköta ämneslärarutbildningen. Jag tycker inte att
            det är några problem om man vill samverka på något sätt. Men jag
            tror egentligen inte på en modell som innebär centralisering,
            och därför blir detta för mig ett lite mer elitistiskt tänkande.
            Samma sak med forskningspropositionen som har lagts fram tidigare
            av två borgerliga regeringar: Det har också varit ett elitistiskt
            tänkande med mer till de stora. Jag tycker att det går igen här.
          </note>
          <note>
            Jag tror att vi kan låta många blommor blomma och ha en god kvalitet.
            Det gäller även lärarutbildningen.
          </note>
          <note type="speaker">
            Anf. 117 LINDA SNECKER (V):
          </note>
          <note>
            Fru talman! Att kunna plugga, lära sig saker, utvecklas eller
            bara grotta ned sig väldigt nördigt i ett ämne är frihet. Att
            ha kunskap om sig själv och om omvärlden gör någonting med en
            människa. Möjligheten att påverka sitt eget liv och samhället
            blir mycket större.
          </note>
          <note>
            Vänsterpartiet ser kunskap som en demokratisk rättighet. Vi är
            därför riktigt glada över att lägga fram den här budgeten tillsammans
            med reger ­ ingen, för den leder till kunskap och till frihet.
          </note>
          <note>
            Jag måste ändå starta med det som alla har pratat om den senaste
            veckan, och det är inte PISA. Nej, nej – det är forskningspropositionen!
            Den har ju alla läst, i alla fall alla i den här kammaren och
            kanske några forskare runt om i hela Sverige.
          </note>
          <note>
            Den är bra! Den är riktigt, riktigt bra. Det finns gedigna satsningar
            på jämställdhet och på sjysta anställningsvillkor. Vi i Vänsterpartiet
            är lite extra glada över satsningar på tillgänglighetsdesign,
            på välfärds- och arbetslivsforskning och på 3R-centret.
          </note>
          <note>
            Men det finns också kritik, både i propositionen och i budgeten.
            Det är för lite basanslag. Det här anser forskare jämt. Vi kan
            egentligen tilldela hur mycket basanslag som helst, och det kommer
            aldrig att räcka.
          </note>
          <note>
            Skämt åsido – det är inget skämt. Detta visar nämligen på att
            basforskningen är så viktig för att uppnå den så kallade excellenta
            forskningen, olika innovationer eller på ren svenska: riktigt
            grym forskning! Detta är forskarna riktigt bra på att påpeka för
            politiker: Ge oss mer anslag, och sluta att politiskt styra det
            vi ska forska om!
          </note>
          <note>
            Jag håller med dem, i alla fall delvis. Lite måste vi vara med
            och styra och ställa ändå.
          </note>
          <note>
            Lika viktigt är det att hålla tydliga rågångar mellan forskning
            och kommersiella intressen. Den samverkan som högskolor är skyldiga
            att ha med det omgivande samhället, däribland näringslivet, får
            inte leda till att högskolans forskare frånsäger sig rätten att
            formulera sina egna problem, ställa frågor, välja metoder och
            publicera forskningsresultat. Donationer och uppdragsforskning
            får inte på något sätt ersätta de statliga anslagen, som är den
            grundläggande förutsättningen för en oberoende forskning. Det
            här måste vi alltid försvara.
          </note>
          <note>
            Fru talman! Det går bra för Sverige som forskarland. Antalet
            disputerade lärare har ökat. Att ta en doktorsexamen tar 4,2 år
            för de allra flesta. Sverige är ett av de tio mest framgångsrika
            länderna inom EU:s ramprogram.
          </note>
          <note>
            Men allt är inte frid och fröjd. Det största antalet professorer
            är fortfarande män. Det största antalet nyanställda är kvinnor.
            Dessutom har det år efter år konstaterats att universiteten är
            en organisation präglad av normer och värderingar som bekräftar
            män som överordnade och där olika villkor råder för kvinnors och
            mäns meritering och karriärutveckling. Forskaridealet består fortfarande
            av föreställningar om den hårt arbetande forskaren som lever sitt
            liv inom forskningen och låter familj och barn komma i andra hand.
            Det idealet råder fortfarande väldigt starkt.
          </note>
          <note>
            Inte bara de strategiska forskningsmedlen utan även basanslagen
            för forskningen är ojämställt fördelade. En stor del av förklaringen
            till detta är att basanslagen ofta används för att finansiera
            lön till professorer – mestadels män, som vi vet. Därför måste
            vi ständigt och konsekvent alltid arbeta med att fördela forskningsmedlen
            jämställt. Här kommer Vänsterpartiet alltid att vara regeringens
            största supporter för jämställdhetsintegrering inom universitet
            och högskolor.
          </note>
          <note>
            En fråga som jag avslutningsvis särskilt vill lyfta upp är att
            lärosätena måste arbeta mer med breddad rekrytering. Det kan inte
            längre vara så att om dina föräldrar har pluggat på universitet
            är sannolikheten att du själv börjar studera mycket större. Kunskap
            är en demokratisk rättighet för alla oavsett bakgrund. Det innebär
            att rekryteringen till högskolan måste breddas. Den sociala, könsmässiga
            och etniska snedrekryteringen har minskat. Det har skett tidigare
            under några decennier tack vare studiemedel, utbyggnad av högskolan
            samt fler nya utbildningar.
          </note>
          <note>
            Vi har inte råd att backa in i framtiden. Det är allas ansvar
            att se till att en majoritet av de tjejer som i dag börjar studera
            på universitet blir morgondagens forskare och professorer.
          </note>
          <note>
            Jag yrkar bifall till förslaget i utskottets betänkande.
          </note>
          <note type="speaker">
            Anf. 118 BETTY MALMBERG (M) replik:
          </note>
          <note>
            Fru talman! Tack, Linda Snecker, för ett anförande med en mycket
            feministisk anstrykning.
          </note>
          <note>
            Linda Snecker känner stolthet över den framlagda forskningsproposi
            ­ tionen och tycker att allt är bra. Linda Snecker tog upp frågan
            om tydliga meriteringsanställningar. Det är en fråga som även
            Thomas Strand tog upp. Dessa anställningar uppfattas av personer
            utanför regeringskretsen som inte så tydliga. Åtgärder efterlyses.
            Det framgår att om det är något som regeringen bör göra så är
            det att satsa på tydliga karriärvägar. Det är abso ­ lut också
            en fråga som skulle vara bra för kvinnor. Men de anser inte att
            forskningspropositionen tar upp denna fråga. Jag skulle vilja
            ha en kom ­ mentar.
          </note>
          <note>
            Det är intressant att höra att det inte är så farligt att basanslagen
            inte är så höga. Det hör till verkligheten att basanslagen i Sverige
            ligger på 43 procent. Det innebär att 57 procent av anslagen i
            dagsläget söks externt i konkurrens.
          </note>
          <note>
            Jag vet att alla politiska partier i valrörelsen menade på att
            frågan om basanslagen är något som det är viktigt att ändra. Förhållandet
            mellan bas ­ anslag och det som söks externt måste förändras.
            Därför blir jag förvånad när Linda Snecker lovsjunger rådande
            fördelning. Hur kommenterar Linda Snecker detta?
          </note>
          <note type="speaker">
            Anf. 119 LINDA SNECKER (V) replik:
          </note>
          <note>
            Fru talman! Tack för frågan, Betty Malmberg!
          </note>
          <note>
            Jag håller helt och fullt med Betty om att det finns otroligt
            många osäkra anställningar på universitet och högskolor. Det är
            mycket otydligt hur karriärvägarna går.
          </note>
          <note>
            Vänsterpartiet är den största kritikern mot de osäkra anställningarna.
            Vi slåss ständigt för arbetsrätten, att vi måste organisera oss
            i fackföreningar och att vi måste ha en välfungerande avtalsrörelse.
            Vi måste bevara LAS. För att få ett jämställt universitet och
            en jämställd högskola, över huvud taget jämställd forskning, måste
            det bli tydligare vad man ska göra efter att man har disputerat,
            vilka anslag som finns och vad nästa steg som forskare ska bli.
          </note>
          <note>
            Jag kommer att återkomma till Vänsterpartiets förslag som framgår
            av min motion till forskningspropositionen och som gäller tydligare
            och mer säkra anställningar. Det handlar bland annat om att ta
            bort 24-månadersregeln. Jag hoppas att vi kan slåss tillsammans
            för säkra och bra anställningar inom universitetsvärlden. Det
            är mycket viktigt.
          </note>
          <note>
            Betty Malmberg ställde också frågor om basanslagen. Vi vet att
            forskare lägger otroligt mycket tid på att söka externa medel.
            De söker för olika tidsperioder. När halva tiden har gått måste
            de söka forskningsmedel för nästa period. De sitter med högar
            av papper och ansökningar, och sedan är det framför allt stora
            redovisningar som alltid ska göras.
          </note>
          <note>
            Jag hyllar inte basanslagen. Men som vi vet i det politiska livet
            är en budgetförhandling fråga om en förhandling mellan regeringen
            och oppositionspartiet – i detta fall Vänsterpartiet. Vi är nöjda
            med mycket, men inte med allt. Där är basanslaget en av de saker
            som vi skulle ha velat gå lite längre med.
          </note>
          <note type="speaker">
            Anf. 120 BETTY MALMBERG (M) replik:
          </note>
          <note>
            Fru talman! Tack, Linda Snecker, för svaren! Jag är tacksam för
            förtydligandena. Jag kan informera dig om att Moderaterna inte
            heller gillar otydliga meriteringsanställningar. Vi tror att det
            finns mer att göra på området, och vi kommer att föra fram frågan.
          </note>
          <note>
            Det gäller även basanslagen. Jag sa i mitt anförande att vi vill
            höja bas ­ anslagen. Det kommer att läggas fram ett förslag från
            oss.
          </note>
          <note>
            Regeringen lägger i knät på universitet och högskolor att de
            framdeles ska klara meriteringsanställningarna, trots att direktiven
            inte har funnits tidigare. Man har inte kunnat efterfölja dem.
            Regeringen lägger i knät att universitet och högskolor ska klara
            den nationella forskningsinfrastrukturen och medfinansieringen.
            Det finns många aspekter där regeringen lägger en förväntansbild
            på universitet och lärosäten som naturligtvis också kommer att
            göra det svårt att klara hem frågan.
          </note>
          <note>
            En annan förväntansbild är breddad rekrytering. Linda Snecker
            lyfte upp även d en frågan. Alla allianspartier tycker att detta
            är en viktig och väsentlig fråga. Jag tog upp den i mitt anförande,
            och Fredrik Christensson tog upp den i sitt anförande. Det handlar
            bland annat om att kunna ge en tillförlitlig information så att
            sökanden kan göra ett välinformerat val.
          </note>
          <note>
            Jag ser inte att regeringen tar steg i fråga om breddad rekrytering.
            Jag ser inte att regeringen gör något annat än vad som skedde
            under alliansregeringens tid. Men det som var bra under alliansregeringens
            tid var att man satsade på ungdomsskolan, man förväntade sig att
            alla elever har alla möjligheter att lära och att undervisningen
            skulle anpassas så att alla kan få sin chans. Det är bra.
          </note>
          <note type="speaker">
            Anf. 121 LINDA SNECKER (V) replik:
          </note>
          <note>
            Fru talman! Visst måste vi få fler som vill läsa på högskolan
            att göra det. Precis som jag sa i mitt anförande är det sociala
            arvet oerhört starkt. Beroende på vem du är, varifrån du kommer,
            var du har bott och vilka utbildningar dina föräldrar har kommer
            dina val i livet att medvetet eller omedvetet vara på ett eller
            annat sätt.
          </note>
          <note>
            Därför måste högskolorna och hela skolgången visa människor att
            det finns många möjligheter i livet. Det finns många val att göra.
            Sedan måste vi stärka individerna i att göra valen.
          </note>
          <note>
            Regeringen gör många bra saker inom forskningspolitiken, bland
            annat i fråga om jämställdhet och tilldelning av forskningsmedel.
            Vänsterpartiet sitter inte i regeringen, och vi känner oss helt
            fria att även kritisera. Där är breddad rekrytering ett område
            där det måste hända lite mer.
          </note>
          <note>
            Jag skulle vilja passa på att säga något mer om jämställdhet,
            forskning och vilka som börjar läsa på högskolan. Vad ledde egentligen
            satsningen på de excellenta forskningsmiljöerna till? Vi ser i
            dag att en otroligt stor majoritet av professorerna är män, och
            över huvud taget är en stor majoritet av forskarna män. S atsningen
            på de excellenta forskningsmiljöerna har lett till en otroligt
            skev jämställdhetsfördelning på universiteten där männen dominerar
            ekonomiskt och resultatmässigt.
          </note>
          <note>
            Detta är en stor fråga där det måste ske ändringar. Vänsterpartiet
            har länge framfört kritik. Jag tror att många fler ser att det
            finns en stor utmaning i fråga om säkra anställningar, om breddad
            rekrytering och universitet och forskning för framtiden. Det är
            dags att jobba med dessa områden nu.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 9.)
          </note>
          <note>
            Ajournering
          </note>
          <note>
            Kammaren beslutade kl. 15.19 på förslag av tredje vice talmannen
            att ajournera sammanträdet till kl. 15.30, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 15.30.
          </note>
          <note>
            § 7 Beslut om ärende som slutdebatterats den 8 december
          </note>
          <note>
            FöU1 Utgiftsområde 6 Försvar och samhällets krisberedskap
          </note>
          <note>
            Punkt 4 (Bemyndigande att upplåta och överlåta viss materiel)
          </note>
          <note>
            1. utskottet
          </note>
          <note>
            2. res. 5 (S, MP, V)
          </note>
          <note>
            Votering:
          </note>
          <note>
            130 för utskottet
          </note>
          <note>
            182 för res. 5
          </note>
          <note>
            37 frånvarande
          </note>
          <note>
            Kammaren biföll res. 5.
          </note>
          <note>
            Partivis fördelning av rösterna:
          </note>
          <note>
            För utskottet: 2 S, 77 M, 1 SD, 19 C, 17 L, 14 KD
          </note>
          <note>
            För res. 5: 100 S, 39 SD, 25 MP, 18 V
          </note>
          <note>
            Frånvarande: 11 S, 7 M, 8 SD, 3 C, 3 V, 2 L, 2 KD, 1 -
          </note>
          <note>
            Jamal El-Haj (S) anmälde att han avsett att rösta nej men markerats
            ha röstat ja.
          </note>
          <note>
            Punkt 5 (Framtida inriktning för utgiftsområdet)
          </note>
          <note>
            1. utskottet
          </note>
          <note>
            2. res. 6 (SD)
          </note>
          <note>
            3. res. 7 (L)
          </note>
          <note>
            Förberedande votering:
          </note>
          <note>
            40 för res. 6
          </note>
          <note>
            17 för res. 7
          </note>
          <note>
            255 avstod
          </note>
          <note>
            37 frånvarande
          </note>
          <note>
            Kammaren biträdde res. 6.
          </note>
          <note>
            Huvudvotering:
          </note>
          <note>
            255 för utskottet
          </note>
          <note>
            40 för res. 6
          </note>
          <note>
            17 avstod
          </note>
          <note>
            37 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 02 S, 77 M, 25 MP, 19 C, 18 V, 14 KD
          </note>
          <note>
            För res. 6: 40 SD
          </note>
          <note>
            Avstod: 17 L
          </note>
          <note>
            Frånvarande: 11 S, 7 M, 8 SD, 3 C, 3 V, 2 L, 2 KD, 1 -
          </note>
          <note>
            Punkt 6 (Dimensionering av Försvarsmaktens stöd till samhället)
          </note>
          <note>
            1. utskottet
          </note>
          <note>
            2. res. 8 (L, M, C, KD)
          </note>
          <note>
            3. res. 9 (V)
          </note>
          <note>
            Förberedande votering:
          </note>
          <note>
            127 för res. 8
          </note>
          <note>
            18 för res. 9
          </note>
          <note>
            167 avstod
          </note>
          <note>
            37 frånvarande
          </note>
          <note>
            Kammaren biträdde res. 8.
          </note>
          <note>
            Huvudvotering:
          </note>
          <note>
            168 för utskottet
          </note>
          <note>
            127 för res. 8
          </note>
          <note>
            18 avstod
          </note>
          <note>
            36 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 102 S, 41 SD, 25 MP
          </note>
          <note>
            För res. 8: 77 M, 19 C, 17 L, 14 KD
          </note>
          <note>
            Avstod: 18 V
          </note>
          <note>
            Frånvarande: 11 S, 7 M, 7 SD, 3 C, 3 V, 2 L, 2 KD, 1 -
          </note>
          <note>
            Punkt 7 (Försvarsmaktens breda roll i samhället)
          </note>
          <note>
            1. utskottet
          </note>
          <note>
            2. res. 10 (KD)
          </note>
          <note>
            Votering:
          </note>
          <note>
            299 för utskottet
          </note>
          <note>
            14 för res. 10
          </note>
          <note>
            36 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 2 S, 77 M, 41 SD, 25 MP, 19 C, 18 V, 17 L
          </note>
          <note>
            För res. 10: 14 KD
          </note>
          <note>
            Frånvarande: 11 S, 7 M, 7 SD, 3 C, 3 V, 2 L, 2 KD, 1 -
          </note>
          <note>
            Punkt 8 (Statsflyget)
          </note>
          <note>
            1. utskottet
          </note>
          <note>
            2. res. 11 (SD)
          </note>
          <note>
            Votering:
          </note>
          <note>
            272 för utskottet
          </note>
          <note>
            41 för res. 11
          </note>
          <note>
            36 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 02 S, 77 M, 25 MP, 19 C, 18 V, 17 L, 14 KD
          </note>
          <note>
            För res. 11: 41 SD
          </note>
          <note>
            Frånvarande: 11 S, 7 M, 7 SD, 3 C, 3 V, 2 L, 2 KD, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 8 Beslut om ärenden som slutdebatterats den 12 december
          </note>
          <note>
            TU1 Utgiftsområde 22 Kommunikationer
          </note>
          <note>
            Punkt 1 (Mål och resultatfrågor inom utgiftsområde 22 Kommunikationer)
          </note>
          <note>
            1. utskottet
          </note>
          <note>
            2. res. 1 (L)
          </note>
          <note>
            Votering:
          </note>
          <note>
            294 för utskottet
          </note>
          <note>
            17 för res. 1
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 2 S, 76 M, 40 SD, 25 MP, 19 C, 18 V, 14 KD
          </note>
          <note>
            För res. 1: 17 L
          </note>
          <note>
            Frånvarande: 11 S, 8 M, 8 SD, 3 C, 3 V, 2 L, 2 KD, 1 -
          </note>
          <note>
            Punkt 2 (Anslagen för 2017 inom utgiftsområde 22 Kommunikationer)
          </note>
          <note>
            1. utskottet
          </note>
          <note>
            2. res. 2 (C)
          </note>
          <note>
            Votering:
          </note>
          <note>
            181 för utskottet
          </note>
          <note>
            19 för res. 2
          </note>
          <note>
            112 avstod
          </note>
          <note>
            37 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 102 S, 1 M, 33 SD, 25 MP, 18 V, 2 L
          </note>
          <note>
            För res. 2: 19 C
          </note>
          <note>
            Avstod: 76 M, 7 SD, 15 L, 14 KD
          </note>
          <note>
            Frånvarande: 11 S, 7 M, 8 SD, 3 C, 3 V, 2 L, 2 KD, 1 -
          </note>
          <note>
            Margareta Cederfelt (M) samt Fredrik Malm och Roger Haddad (
            båda L) anmälde att anmälde att de avsett att avstå från att rösta
            men markerats ha röstat ja.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            TU4 Infrastruktur för framtiden
          </note>
          <note>
            Punkt 2 (Infrastruktur för medborgare och näringsliv i hela Sverige)
          </note>
          <note>
            1. utskottet
          </note>
          <note>
            2. res. 1 (M, C, L, KD)
          </note>
          <note>
            Votering:
          </note>
          <note>
            145 för utskottet
          </note>
          <note>
            125 för res. 1
          </note>
          <note>
            43 avstod
          </note>
          <note>
            36 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 101 S, 1 M, 24 MP, 18 V, 1 L
          </note>
          <note>
            För res. 1: 76 M, 19 C, 16 L, 14 KD
          </note>
          <note>
            Avstod: 1 S, 41 SD, 1 MP
          </note>
          <note>
            Frånvarande: 11 S, 7 M, 7 SD, 3 C, 3 V, 2 L, 2 KD, 1 -
          </note>
          <note>
            Maria Stockhaus (M) och Allan Widman (L) anmälde att de avsett
            att rösta nej men markerats ha röstat ja.
          </note>
          <note>
            Marco Venegas (MP) anmälde att han avsett att rösta ja men markerats
            ha avstått från att rösta.
          </note>
          <note>
            Punkt 5 (Globala lösningar)
          </note>
          <note>
            1. utskottet
          </note>
          <note>
            2. res. 6 (MP, S, V)
          </note>
          <note>
            Votering:
          </note>
          <note>
            167 för utskottet
          </note>
          <note>
            146 för res. 6
          </note>
          <note>
            36 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 76 M, 41 SD, 19 C, 17 L, 14 KD
          </note>
          <note>
            För res. 6: 102 S, 1 M, 25 MP, 18 V
          </note>
          <note>
            Frånvarande: 11 S, 7 M, 7 SD, 3 C, 3 V, 2 L, 2 KD, 1 -
          </note>
          <note>
            Erik Andersson (M) anmälde att han avsett att rösta ja men markerats
            ha röstat nej.
          </note>
          <note>
            Punkt 6 (Gränsöverskridande trafik)
          </note>
          <note>
            1. utskottet
          </note>
          <note>
            2. res. 7 (L)
          </note>
          <note>
            Votering:
          </note>
          <note>
            296 för utskottet
          </note>
          <note>
            17 för res. 7
          </note>
          <note>
            36 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 2 S, 77 M, 41 SD, 25 MP, 19 C, 18 V, 14 KD
          </note>
          <note>
            För res. 7: 17 L
          </note>
          <note>
            Frånvarande: 11 S, 7 M, 7 SD, 3 C, 3 V, 2 L, 2 KD, 1 -
          </note>
          <note>
            Punkt 11 (Ekonomiska planeringsramar för 2018–2029)
          </note>
          <note>
            1. utskottet
          </note>
          <note>
            2. res. 14 (M)
          </note>
          <note>
            3. res. 16 (C)
          </note>
          <note>
            4. res. 17 (L)
          </note>
          <note>
            5. res. 18 (KD)
          </note>
          <note>
            Förberedande votering 1:
          </note>
          <note>
            17 för res. 17
          </note>
          <note>
            14 för res. 18
          </note>
          <note>
            282 avstod
          </note>
          <note>
            36 frånvarande
          </note>
          <note>
            Kammaren biträdde res. 17.
          </note>
          <note>
            Förberedande votering 2:
          </note>
          <note>
            19 för res. 16
          </note>
          <note>
            17 för res. 17
          </note>
          <note>
            277 avstod
          </note>
          <note>
            36 frånvarande
          </note>
          <note>
            Kammaren biträdde res. 16.
          </note>
          <note>
            Förberedande votering 3:
          </note>
          <note>
            77 för res. 14
          </note>
          <note>
            19 för res. 16
          </note>
          <note>
            217 avstod
          </note>
          <note>
            36 frånvarande
          </note>
          <note>
            Kammaren biträdde res. 14.
          </note>
          <note>
            Huvudvotering:
          </note>
          <note>
            143 för utskottet
          </note>
          <note>
            77 för res. 14
          </note>
          <note>
            93 avstod
          </note>
          <note>
            36 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 100 S, 25 MP, 18 V
          </note>
          <note>
            För res. 14: 77 M
          </note>
          <note>
            Avstod: 2 S, 41 SD, 19 C, 17 L, 14 KD
          </note>
          <note>
            Frånvarande: 11 S, 7 M, 7 SD, 3 C, 3 V, 2 L, 2 KD, 1 -
          </note>
          <note>
            Lawen Redar och Anders Österberg (båda S) anmälde att de avsett
            att rösta ja men markerats ha avstått från att rösta.
          </note>
          <note>
            Punkt 12 (Järnvägens signalsystem – ERTMS)
          </note>
          <note>
            1. utskottet
          </note>
          <note>
            2. res. 19 (SD, C, L, KD)
          </note>
          <note>
            Votering:
          </note>
          <note>
            222 för utskottet
          </note>
          <note>
            91 för res. 19
          </note>
          <note>
            36 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 102 S, 77 M, 25 MP, 18 V
          </note>
          <note>
            För res. 19: 41 SD, 19 C, 17 L, 14 KD
          </note>
          <note>
            Frånvarande: 11 S, 7 M, 7 SD, 3 C, 3 V, 2 L, 2 KD, 1 -
          </note>
          <note>
            Punkt 15 (Sverigeförhandlingen)
          </note>
          <note>
            1. utskottet
          </note>
          <note>
            2. res. 24 (SD)
          </note>
          <note>
            Votering:
          </note>
          <note>
            144 för utskottet
          </note>
          <note>
            42 för res. 24
          </note>
          <note>
            127 avstod
          </note>
          <note>
            36 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 102 S, 24 MP, 18 V
          </note>
          <note>
            För res. 24: 1 M, 41 SD
          </note>
          <note>
            Avstod: 76 M, 1 MP, 19 C, 17 L, 14 KD
          </note>
          <note>
            Frånvarande: 11 S, 7 M, 7 SD, 3 C, 3 V, 2 L, 2 KD, 1 –
          </note>
          <note>
            Maria Malmer Stenergard (M) anmälde att hon avsett att avstå
            från att rösta men markerats ha röstat nej.
          </note>
          <note>
            Punkt 17 (Alternativ finansiering)
          </note>
          <note>
            1. utskottet
          </note>
          <note>
            2. res. 30 (V)
          </note>
          <note>
            Votering:
          </note>
          <note>
            126 för utskottet
          </note>
          <note>
            18 för res. 30
          </note>
          <note>
            169 avstod
          </note>
          <note>
            36 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 101 S, 25 MP
          </note>
          <note>
            För res. 30: 18 V
          </note>
          <note>
            Avstod: 1 S, 77 M, 41 SD, 19 C, 17 L, 14 KD
          </note>
          <note>
            Frånvarande: 11 S, 7 M, 7 SD, 3 C, 3 V, 2 L, 2 KD, 1 –
          </note>
          <note>
            Johan Büser (S) anmälde att han avsett att rösta ja men markerats
            ha avstått från att rösta.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            NU1 Utgiftsområde 24 Näringsliv
          </note>
          <note>
            Punkt 1 (Anslag inom utgiftsområde 24)
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            147 för utskottet
          </note>
          <note>
            41 för res.
          </note>
          <note>
            124 avstod
          </note>
          <note>
            37 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 102 S, 25 MP, 18 V, 1 L, 1 KD
          </note>
          <note>
            För res.: 41 SD
          </note>
          <note>
            Avstod: 77 M, 19 C, 15 L, 13 KD
          </note>
          <note>
            Frånvarande: 11 S, 7 M, 7 SD, 3 C, 3 V, 3 L, 2 KD, 1 -
          </note>
          <note>
            Birgitta Ohlsson (L) anmälde att hon avsett att avstå från att
            rösta men markerats ha röstat ja.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            NU2 Utgiftsområde 19 Regional tillväxt
          </note>
          <note>
            Kammaren biföll utskottets förslag.
          </note>
          <note>
            § 9 Beslut om ärende som slutdebatterats vid dagens sammanträde
          </note>
          <note>
            UbU1 Utgiftsområde 16 Utbildning och universitetsforskning
          </note>
          <note>
            Kammaren biföll utskottets förslag.
          </note>
          <note>
            § 10 Studiestöd
          </note>
          <note>
            Utbildningsutskottets betänkande 2016/17:UbU2
          </note>
          <note>
            Utgiftsområde 15 Studiestöd (prop. 2016/17:1 delvis)
          </note>
          <note>
            föredrogs.
          </note>
          <note type="speaker">
            Anf. 122 ERIK BENGTZBOE (M):
          </note>
          <note>
            Fru talman! Vi lever i en föränderlig värld. Så är det inte bara
            i Sverige. Runt om är det många saker och ting som händer. Globalisering
            och digitalisering är sådant som precis har tagit fart i världen
            och som kommer att förändra hur vi samordnar och hanterar vårt
            samhälle. Detta kommer att ställa höga och hårda krav på hur vi
            utvecklar vårt utbildningssystem för att se till att vi underlättar
            för omställning och möjliggör för människor att byta karriär.
            Det handlar om hur vi underlättar för människor att kompetensutveckla
            sig genom livet. Det handlar helt enkelt om att göra det möjligt
            för oss att jobba allt längre, när vi lever allt längre, på en
            arbetsmarknad som har allt högre tempo och som ställer allt högre
            krav.
          </note>
          <note>
            Därför har Moderaterna föreslagit att vi ska lansera ett omställningspaket
            för att göra det möjligt för fler att ta del av högre utbildning.
            Sverige har i dag ett väldigt väl utbyggt utbildningssystem, men
            i realiteten används det knapert för att bidra till just kompetensutveckling
            och omställning. Primärt används det för att rusta människor tidigt
            i livet. Det är absolut bra att den möjligheten finns tillgänglig
            på det sätt som den gör i Sverige. Men det handlar också om att
            använda hela det utbildningssystem vi har för att se till att
            kompetensutveckla vår befolkning bättre. Det är en möjlighet som
            vi inte kan tacka nej till.
          </note>
          <note>
            Moderaterna har därför föreslagit ett omställningspaket. Vi vill
            se en rad förändringar för att möjliggöra för människor att studera
            även när de är lite äldre. Man kanske behöver kompetensutvecklas,
            eller man vill helt enkelt byta karriär för att orka jobba i ett
            decennium till eller ett par decennier till.
          </note>
          <note>
            Vi föreslår bland annat att fribeloppet ska höjas för att det
            ska vara möjligt att studera samtidigt som man i viss utsträckning
            arbetar. För den som redan är etablerad på arbetsmarknaden blir
            det därmed en möjlighet att behålla en fot på arbetsmarknaden.
            Och man kan då åtminstone delvis finansiera sin egen kompetensutveckling
            genom att arbeta.
          </note>
          <note>
            Vi föreslår att vi ska utöka antalet stud ieveckor för den som
            är över 40 år gammal för att möjliggöra för fler som har stora
            kostnader i livet att också ta studielån. Vi föreslår att den
            övre åldersgränsen för när man får ta studiemedel ska höjas till
            60 år för att möjliggöra för fler att vidareutbilda sig senare
            i livet. Vi föreslår att tilläggslånet ska öka för dem som är
            över 25 år för att fler som befinner sig i yrkeslivet ska kunna
            välja att komma tillbaka.
          </note>
          <note>
            Studiestöd, som vi debatterar i dag, handlar i stor utsträckning
            om den studiesociala situationen för elever. Vi har i dag ett
            väl utbyggt studiesystem och studiestödssystem, men det är framför
            allt riktat till de yngre eleverna. Moderaterna vill se till att
            vi använder hela systemet för att bättre möjliggöra omställning
            på arbetsmarknaden. Det är därför vi lägger fram de här förslagen.
          </note>
          <note>
            (Applåder)
          </note>
          <note type="speaker">
            Anf. 123 STEFAN JAKOBSSON (SD):
          </note>
          <note>
            Fru talman! Alla har bråttom till sina gruppmöten, så jag ska
            försöka fatta mig kort.
          </note>
          <note>
            Fru talman! Jag vill börja med att säga att vi ställer oss bakom
            vårt särskilda yttrande, men vi kommer inte att delta i beslutet
            i det här fallet.
          </note>
          <note>
            Sverigedemokraterna har valt att satsa 400 miljoner kronor extra.
            400 miljoner kronor extra är mycket pengar. Det ska framför allt
            vara morotspengar. Vi tycker att det är lite tråkigt att väldigt
            mycket av det som finns i skolsystemet i dag är tvingande eller
            pådyvlande metoder. De här 400 miljonerna är tänkta att gå till
            alla de studenter som väljer att fokusera på de områden där vi
            har brister – det handlar inte om lånedelen utan om bidragsdelen.
            Det finns stora brister inom vissa områden. Vi kan se redan i
            dag att det finns brister, och vi kan se områden där det kommer
            att dyka upp stora brister. Därför väljer vi att lägga på 1 000
            kronor extra. För studenter är 1 000 kronor i bidragsdelen kanske
            kraftigt avgörande för vilken linje de väljer att fokusera på.
            Framför allt om de står och väljer mellan två olika yrken kan
            de här pengarna vara det som avgör.
          </note>
          <note>
            Det är framför allt när det gäller yrkeshögskolor och utbildningar
            där vi ser att det finns stora brister som vi väljer att satsa
            på detta. Men, fru talman, Sverigedemokraterna är inte främmande
            för tanken att titta vidare på det här. Vi har ännu inte avsatt
            några pengar för detta när det gäller komvux och folkhögskolor.
            Det finns en anledning till det. Innan vi gör det måste det nämligen
            ske en översyn av folkhögskolor och komvux. Det, fru talman, är
            någonting som Statskontoret håller på med. De kommer att komma
            med en slutrapport inom ett år när det gäller kvaliteten och likvärdigheten
            i fråga om de utbildningsalternativen. Därefter återkommer kan
            ­ ske Sverigedemokraterna med konkreta förslag om en möjlighet
            att utöka pengarna även för dem som läser på den nivån.
          </note>
          <note type="speaker">
            Anf. 124 FREDRIK CHRISTENSSON (C):
          </note>
          <note>
            Fru talman! Sverige behöver fler människor som arbetar allt längre.
            Vi behöver fler arbetade timmar för att få mer pengar till välfärden
            och mer resurser att dela på. För att lyckas med det behöver vi
            förlänga arbetslivet i båda ändar. Vi behöver göra så att människor
            snabbare kommer ut i arbete. Vi behöver få människor att arbeta
            längre. Men människor behöver också få möjlighet att ställa om
            mitt i livet för att de ska kunna göra detta.
          </note>
          <note>
            Vi kan se att svenska elever påbörjar studierna allt senare i
            livet. Vi har också en dålig matchning på arbetsmarknaden. Då
            behövs det bra och flexibla studiemedel som möjliggör för människor
            att ställa om mitt i livet. Det är också viktigt att vi följer
            de satsningar som även Centerpartiet gör när det gäller yrkeshögskola
            och yrkesvux för att ge människor möjligheten att göra detta.
          </note>
          <note>
            Centerpartiet vill att det ska göras en lite bredare översyn
            av studiemedlen för att man ska få en ökad flexibilitet i systemet.
            Det handlar framför allt om att öka genomströmningen, att stimulera
            människor så att de går igenom utbildningarna snabbare. Men det
            handlar också om att människor som är i behov av en lägre studietakt
            – de kanske har gått på gymnasiesärskola eller är deltidssjukskrivna
            – ska få möjlighet att få en utbildning som leder till arbete
            och att de ska få möjlighet att utbilda sig även högre upp i åldrarna.
          </note>
          <note>
            När det gäller utbildningarna är det viktigt att vi stärker kopplingen
            till arbetsmarknaden och ökar flexibiliteten. Men det handlar
            också om att se till att människor som väljer att arbeta under
            sin studietid får rätt förutsättningar. Då är en viktig fråga
            för Centerpartiet att man ser över fribeloppet och gör det möjligt
            att höja det.
          </note>
          <note>
            Fru talman! I betänkandet lyfter Centerpartiet fram en särskild
            satsning som gäller en studiebonus för de personer som väljer
            att gå via Teach for Sweden, just för att få fler att söka sig
            till läraryrket. Det är en viktig fråga för oss.
          </note>
          <note>
            Grunden är att människor måste kunna ställa om mitt i livet.
            Det är bakgrunden till att Centerpartiet vill se ett mer flexibelt
            studiesystem som möter de människor som snabbt vill komma igenom
            utbildningar och komma in på arbetsmarknaden och som möter de
            elever och studenter som är i behov av en långsammare studietakt
            – det ska också ge bättre förutsättningar för de personerna.
          </note>
          <note>
            (Applåder)
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 15.58 på förslag av tredje vice talmannen
            att ajournera sammanträdet till kl. 18.00.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 18.00.
          </note>
          <note>
            § 10 (forts.) Studiestöd (forts. UbU2)
          </note>
          <note type="speaker">
            Anf. 125 ANNIKA ECLUND (KD):
          </note>
          <note>
            Herr talman! Kristdemokraternas utgångspunkt är att människan
            naturligt söker kunskap. Utbildning och bildning har avgörande
            betydelse för ett gott samhälle och för människors personliga
            utveckling. Utbildning ska också möta arbetsmarknadens behov av
            välutbildad arbetskraft.
          </note>
          <note>
            I Sverige ska alla – så långt det bara är möjligt – kunna förverkliga
            sina drömmar. Vi vill att alla ska ha tillgång till utbildning
            och att det ska vara avgiftsfritt att studera.
          </note>
          <note>
            Studiestödet, både bidragsdelen och lånedelen, är viktigt för
            att kunna bedriva en ändamålsenlig utbildningspolitik.
          </note>
          <note>
            Studietiden är dock förenad med levnadskostnader, och Sverige
            har ett unikt studiestödssystem att värna om och vara stolt över.
            Genom att minska ekonomiska hinder ska alla medborgare känna att
            de har möjlighet till utbildning, oavsett vilka familjeförhållanden
            de kommer ifrån.
          </note>
          <note>
            Alla delar av studiestödet, det vill säga studiebidrag vid gymnasiestudier,
            bidrag till elever med funktionsnedsättning, lärlingsersättning
            och studiemedel med bidragsdel och lånedel, ska bidra till att
            utjämna ekonomiska förutsättningar hos enskilda och mellan grupper
            i samhället.
          </note>
          <note>
            Herr talman! Med dagens regler har man möjlighet att få sammanlagt
            240 veckors studiemedel. För den som har fyllt 40 år kan den tiden
            förlängas med ytterligare 40 veckor, om det finns särskilda skäl.
            Från och med 47 års ålder begränsas rätten till studiemedel, och
            antal veckor som man kan ta studielån trappas ned fram till det
            år man fyller 56. Från och med det år man fyller 57 upphör möjligheten
            till såväl studielån som studiebidrag.
          </note>
          <note>
            Kristdemokraternas utgångspunkt är att högre utbildning ska vara
            tillgänglig för fler som har intresse av och förutsättningar för
            att bedriva studier på universitets- och högskolenivå. Vi bedömer
            därför att det är dags att utreda om möjligheten att erhålla studiemedel
            ska utökas.
          </note>
          <note>
            Herr talman! Risken för arbetslöshet är dubbelt så stor för ungdomar
            utan körkort som för ungdomar med körkort, enligt en undersökning
            från Handelns Utredningsinstitut. Körkort är i många fall ett
            krav från arbetsgivaren när denne ska anställa någon. För många
            unga är det dock dyrt att ta körkort; det vet vi. Genom att erbjuda
            unga CSN-lån för att ta körkort minskas risken att de avstår från
            att ta körkort på grund av sin ekonomi. Kristdemokraterna vill
            därför möjliggöra CSN-lån för körkortsstudier på en behörig trafikskola.
          </note>
          <note>
            Herr talman! Jag vill säga några ord om fribeloppet, det vill
            säga det belopp man kan tjäna samtidigt som man får studiemedel.
            Fribeloppet begränsar studenter när det gäller att få den arbetslivserfarenhet
            som framtida arbetsgivare söker, vilket är väldigt olyckligt.
            Ett slopat fribelopp skulle också möjliggöra för studenter att
            låna mindre och på så vis få lägre skulder efter examen.
          </note>
          <note>
            Kristdemokraterna ser ett egenvärde i att studenter etablerar
            sig tidigt på arbetsmarknaden och ser därför positivt på att studenter
            också arbetar under studietiden, så länge studierna inte blir
            lidande. Vi menar därför att fribeloppet begränsar studentens
            egna beslut om hur mycket tid och kapacitet denne har att arbeta
            vid sidan av studierna. Fribeloppet bör därför slopas.
          </note>
          <note>
            Herr talman! För att värna ett generöst studiestödssystem måste
            målet vara att så många som möjligt ska återbetala sina studielån.
            Vi anser därför att det är rimligt att ta bort den åldersavskrivning
            av studielån som finns i dag. Totalt beräknas ytterligare 410
            miljoner kronor kunna återbetalas 2017 vid avskaffad åldersavskrivning
            och något mindre åren därpå. Grundprincipen bör vara att alla
            som kan ska återbetala sina lån.
          </note>
          <note>
            Vi i Kristdemokraterna står bakom vårt särskilda yttrande.
          </note>
          <note>
            (Applåder)
          </note>
          <note type="speaker">
            Anf. 126 LENA EMILSSON (S):
          </note>
          <note>
            Herr talman! Studiestöd är en stor förmån. Det studiestödssystem
            vi har i dag är ett av världens mest generösa. Socialdemokraterna
            har under mycket lång tid kämpat för att alla, oavsett bakgrund
            och kön, ska få möjlighet att studera. Alla ska få möjligheten
            att förverkliga sina drömmar, få chansen att utvecklas som människa
            och att lära sig många nya saker.
          </note>
          <note>
            Med tiden har studiestödssystemet utvecklats alltmer. Livslångt
            lärande har införlivats för att ge fler vuxna möjligheter att
            utvecklas i yrket eller byta yrke.
          </note>
          <note>
            Varför sker då denna utveckling? Jo, därför att Socialdemokraterna
            hela tiden långsiktigt strävat efter att förbättra systemet och
            göra det möjligt för fler studenter att delta. Socioekonomisk
            bakgrund ska inte vara avgörande. Tröskeln ska vara lägre för
            studenter från hem där studier inte är en tradition. Studiestödet
            ska vara rekryterande för både kvinnor och män. Det ska utjämna
            skillnader mellan individer och grupper. Alla ska få samma möjlighet.
          </note>
          <note>
            Varför är det viktigt? Jo, därför att Socialdemokraterna vill
            göra det möjligt för människor att utvecklas oc h få nya kunskaper
            så att de i större utsträckning ska gå stärkta ut och delta i
            samhällsbyggandet, genom arbeten som gör att de kan bidra till
            välfärden och värna vår demokrati. Att göra det möjligt för individer
            att komma ur arbetslöshet genom studier är en viktig del.
          </note>
          <note>
            Herr talman! Bildning är viktigt – kunskap och utbildning likaså.
            För mer än hundra år sedan insåg man att kunskap och bildning
            var nyckeln till att få vara med i samhället och skapa demokrati.
            Folkbildning var svaret, ett fritt och frivilligt kunskapssökande.
          </note>
          <note>
            De första folkhögskolorna startade redan 1868. Studieförbunden
            följde efter strax efter sekelskiftet. Rörelsen, bildningscirklar,
            föreläsningar, bok ­ lådor, tidskrifter och debattböcker var verktyg
            man använde då.
          </note>
          <note>
            I Folkbildningsutredningen från 1944 myntades uttrycket ”demokratisk
            fostran”, vilket var ett viktigt uppdrag för folkbildningen.
          </note>
          <note>
            Finansiering av studier har varit en viktig pusselbit för att
            ge fler möjlighet att studera över huvud taget. Det första studiestödet
            betalades ut 1919. Det var ett lån på 1 500 kronor per läsår,
            som skulle betalas tillbaka på tio år. Men det var endast ett
            litet antal det rörde sig om.
          </note>
          <note>
            Allmänt studiebidrag infördes 1957. Då var det på 34 kronor per
            månad för elever i åldern 16–18 år. Innan dess var det vanligt
            med stipendier av olika slag, men med krav på studielämplighet.
            Inte heller för det var det särskilt många som kom i fråga.
          </note>
          <note>
            CSN bildades 1964, och det studiemedelssystem vi till stora delar
            har kvar i dag härstammar från 1965. Med åren har det ändrats.
            Det har byggts ut. Stödet har blivit mer omfattande då behov har
            identifierats, exempelvis extra stöd till studenter med barn.
            Studiestöd är en del i ett aktivt arbete för breddad r ekrytering.
            Fler ska känna att man har en reell möjlighet att studera.
          </note>
          <note>
            Nu tar vi nästa steg för att utveckla studiestöden ytterligare.
            En brist i systemet är att arbetslösa som är 25 år eller äldre
            inte ser studier och utbildning som ett realistiskt alternativ
            för dem. Regeringen gör därför ett rekryteringsinriktat stöd som
            ska införas den 1 juli 2017, ett studiestartsstöd.
          </note>
          <note>
            Stödet ska göra det lättare att motivera arbetslösa med kort
            utbildning och ett stort utbildningsbehov att ta steget över till
            utbildning som gör det möjligt för dem att etablera sig på arbetsmarknaden.
            Stödet ska främst lämnas till dem som inte annars hade valt att
            studera, och det ska lämnas under en kortare tid.
          </note>
          <note>
            Detta gör att fler kan få förutsättningar att studera och därigenom
            få större möjligheter att etablera sig på arbetsmarknaden. Ett
            jämlikt och väl utbyggt studiestöd är viktigt för Sverige som
            kunskapsnation och för att vi ska kunna konkurrera på den globala
            marknaden. Det är också viktigt för att vi ska kunna värna demokratin,
            vilket är precis lika viktigt i dag som det var för över hundra
            år sedan.
          </note>
          <note>
            Jag yrkar härmed bifall till utbildningsutskottets förslag.
          </note>
          <note>
            (Applåder)
          </note>
          <note type="speaker">
            Anf. 127 FREDRIK CHRISTENSSON (C) replik:
          </note>
          <note>
            Herr talman! Jag tänkte passa på att lyfta fram en fråga som
            jag reagerade på i fredags när jag scrollade igenom mitt Facebookflöde.
            På Socialdemokraternas Facebooksida kunde man läsa:
          </note>
          <note>
            Maxa fredagskänslan när regeringen sänker CSN-räntan i snitt
            1 700 kronor mindre i kostnad per år. Svenska modellen blir starkare
            och smartare när alla kan plugga.
          </note>
          <note>
            Sedan avslutades det hela med en härligt dansande gif-figur.
          </note>
          <note>
            Det får en att tro att regeringen har gjort ett aktivt val och
            fattat beslut om att sänka räntan och att CSN är en del i den
            politik som regeringen för.
          </note>
          <note>
            När man sedan läser CSN:s pressmeddelande, där man också har
            lyft fram den här frågan som berör många människor, ser man att
            det ju är den genomsnittliga räntan av statens upplåningskostnader
            som den sänkta räntan för CSN baseras på. Det bygger på de tre
            senaste årens upplåningskostnader.
          </note>
          <note>
            Jag vill fråga Lena Emilsson varför Socialdemokraterna försöker
            ta billiga politiska poäng när de egentligen genomför en vedertagen
            politik för räntenivån på CSN-bidraget.
          </note>
          <note type="speaker">
            Anf. 128 LENA EMILSSON (S) replik:
          </note>
          <note>
            Herr talman! Tack, Fredrik Christensson, för frågan.
          </note>
          <note>
            När det gäller om man ska ta åt sig äran eller inte tycker jag
            att det är viktigt att vi gläder oss åt att räntan går ned.
          </note>
          <note>
            Vi kan också konstatera att studiestödssystemet är ett generöst
            och väl utbyggt system i Sverige, vilket många andra länder saknar.
          </note>
          <note>
            Det är klart att räntan är en del av den utgift som man har när
            man betalar tillbaka sina lån. Då tycker jag att det är bättre
            att glädjas åt att räntorna går ned.
          </note>
          <note type="speaker">
            Anf. 129 FREDRIK CHRISTENSSON (C) replik:
          </note>
          <note>
            Herr talman! Jag delar uppfattningen när det gäller studielåntagarna.
            Det är klart att det är glädjande att kostnaderna blir lägre.
          </note>
          <note>
            En viktig fråga när det gäller högre utbildning är att det ska
            löna sig mer att utbilda sig.
          </note>
          <note>
            Jag reagerade på att man får det att framstå som en aktiv del
            i den socialdemokratiska utbildningspolitiken att sänka räntan.
          </note>
          <note>
            Om Lena Emilsson anser att det är bra att sänka räntan vill jag
            fråga om ledamoten vill sänka räntan ytterligare för CSN för att
            stimulera det som du lyfte fram i ditt repliksvar.
          </note>
          <note type="speaker">
            Anf. 130 LENA EMILSSON (S) replik:
          </note>
          <note>
            Herr talman! Räntepolitiken styrs ju av andra saker. Det är inte
            vi här i kammaren som beslutar i den frågan.
          </note>
          <note>
            Men jag vidhåller fortfarande att jag tycker att det är glädjande
            att räntorna har gått ned, så att studenterna kan få lägre kostnader
            för sina lån.
          </note>
          <note type="speaker">
            Anf. 131 ELISABET KNUTSSON (MP):
          </note>
          <note>
            Herr talman! Studiestöd är en del av utbildningspolitiken. Studiestödet
            ska vara likt en korsett som ger stadga åt dem som vill ta steget
            vidare och fortsätta sina studier. Det gäller kvinnor och män,
            unga och äldre, inom alla utbildningsområden.
          </note>
          <note>
            Studiestödet ska vara den faktor som hjälper till att utjämna
            skillnader mellan individer och grupper, som bidrar till ökad
            social rättvisa, som verkar som en katalysator för ökad jämställdhet
            och likvärdighet. När fler deltar i utbildning ökar också chansen
            för dem att finna ett arbete. Det är bra för individen och samhället.
          </note>
          <note>
            Att få ekonomin att gå ihop är en utmaning för många. Att få
            ekonomin att gå ihop och börja studera är en ännu större utmaning.
            Att få ekonomin att gå ihop underlättas av möjligheten att få
            studiestöd.
          </note>
          <note>
            Men att helt förlita sig på studiestöd kan vara tufft, och därför
            finns det möjlighet att utnyttja rätten till att tjäna upp till
            ett visst belopp, det så kallade fribeloppet. I dag är fribeloppet
            85 813 kronor per kalenderhalvår, och det kan såklart vara ett
            välbehövligt tillskott till kassan.
          </note>
          <note>
            Studiestödet är möjliggöraren för det stora flertalet att läsa
            vidare, göra färdigt grundläggande utbildning – som grundskola
            och gymnasium – skaffa en yrkesutbildning eller fortsätta att
            studera vidare vid universitet eller högskola.
          </note>
          <note>
            Studiestödet ska ge alla möjlighet att förverkliga sina studiedrömmar,
            att kunna göra en nystart mitt i livet, att våga släppa taget
            om det gamla, trygga, invanda och möta nya utmaningar.
          </note>
          <note>
            Herr talman! Att ladda om och påbörja en ny karriär eller utvecklas
            i sitt yrke är för det flesta ett gigantiskt steg att ta. Detta
            underlättas såklart av att man ganska långt upp i åldern, 56 år,
            kan få studielån för att ta ett nytt kliv i karriären. Det finns
            också möjlighet att söka ett så kallat tilläggs ­ lån som är till
            för att jämna ut övergången från jobb till studier.
          </note>
          <note>
            Det finns många olika studiestöd. Det finns studiebidrag som
            man får när man går i gymnasiet när man har fyllt 18 år och mister
            sitt barnbidrag. Det kräver att man deltar i undervisningen, annars
            mister man det.
          </note>
          <note>
            När man går på folkhögskola, på komvux eller på annan grundskole-
            eller gymnasieutbildning kan man söka studieme del om man har
            fyllt 20 år.
          </note>
          <note>
            På högskolan får man studiemedel som består av en bidragsdel
            och en lånedel.
          </note>
          <note>
            Om man studerar på riksgymnasium och är döv, hörselskadad eller
            rörelsehindrad kan man få Rg-bidrag.
          </note>
          <note>
            Sammantaget är jag glad över att vi i Sverige har ett av världens
            mest omfattande studiesystem som bidrar till att ge människor
            mer kunskap, mer kompetens, mer bildning och ger alla möjlighet
            att delta. Det är ett system som verkar för jämlikhet och likvärdighet.
          </note>
          <note>
            Därmed yrkar jag bifall till utskottets förslag.
          </note>
          <note>
            (Applåder)
          </note>
          <note type="speaker">
            Anf. 132 DANIEL RIAZAT (V):
          </note>
          <note>
            Herr talman! En av de viktigaste förutsättningarna för att göra
            kunskap och utbildning tillgänglig för fler människor är ett studiestödssystem
            som ger social och ekonomisk trygghet för studerande på alltifrån
            vuxenutbildning till högskola.
          </note>
          <note>
            Studiemedlen är en viktig orsak till att snedrekryteringen till
            högskolan har minskat. För att studiemedlen ska fortsätta att
            ha denna rekryterande effekt måste de svara upp mot de studerandes
            levnadsomkostnader. Studie ­ medlen måste också värdesäkras på
            ett bättre sätt än att knyta dem till prisbasbeloppet.
          </note>
          <note>
            Det ska även vara möjligt att få studiemedel under hela studietiden.
            Även den som byter inriktning måste kunna fullfölja hela utbildningen
            och ta examen. Det vi ser just nu är att många studerande uppfattar
            det som en stor risk att ta studielån. För att skuldbördan inte
            ska bli mer betungande borde bidragsdelen öka. Det ska dessutom
            finnas möjlighet att få förhöjt bidrag under vissa villkor.
          </note>
          <note>
            Allt detta är delar av Vänsterpartiets politik angående studiemedel.
            Vi har också kommit överens med Socialdemokraterna och Miljöpartiet
            om att bland annat ge studielån för körkort, vilk et vi är väldigt
            stolta över. I dag är körkort ett villkor på många arbetsplatser.
            Därför är detta beslut extra viktigt. Vi är glada över att andra
            partier tydligt uttrycker att de står bakom förslaget.
          </note>
          <note>
            Studiemedel som går att leva på är en nödvändig förutsättning
            för att man ska kunna studera på heltid. Därigenom kan utbildningar
            med hög kvalitet skapas. Att bara höja lånedelen är därför ingen
            bra åtgärd.
          </note>
          <note>
            Vänsterpartiet medverkade till att ett tilläggsbidrag för studerande
            med barn infördes 2006. Vår principiella inställning då som nu
            är att studiemedlet är ett utbildningspolitiskt motiverat stöd
            för de studerandes personliga försörjning. Familjepolitiskt stöd
            till studerande med barn bör fördelas via de ordinarie trygghetssystemen
            genom bättre tillgång till och förbättringar av bland annat barnbidrag,
            föräldraförsäkring, bostadsbidrag etcetera.
          </note>
          <note>
            För att studiestödssystemet ska bli så rättvist som möjligt och
            därigenom kunna motverka social snedrekrytering på ett bättre
            sätt behöver det förändras i grunden. Vänsterpartiets vision är
            att i slutändan införa studielön i stället för dagens system.
            Vi tror att en investering i studielön och i dem som studerar
            är det som på sikt är mest ekonomiskt och socialt gynnsamt.
          </note>
          <note>
            Jag blir bekymrad när jag hör allianspartierna tala om studiestödssystemet.
            De säger ofta att ungdomar eller vuxna som studerar också ska
            kunna arbeta – tydligen hur mycket som helst. Både jag och Vänsterpartiet
            anser att fokus bör ligga på att få studiero under utbildningen.
            I dag ser vi tyvärr det motsatta. Många ungdomar måste ta ett
            eller flera jobb för att kunna försörja sig under studiegången.
            Annars behöver de ha rika föräldrar som sponsrar deras studier.
          </note>
          <note>
            Detta motverkar såklart syftet med systemet, det vill säga att
            stoppa social snedrekrytering. Det är bra att vi är överens med
            regeringen om dessa frågor i budgeten, men samtidigt tror jag
            att det krävs ett helhetsgrepp om detta inom en snar framtid.
          </note>
          <note>
            Jag yrkar bifall till utskottets förslag.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 14 december.)
          </note>
          <note>
            § 11 Fortsatt svenskt deltagande i den militära utbildningsinsatsen
            i Irak
          </note>
          <note>
            Sammansatta utrikes- och försvarsutskottets betänkande 2016/17:UFöU2
          </note>
          <note>
            Fortsatt svenskt deltagande i den militära utbildningsinsatsen
            i Irak (prop. 2016/17:32)
          </note>
          <note>
            föredrogs.
          </note>
          <note type="speaker">
            Anf. 133 KARIN ENSTRÖM (M):
          </note>
          <note>
            Herr talman! I kväll behandlar vi det sammansatta utrikes- och
            försvarsutskottets betänkande Fortsatt svenskt deltagande i den
            militära utbildningsinsatsen i Irak . Regeringen föreslår i en
            proposition att riksdagen ska medge att regeringen ställer en
            svensk väpnad styrka bestående av högst 220 personer till förfogande
            till och med den 31 december 2017 för att på irakisk inbjudan
            delta i den militära utbildningsinsats i Irak som genomförs av
            den globala koalitionen mot Daish.
          </note>
          <note>
            Herr talman! Iraks moderna historia har kännetecknats av krig
            och våld. Under våren och sommaren 2014 gav sig en ny fasa till
            känna i re ­ gionen. Ur kaoset i Syrien spred sig den militanta
            rörelsen Daish och utro ­ pade ett världsomspännande kalifat.
          </note>
          <note>
            Daishs bestialiska grymheter gör att vi av moraliska och medmänskliga
            skäl måste delta i kampen mot denna organisation. Det måste vi
            också göra av nationella säkerhetsskäl. Terrorismen hotar inte
            bara stater och individer utan även de värderingar som det öppna
            samhället vilar på. Den utmanar våra värderingar i grunden. Terrorismen
            är också en starkt bidragande faktor till de enorma flyktingströmmar
            som vi har upplevt de senaste åren. Från de länder som har mest
            terrorism kommer också de största flyktingströmmarna.
          </note>
          <note>
            Daish s terror sträcker sig över land gränserna, vilket attentaten
            i Paris, Bryssel, Ankara och andra städer är tragiska exempel
            på. Organisationen har också inspirerat bestialiska dåd i bland
            annat Nice och Orlando.
          </note>
          <note>
            Herr talman! Utskottet fördömer Daishs grova systematiska och
            omfattande övergrepp på de mänskliga rättigheterna och överträdelser
            av den internationella humanitära rätten. Daish måste motarbetas
            med alla tillgängliga medel. Det är välkommet att Sverige har
            anslutit sig till den internationella koalitionen mot Daish. Koalitionens
            insatser är av central vikt för att främja fred och säkerhet i
            främst Irak och Syrien.
          </note>
          <note>
            Erfarenheterna av stridigheter mot Daish visar att terrororganisationen
            är svårslagen. I mitten av oktober inledde den irakiska armén
            sin offensiv mot staden Mosul i norra Irak som kontrollerats av
            Daish under flera år. Detta slag kommer att vara avgörande i kriget
            mot Daish. Trots rapporter om ungefär 2 000 dödade Daishkrigare
            beräknas mellan 3 000 och 5 000 stridande Daishtrupper fortfarande
            befinna sig i staden. Deras taktik är att retirera, vara snabbrörliga
            och kunna slå till på nya platser allteftersom offensiven kommer
            längre och längre in i staden.
          </note>
          <note>
            Herr talman! Vi debatterar som sagt regeringens förslag om ett
            fortsatt svenskt deltagande i den militära utbildningsinsatsen
            i Irak. Sverige kan och ska hjälpa till i kampen mot Daish. I
            nuläget bidrar Sverige med en styrka bestående av ungefär 35 personer
            – mandatet är högst 120 – för att utbilda irakiska säkerhetsstyrkor
            som i sin tur bekämpar Daish i norra Irak. Av allt att döma har
            den svenska militära utbildningsinsatsen fungerat väl, och enligt
            regeringen finns ett behov av och en efterfrågan på ett fortsatt
            och utökat svenskt militärt utbildningsbidrag.
          </note>
          <note>
            Jag har tidigare i denna kammare välkomnat insatsen, men jag
            har också sagt att Sverige kan och ska göra mer. Därför vill jag
            ta tillfället i akt och förtydliga utskottets förslag till riksdagsbeslut
            som i praktiken innebär att regeringen måste återkomma till riksdagen
            med en ny proposition om mandatet som helhet för att man ska kunna
            påbörja verksamhet på en annan plats än där det svenska bidraget
            nu verkar.
          </note>
          <note>
            Som jag har försökt att beskriva verkar de svenska soldaterna
            i svåra och farliga förhållanden. När riksdagen bemyndigar regeringen
            att sända en svensk väpnad styrka utomlands är det ett beslut
            som innebär ett betydande ansvar.
          </note>
          <note>
            Det betyder att riksdagen måste ha kännedom om hur och var det
            svenska bidraget ska verka. I både propositionen och under de
            föredragningar som vi i utskottet har fått har informationen till
            oss inte varit tillräcklig om var det svenska styrkebidraget skulle
            vara verksamt, förutom i norra Irak. Utskottet är därför inte
            berett att tillstyrka en utvidgning av det geografiska operationsområdet
            för det svenska styrkebidraget.
          </note>
          <note>
            Internationella fredsfrämjande insatser är alltid viktiga, och
            de är inte utan risker. Med tanke på hur mycket vi begär av de
            kvinnor och män som vi sänder ut på dessa insatser måste riksdagen
            grunda sina beslut på så god och uttömmande information som möjligt.
          </note>
          <note>
            Herr talman! Jag vill passa på att peka på det utskottet föreslår
            som ett tillkännagivande till regeringen. Det handlar om att också
            denna militära insats måste utvärderas. Det förutsätter att regeringen
            kommer att komma tillbaka till riksdagen och beskriva detta i
            en återrapport.
          </note>
          <note>
            Jag yrkar bifall till förslaget i utskottets betänkande.
          </note>
          <note>
            (Applåder)
          </note>
          <note type="speaker">
            Anf. 134 BJÖRN SÖDER (SD):
          </note>
          <note>
            Herr talman! Sedan 2015 deltar Sverige i den militära utbildningsinsats
            som den internationella koalitionen mot IS bedriver i Irak efter
            irakisk inbjudan. Koalitionen bedriver utbildning bland annat
            i Erbil, där irakiska försvarsstyrkor tränas av den svenska insatsen
            i sjukvård, krigets lagar, strid i bebyggelse samt detektering
            av improviserade sprängladdningar. Utbildningen och rådgivningen
            har tagits väl emot av de irakiska försvarsstyrkor som Sverige
            stöder i norra Irak.
          </note>
          <note>
            Från Sverigedemokraternas sida har vi varit och är fortfarande
            positiva till insatsen, trots att vi gör avsteg från vår egen
            princip om att Sveriges internationella engagemang när det gäller
            att skicka militär utomlands ska ske under FN-flagg. Vi menar
            att situationen i Irak i högsta grad berör oss alla. Vi har under
            de senaste åren blivit påminda om just detta genom olika händelser
            i Europa. Fruktansvärda terrordåd har utförts av Islamiska staten,
            inte bara i Irak och Syrien utan även på europeisk mark, och vi
            har sett en invandringsvåg av sällan skådad omfattning till Europa
            och inte minst till Sverige. Samtidigt har vi kunnat ta del av
            hur personer bosatta i Sverige och övriga Europa åkt ned till
            Irak och Syrien för att strida för terroristerna. Därför är det
            angeläget att också Sverige deltar i kampen mot terrorismen på
            alla olika plan, såväl här hemma i Sverige som internationellt.
          </note>
          <note>
            Terrorgruppen IS härjningar har orsakat ett närmast ofattbart
            lidande för det irakiska folket i allmänhet och dess etniska och
            religiösa minoriteter i synnerhet. När IS intog Iraks näst största
            stad Mosul 2014 kunde vi läsa i världspressen om hemska övergrepp
            på de uppskattat 35 000 kristna invånarna, av vilka i stort sett
            alla tvingades lämna staden. År 2003 fanns det ca 1,2 miljoner
            kristna bara i Irak, men många har tvingats fly, och antalet uppskattas
            ha sjunkit så lågt som till 180 000, kanske färre. Men även andra
            minoritetsgrupper, som yazidier, mandéer, turkmener, judar, romer
            och shabaker, vilka dessutom är betydligt färre till antalet,
            har råkat mycket illa ut.
          </note>
          <note>
            Kriget har skapat en på vissa platser mycket allvarlig humanitär
            situa ­ tion. I nuläget är över 10 miljoner människor i behov
            av humanitärt stöd, samtidigt som Ochas sammanställning visar
            att hjälporganisationer sammanlagt efterfrågar ungefär 3 miljarder
            kronor för att hantera situationen.
          </note>
          <note>
            Här måste jag betona att det mot denna bakgrund är närmast ofattbart
            vilken invandringspolitik som Sverige har bedrivit och som gör
            att man tvingas skära 8 miljarder ur biståndet. Det är en summa
            som skulle kunna täcka hela den humanitära insatsen. Det är vår
            fasta ståndpunkt att reger ­ ingen borde använda Sveriges begränsade
            resurser där de gör mest nytta och kraftigt öka stödet till humanitära
            insatser i krisens närområde.
          </note>
          <note>
            Herr talman! För att bli en effektiv isbrytare menar vi att det
            behövs ett mycket bredare spektrum av åtgärder, både i Irak och
            i Sverige.
          </note>
          <note>
            Irak är en i många avseenden problematisk statsbildning. Landets
            grän ­ ser speglar inte någon naturlig avgränsning av folkgrupper
            utan är snarare en godtycklig indelning gjord av europeiska kolonialmakter.
            Eftersom Irak är ett lapptäcke av folkgrupper som visar uppenbara
            svårigheter att sam ­ existera fredligt behöver landet en konstitutionell
            lösning som tar hänsyn till dess minoriteters legitima krav på
            utökat oberoende. Eftersom politi ­ ken i Irak är starkt etniskt
            betonad är det varken rättvist eller ändamålsen ­ ligt att en
            grupp ska behöva luta sig mot en annan för sitt militära försvar.
          </note>
          <note>
            När IS invaderade norra Irak och Nineveslätten 2014 flydde de
            kurdiska styrkorna och den nationella irakiska armén. Den kristna
            och den yazidiska befolkningen lämnades åt sitt öde, vilket fick
            horribla konsekvenser som närmast kan liknas vid ett folkmord.
            FN:s råd för mänskliga rättigheter konstaterade i en resolution
            i september 2014 att IS övergrepp kan utgöra brott mot mänskligheten
            och krigsbrott.
          </note>
          <note>
            Händelserna under 2014 visar tydligt att den kristna och den
            yazidiska befolkningen inte har några garantier om stöd från utomstående
            styrkor, även om de fått ett viktigt stöd av den kurdiska milisen
            under konfliktens gång. Av denna anledning har man lagt grunden
            för en egen försvarsstyrka som kallas NPU. Styrkan är dock liten.
            Den tränas av ett privat säkerhetsföretag och finansieras genom
            privata donationer.
          </note>
          <note>
            Vi ser det som ytterst angeläget att även de svagaste minoriteterna
            i Irak har möjlighet att försvara sig själva och säkra sin överlevnad.
            Därför har vi föreslagit att regeringen arbetar för att koalitionen
            mot IS också inkluderar NPU i sina stödinsatser.
          </note>
          <note>
            Vi vill också bredda insatsen genom att regeringen utreder behov
            av och möjligheter till materiellt stöd. Vi avser inte krigsmateriel
            för strid utan annat specialiserat materiellt stöd. Sådant stöd
            skulle kunna handla om kommunikations- och sjukvårdsutrustning,
            mobila internetanslutning ­ ar och datorer samt små, förarlösa
            övervakningsplan liknande dem som använts i insatsen i Afghanistan.
          </note>
          <note>
            Herr talman! Nineveslätten i norra Irak var en del av det historiska
            assyriska kungariket och har under en längre tid befolkats av
            i huvudsak assyrier/syrianer och kaldéer. Även kurderna har under
            lång tid haft ett stort mått av självstyre och har visat prov
            på demokratisk utveckling och respekt för mänskliga rättigheter,
            även om vissa inbördes våldsamheter mellan kurdiska grupper rapporterats
            under senare tid.
          </note>
          <note>
            Vi anser därför att regeringen bör använda sitt inflytande och
            komplettera den militära insatsen med en politisk process för
            att påverka den irakiska regeringen i riktning mot ökat självstyre
            för de kristna på Nineveslätten och de kurdiska delarna av Irak.
            Vi anser detta vara den enda lösningen för att få till en långsiktigt
            stabil och trygg situation i Irak.
          </note>
          <note>
            Herr talman! Under beredningsprocessen för det här betänkandet
            har det, i alla fall för mig, tydliggjorts att det föreslagna
            ökade svenska styrke ­ bidraget inte var särskilt välplanerat.
            Min uppfattning är att statsministern under sitt besök i Erbil
            i slutet av oktober i stundens ingivelse tyckte att det lät bra
            att lova en fördubbling av det svenska styrkebidraget. Någon planering
            verkar inte ha funnits.
          </note>
          <note>
            I min värld borde det ha kommit en förfrågan efter att man sett
            att behov finns. Redan då borde man ha vetat var behoven är som
            störst och var de ökade resurserna ska placeras och sättas in.
            Men så är det inte. Man vet inte var man ska placera den utlovade
            förstärkningen. Det håller man på att utreda. Bara detta bekräftar
            ju min teori om att statsministern utlovat något bara för att
            det lät bra för stunden.
          </note>
          <note>
            Utskottet konstaterar i betänkandet att regeringen i en föredragning
            uppgett att det svenska styrkebidraget ska vara verksamt vid ytterligare
            en bas i Irak, men i nuläget kan man inte uppge vilken bas det
            handlar om.
          </note>
          <note>
            Precis som utskottet konstaterar innebär det ett betydande ansvar
            när riksdagen beslutar att bemyndiga regeringen att sända svensk
            väpnad trupp på uppdrag i ett annat land. Därför är det positivt
            att utskottet också föreslår riksdagen att man ska kräva att regeringen
            återkommer till riksdagen med en ny proposition om mandatet som
            helhet för att det ska bli aktuellt att initiera verksamhet på
            annan plats än i norra Irak. Likaså är det bra att utskottet betonar
            att regeringen och myndigheter löpande genomför djupgående risk-
            och hotbildsbedömningar.
          </note>
          <note>
            Med tanke på hur dåligt förberett regeringens förslag om en fördubbling
            av styrkebidraget är, och med tanke på det skede som insatsen
            mot IS är inne i, anser vi inte att det är nödvändigt för Sverige
            att fördubbla sitt styrkebidrag. Därför har vi föreslagit att
            det nuvarande styrkebidraget behålls under samma förutsättningar
            som tidigare.
          </note>
          <note>
            Herr talman! Jag vill understryka vikten av att alla sådana här
            interna ­ tionella insatser utvärderas på ett adekvat sätt. Det
            är bra att utskottet framhåller vikten av att analysera och utvärdera
            effekterna av svenska styrkebidrag i internationella fredsfrämjande
            insatser.
          </note>
          <note>
            Herr talman! Att delta i internationella insatser belastar försvarsbudgeten.
            I en situation där Sverige inte har ett existensförsvar att tala
            om, samtidigt som det säkerhetspolitiska läget i vår omedelbara
            närhet ser fortsatt osäkert ut, anser vi det inte lämpligt att
            ytterligare belasta försvarsbudgeten.
          </note>
          <note>
            Därför anser vi att regeringen ska tillskjuta ökade resurser
            till försvaret genom lån och sedan justera detta i kommande vårbudget.
            Vi vill generellt se kraftigt ökade resurser till försvaret, men
            vi anser att regeringen åtminstone ska tillskjuta additionella
            medel i syfte att kompensera för de ekonomiska påfrestningar som
            det innebär för Försvarsmakten att genomföra insatsen i Irak.
          </note>
          <note>
            Vi står givetvis bakom samtliga våra reservationer i betänkandet,
            men för tids vinnande yrkar vi bifall bara till reservation 1
            och reservation 3.
          </note>
          <note>
            Herr talman! Jag ber om ursäkt för att jag drog över tiden.
          </note>
          <note>
            I detta anförande instämde Crister Spets (SD).
          </note>
          <note type="speaker">
            Anf. 135 DANIEL BÄCKSTRÖM (C):
          </note>
          <note>
            Herr talman! Precis som för ett år sedan när riksdagen senast
            behandlade betänkandet om förlängd svensk utbildnings- och rådgivningsinsats
            i Irak är läget mycket allvarligt. Varje dag nås vi av många rapporteringar
            om hur kriget fortsätter, om bombningarna, terrorn, systematiska
            övergrepp, brutalitet och grymhet mot civila, barn, kvinnor och
            minoriteter som kristna och yazidier. Vi ser bilderna, vi hör
            vittnena, och vi möter också människor här i Sverige som kan berätta
            om allt det fruktansvärda som sker och har skett.
          </note>
          <note>
            Kriget medför ofattbart lidande, och det driver nu fortsatt människor
            på flykt. Just dessa dagar pågår intensiva och kraftfulla strider
            om Mosul. Vi kan se att civila har väldigt svårt att ta sig därifrån.
            Många barn och vuxna drabbas jättehårt. Det är bombningar, brist
            på mat och vatten och det är övergrepp. Mosul riskerar att bli
            en stor katastrof. Det är långt över 1 miljon människor som beräknas
            finnas därinne fast i striderna.
          </note>
          <note>
            Samtidigt är det irakiska samhället djupt splittrat efter flera
            år av sekteristiskt krigande. Nuläget är i dag inte detsamma som
            det var för ett år sen. Det säkerhetspolitiska läget fortsätter
            att ändras. En av många stora frågor handlar om hur det kommer
            att se ut tiden efter Daish. Med så många olika aktörer, så många
            olika intresseföreträdare och spelare på planen, med olika syften,
            mål, ambitioner och agendor är riskerna väldigt stora för nya
            och fördjupade konflikter.
          </note>
          <note>
            Ett nytt säkerhetspolitiskt läge kräver ett nytt ledarskap och
            en fungerande bred dialog. Det är därför inte fullt okej, herr
            talman, att en sådan här proposition inte har föregåtts av en
            bred, öppen dialog från regeringens sida med övriga partier om
            hur insatsen ska fortsätta. En konstruktivitet innan beslut och
            också en ordentlig bred samsyn är viktigt för denna typ av ställningstaganden.
          </note>
          <note>
            Sveriges säkerhet påverkas i allra högsta grad av vad som sker
            i Syrien och också i Irak och övriga länder i Mellanöstern. Vi
            har en orolig omvärld. Det ställer krav på oss som politiska företrädare
            och ledare. Det kräver också handlingskraft. Men vi måste ovillkorligen
            stå upp för friheten, demokratin och mänskliga rättigheter och
            också behålla integriteten i kampen mot terrorismen.
          </note>
          <note>
            Bilden är fortfarande mycket komplex, och under 2016 har vi kunnat
            se ytterligare fruktansvärda terroristdåd i bland annat Europa.
            Daish måste motarbetas militärt. Men Irak behöver också politisk
            stabilitet och en hållbar väg vidare framåt. Vi får inte, kan
            inte och ska inte acceptera medvetna attacker mot civila mål.
          </note>
          <note>
            Insatser som ger försoning ligger kanske längre fram. Men det
            är också viktigt att ha med sig nu för att bygga upp statens funktioner
            i detta mycket tuffa läge. Den internationella koalitionens militära
            plan för Irak och Syrien syftar till att besegra Daish. Vårt svenska
            bidrag är viktigt i det sammantagna arbetet.
          </note>
          <note>
            Utbildningen och rådgivningen har tagits emot väl. Det är viktigt
            att vi fortsätter arbetet fram till dess att vi är i mål. Med
            hänvisning till det utmanande säkerhetsläget måste riksdagen ha
            kännedom om vilka platser de svenska styrkorna ska vara verksamma
            på. Vi kan inte ge ett öppet mandat till regeringen om att den
            svenska styrkan ska kunna tjänstgöra i hela landet. Därför är
            möjligheten för regeringen bra att kunna återkomma med en ny proposition
            som beskriver mandatet i sin helhet om det skulle bli aktuellt
            att ha svensk militär verksamhet på andra platser än i norra Irak.
          </note>
          <note>
            Herr talman! Sverige har ytterst ett ansvar att säkra respekten
            för mänskliga rättigheter. Det är också viktigt att man i arbete
            t dokumenterar och rapporterar tillbaka till oss här i Sverige
            och riksdagen och att man tar ansvar om man möter eller ser ansvarslösa
            ageranden som strider mot de mänskliga rättigheterna.
          </note>
          <note>
            Det är bra att riksdagen nu föreslås göra ett viktigt tillkännagivande
            om att ställa sig bakom betydelsen av utvärdering av både den
            militära utbildningsinsatsen och av förbandets erfarenheter för
            att ta lärdomar för fortsatta insatser. Det är viktigt med både
            en grundlig analys och en bred helhetssyn och också att sträva
            efter långsiktighet i vårt svenska bidrag.
          </note>
          <note>
            Jag vill avsluta med att rikta ett varmt tack till alla de kvinnor
            och män som för Sveriges räkning nu genomför insatser i fredens
            tjänst och är verksamma i Irak. Jag riktar också ett tack till
            berörda och anhöriga som gör det möjligt för oss i riksdagen att
            fatta beslut om sådana här svåra uppdrag . Jag vill också yrka
            bifall till utskottets förslag till beslut.
          </note>
          <note>
            (Applåder)
          </note>
          <note type="speaker">
            Anf. 136 STIG HENRIKSSON (V):
          </note>
          <note>
            Herr talman! Irakkriget, om ni kommer ihåg det, var ett brott
            mot folkrätten byggt på lögner. Det är intressant när vi i kammaren
            ofta diskuterar andras folkrättsbrott att den kritiken mot USA
            i princip helt lyser med sin frånvaro trots de bittra frukter
            som kriget skapade.
          </note>
          <note>
            Det är ca 600 000 döda räknat bara fram till 2006 och flyktingkatastrofer.
            Det är en väldigt bitter frukt. Hela uppkomsten av Daish är ett
            resultat av det brottsliga Irakkriget. Men vissa folkrättsbrott
            glöms väldigt fort, om de ens någon gång erkänns. Detta var ett
            direkt folkrättsbrott. Det finns inget tvivel om den saken. Det
            är väldigt tråkigt om ledamöter i Sveriges riksdag är utrustade
            med något slags termostatsamveten. Var sak ska bedömas efter sin
            art, men de ska bedömas efter samma måttstock.
          </note>
          <note>
            Herr talman! Nåväl, nu är vi där vi är. Kriget kastar långa skuggor.
            Vänsterpartiet ger därför sitt stöd till den svenska militära
            utbildningsinsatsen i norra Irak. Jag vill betona att vi ser med
            stor oro på de rapporter från Amnesty som beskrivit hur de kurdiska
            peshmergastyrkorna förstört tusentals hem i områden som de erövrat
            från Daish i Nineve, Kirkuk och Diyala. Syftet har uppenbart varit
            att förstöra arabiska samhällen och att förhindra att araber återvänder
            till områdena. Enligt Amnesty skulle tvångsförflyttningen av civila
            kunna vara ett krigsbrott. KRG har tillbakavisat anklagelserna.
            Men en ganska ny rapport från Human Rights Watch bekräftar bilden
            av förstörelse och fördrivning utan något militärt syfte.
          </note>
          <note>
            Kampen mot Daish måste föras med respekt för internationell humanitär
            rätt och de mänskliga rättigheterna. Regeringen bör därför ta
            ytterligare initiativ för att säkerställa att de styrkor som Sverige
            utbildar i Irak respekterar krigets lagar och de mänskliga rättigheterna.
            Därför yrkar jag bifall till reservation 4.
          </note>
          <note type="speaker">
            Anf. 137 ALLAN WIDMAN (L):
          </note>
          <note>
            Herr talman! Jag kan naturligtvis instämma i många av de beskrivningar
            som föregående talare har gjort av tillståndet i de av Daish kontrollerade
            områdena både i Irak och i Syrien. Det råder väl ingen som helst
            tvekan om att Daish är en av de mest vedervärdiga rörelser som
            världen har skådat.
          </note>
          <note>
            Därför stöder naturligtvis Liberalerna helhjärtat den nu pågående
            utbildningsinsatsen i Irak. Vi välkomnar även det faktum att det
            nu görs närmare en fördubbling av antalet utbildande officerare
            och soldater.
          </note>
          <note>
            Vi blundar dock inte heller för att det finns ett behov av att
            kunna gå längre när det gäller vårt stöd i kampen mot Daish. När
            utrikesminister Margot Wallström och försvarsminister Peter Hultqvist
            tidigt i våras gjorde en resa vittnade de om det faktum att Daish
            förfogade över kemiska vapen och att peshmergasoldater blev skadade
            av dessa. När man gör detta konstaterande från regeringen tycker
            vi liberaler att det är naturligt att man funderar på vad Sverige
            kan göra i en sådan situation. Ett bra sätt att just nu stödja
            peshmerga vore att tillse att de har skydd mot bland annat kemiska
            vapen, och Sverige besitter en hyggligt god tillgång till sådana
            skydd.
          </note>
          <note>
            Vi borde också kunna bistå med transporter och logistik. Vi borde
            bistå med sjukvård. I somras kungjorde försvarsminister Peter
            Hultqvist efter en så kallad givarkonferens att Sverige också
            skulle bidra med ett sjukvårdselement till Irak. Av det ser vi
            i dag ingenting. Sjukvård i det här området och för peshmergasoldater
            hade naturligtvis varit av stor betydelse.
          </note>
          <note>
            Vi menar också att det bör vara rimligt att förse peshmerga med
            vapen. Vi tänker då främst på lite tyngre armévapen som kulsprutor
            och granatgevär. Då finns det en del som säger: Ska man verkligen
            skicka vapen in i en krigszon? Enligt min mening, herr talman,
            och om man ser på det moraliskt, är detta att å ena sidan utbilda
            soldater för att de ska kunna strida mer framgångsrikt mot Daish,
            å andra sidan att beväpna dessa soldater egentligen bara två sidor
            av samma mynt. Vi har ett ansvar för att göra vårt allra yttersta
            för att kampen mot Daish ska bli så framgångsrik och snabb som
            möjligt.
          </note>
          <note>
            Låt mig, herr talman, avsluta med att säga att jag tycker att
            det är bra att det är ett helt enigt sammansatt utrikes- och försvarsutskott
            som nu står upp för ordning och reda i de svenska insatserna.
            Regeringen får komma tillbaka om och när en etablering också på
            annan ort i Irak ska ske för utbildningsinsatser. Detta är inget
            mindre än att visa ansvar och omsorg om alla de män och kvinnor
            som gör insatser för Sveriges räkning på främmande mark.
          </note>
          <note>
            Herr talman! Jag yrkar bifall till reservation nr 5.
          </note>
          <note>
            (Applåder)
          </note>
          <note type="speaker">
            Anf. 138 SOFIA DAMM (KD):
          </note>
          <note>
            Herr talman! Offensiven mot Mosul och Islamiska staten eller
            Daish pågår för fullt. Bilderna vi ser är starka. Från områden
            som befriats från Daish våld ser vi människors lättnad och glädje.
            Vi hör hur kyrkklockor åter ringer.
          </note>
          <note>
            Men slaget om Mosul är långt ifrån vunnet, och vi ser också de
            mest fruktansvärda och hjärtskärande scener utspelas. Den humanitära
            hjälpen når inte fram, och civila har inte någon väg ut. Vi ser
            förtvivlan, och vi ser död.
          </note>
          <note>
            Den 25 juni 2014 efterfrågade den irakiska regeringen världssamfundets
            hjälp för att bekämpa Daish genom bland annat utbildningsstöd
            och materiellt stöd till det irakiska försvaret. FN:s säkerhetsråd
            antog den 15 augusti 2014 resolution 2170 om kollektiva och nationella
            åtgärder mot Daish, Nusrafronten och andra grupper med kopplingar
            till al-Qaida. För två år sedan tillkännagav USA bildandet av
            en internationell koalition mot Islamiska staten, och det var
            viktigt att Sverige därefter anslöt sig till koa ­ litionen.
          </note>
          <note>
            Vi är samlade här i kammaren för att debattera utskottets betänkande
            rörande ett fortsatt svenskt deltagande i den militära utbildningsinsatsen
            i Irak. Sveriges bidrag inom ramen för den USA-ledda internationella
            koalitionens arbete är viktigt, och det är ett uppskattat bidrag.
          </note>
          <note>
            Det är vårt ansvar att fortsätta kampen mot Daish vedervärdiga
            terror. Därför föreslår utskottet att riksdagen ska fatta beslut
            om att ställa en svensk väpnad styrka bestående av högst 220 personer
            till förfogande till och med den 31 december 2017 för att på irakisk
            inbjudan fortsätta deltagandet i den militära utbildningsinsatsen
            i norra Irak.
          </note>
          <note>
            I betänkandet som vi debatterar föreslår utskottet även ett tillkännagivande
            till regeringen. Det är utskottets bestämda uppfattning att de
            värdefulla erfarenheter som hittills har gjorts i den militära
            utbildningsinsatsen ska utvärderas och återrapporteras till riksdagen.
          </note>
          <note>
            Herr talman! Vidare föreslår utskottet att insatsen i detta läge
            också fortsättningsvis koncentreras till utbildning av soldater
            i norra Irak. Anledningen är inte, vilket flera kollegor tidigare
            har redogjort för, att vi inte ser behovet av att bekämpa IS ondska
            var den än är. Men eftersom ingen noggrann säkerhetsanalys har
            gjorts av situationen i andra geografiska områden i Irak är vi
            i dagsläget inte beredda att ge mandat för ett bredare geografiskt
            område.
          </note>
          <note>
            Herr talman! Vårt engagemang i Irak kommer att behöva vara långsiktigt.
            Målet är att IS trycks tillbaka och slutligen utplånas. Den förstörelse
            och förödelse denna sekt sprider är svår att ens ta in. Vi ser
            förföljelse, våldtäkter och mördande med syftet att rensa ut dem
            som inte anses renläriga – de som inte tror på det som IS-anhängarna
            gör. Yazidiska kvinnor används som sexslavar. Kristnas hus märks
            med det arabiska tecknet för ”kristen” för att de som bor där
            ska kunna mördas. Homosexuella slängs kallblodigt ut från hustak.
            Exemplen är många och fasansfulla.
          </note>
          <note>
            De som är skyldiga till dessa brott mot mänskligheten – de som
            nu begår folkmord – måste också ställas inför internationell rätt.
            Detta är en fråga som Sverige med kraft måste driva i säkerhetsrådet.
            Men det behövs också närvaro och ett starkt stöd i Iraks återuppbyggnad.
          </note>
          <note>
            Med risk för att gå händelseutvecklingen i förväg är det ändå
            av stor vikt att vi frågar oss vad som egentligen ska hända med
            det konfliktdrabbade landet efter att terrormilisen IS är besegrad.
            Många av dem som nu deltar i offensiven har inte så mycket mer
            gemensamt än målet att bli av med IS. Det gör att stora problem
            riskerar att dyka upp efter att Mosul är befriat.
          </note>
          <note>
            Det politiska inflytande för landets etniska och religiösa grupperingar
            måste hanteras för att slutgiltigt övervinna Daish och liknande
            gruppering ­ ar i Irak. Åtgärder för försoning och statsbyggande
            är akuta. Splittringen mellan Kurdistans regionala regering och
            centralregeringen i Bagdad är påtaglig, och det råder fortsatta
            stora interna motsättningar inom KRG.
          </note>
          <note>
            Vidare är det centralt att de kristna – kaldeiska, syrianska
            och assyriska – grupperna i Irak kommer överens om framtiden för
            sitt folk. Att partierna nu har tagit ett första steg mot en gemensam
            självförsvarsstyrka är i detta sammanhang mycket betydelsefullt
            och kräver omvärldens stöd. Om etniska och religiösa motsättningar
            tillåts att blomma ut den dag Mosul är befriat och Islamiska staten
            besegrat står vi inför en situation där 1 700 år av dessa minoriteters
            närvaro i regionen riskerar att utplånas.
          </note>
          <note>
            Avslutningsvis vill jag rikta ett stort tack till alla er som
            bidrar till att göra världen tryggare för oss andra.
          </note>
          <note>
            (Applåder)
          </note>
          <note type="speaker">
            Anf. 139 KENNETH G FORSLUND (S):
          </note>
          <note>
            Herr talman! Jag vill till att börja med redogöra för regeringens
            proposition om ett svenskt deltagande i den militära utbildningsinsatsen
            i Irak inom ramen för den globala koalitionen mot Daish.
          </note>
          <note>
            I det arbete som vi har gjort i det sammansatta utskottet har
            vi fått information av både regeringen och Försvarsmakten. I den
            proposition som har lagts fram föreslår regeringen att riksdagen
            ska medge att Sverige dubblerar sitt bidrag från högst 35 personer
            till högst 70 personer samt att vi ger bidraget möjlighet att
            verka där behov finns inom hela Iraks territorium – detta för
            att ytterligare öka effekten av det svenska bidraget i en tid
            när det internationella samfundet och dess samlade ansträngningar
            är viktigare än på väldigt länge. Därutöver ska styrkan tillfälligt
            kunna förstärkas med högst 150 personer i det fall att bidraget
            behöver evakueras.
          </note>
          <note>
            Av det sammansatta utskottets betänkande framgår att propositionen
            enbart delvis kommer att bifallas, och detta är något som vi är
            brett eniga om i det sammansatta utskottet. Det finns alltså inte
            en majoritet här i riksdagen för att lyfta den geografiska begränsningen
            i dagsläget – detta på grund av den oro som har framgått tidigare
            här i debatten när det gäller exakt var ett nytillfört svenskt
            bidrag ska verka.
          </note>
          <note>
            Regeringen har i dagsläget ännu inte slutfört diskussionerna
            med koalitionen om exakt på vilken av de fyra baserna utöver Erbil,
            där vårt nuvarande bidrag opererar, som vi skulle kunna bidra
            med ett utökat svenskt bidrag. Det handlar alltså om var det skulle
            kunna placeras.
          </note>
          <note>
            Sverige har framfört sina önskemål till koalitionen om placering.
            Det gäller ytterligare ett område i Irak. Att så har skett har
            också redovisats för det sammansatta utskottet. Däremot finns
            det än så länge inget svar tillbaka från koalitionen på detta
            önskemål från Sverige.
          </note>
          <note>
            Om man lyfter den geografiska begränsningen är det högst sannolikt
            att koalitionen kommer att tillmötesgå det önskemål om placering
            som Sverige har avgett. Regeringen försöker just nu få detta bekräftat.
            När det sker och regeringen kan redovisa detta för riksdagen kommer
            regeringen att lägga fram en ny proposition och besvara de frågor
            som tas upp i det sammansatta utskottets betänkande.
          </note>
          <note>
            Jag vill understryka vikten av att vi lyfter den geografiska
            begränsning som har rått så här långt, och jag uppfattar det som
            att det också i framtiden, när platsen har kunnat specificeras
            liksom förutsättningarna för denna plats, finns en majoritet för
            detta i riksdagen.
          </note>
          <note>
            Det finns flera anledningar till att man vill kunna verka på
            andra baser än bara den i norra Irak. Framför allt är det ett
            uttalat önskemål från Iraks regering och koalitionen. Dessutom
            ökar det effekten av det svenska bidraget, då behoven på utbildningsområdet
            i Erbil är omhändertagna i dagsläget. Givet återtagandena av städer
            i stora delar av Irak är det även viktigt att vi kan stödja de
            irakiska säkerhetsstyrkorna med träning och utbildning i hela
            landet.
          </note>
          <note>
            Ett lyftande av den geografiska begränsningen innebär inte att
            mandatet för den svenska insatsen på något sätt skulle ändras.
            Det vill jag vara tydlig med. Uppgifterna är, som framgår av propositionen
            och som framförts till det sammansatta utskottet, alltjämt att
            träna och utbilda de irakiska försvarsstyrkorna.
          </note>
          <note>
            Det svenska bidraget skulle inte heller med ett utökat geografiskt
            område ha stridande uppgifter. Även ett nytillfört bidrag rör
            sig inom tränings- och utbildningsområdet på plats på basen. Att
            regeringen vill lyfta den geografiska begränsningen innebär för
            övrigt inte att den lämnar utbildningsuppdraget i norra Irak.
            Detta bidrag blir kvar.
          </note>
          <note>
            Låt mig även beröra situationen i Irak och Sveriges engagemang
            i lite bredare termer. Centralregeringen i Bagdad, Kurdistans
            regionala regering i Erbil liksom våra partner i koalitionen har
            uttryckt stor uppskattning över det svenska bidraget och dess
            professionalism, något som även statsministern fick bekräftat
            när man han besökte Bagdad och Erbil under hösten.
          </note>
          <note>
            Händelseutvecklingen i Mosul visar på vikten av att besegra Daish
            militärt samtidigt som vi minimerar riskerna för civilbefolkningen.
            Det har återigen påmint oss om vikten av att kampen mot Daish
            inte kan lösas enbart med militära medel. Detta kräver ett brett
            och långsiktigt engagemang från det internationella samfundet.
          </note>
          <note>
            Ett stabilt och demokratiskt fungerande Irak är en förutsättning
            för att långsiktigt besegra Daish. Detta kräver att den politiska
            splittringen överbryggas genom en inkluderande försoningsprocess
            mellan alla etniska och religiösa grupper. Det krävs även ett
            effektivt genomförande av de reformer som premiärminister Abadi
            driver. I takt med de nuvarande militära framgångarna kring Mosul
            blir det oerhört viktigt att även stabilisera de återtagna territorierna
            ekonomiskt och politiskt för att hantera grundläggande samhällsproblem
            och därmed förhindra framväxten av nya terroristgrupper efter
            det att Daish har besegrats.
          </note>
          <note>
            Sverige har under en längre tid arbetat för ett ökat civilt EU-engagemang
            till stöd för att långsiktigt stabilisera Irak. Sverige har fått
            stöd för den ansatsen. Den militära offensiven mot och den stundande
            befrielsen av Mosul aktualiserar behoven av civilt stabiliseringsstöd.
            Regeringen anser att säkerhetssektorsreform och rättsutveckling
            är centralt och utgör områden där EU har ett mervärde genom sitt
            långsiktiga perspektiv på stabilisering.
          </note>
          <note>
            Herr talman! Med detta vill jag yrka bifall till det sammansatta
            utskottets förslag till beslut.
          </note>
          <note>
            (Applåder)
          </note>
          <note type="speaker">
            Anf. 140 PERNILLA STÅLHAMMAR (MP):
          </note>
          <note>
            Herr talman! Jag vill börja med att rikta mina tankar till alla
            de oskyldiga civila som drabbas av Daishs härjningar såväl som
            de civila som faktiskt drabbas när vi driver ut Daish. Jag tänker
            inte minst på det som nu sker i Mosul. Det är oerhört viktigt
            att alla de som begått krigsbrott sedan ställs inför rätta.
          </note>
          <note>
            Herr talman! Bakgrunden till det politiska sönderfall och den
            våldsspiral som vi ser i Irak i dag är väldigt komplex. Flera
            olika kriser samverkar med varandra. En grund till våldet har
            att göra med det tillstånd av post-konflikt som vi har bevittnat
            efter den amerikanska invasionen 2003.
          </note>
          <note>
            En annan faktor har att göra med den inrikespolitiska dynamiken
            i Irak. Det finns flera svåra konfliktlinjer, och den inrikespolitiska
            situationen har som vi alla vet försämrats under året. Inte minst
            har inbördeskriget i Syrien spillt över till Irak. Daish har sett
            möjligheten att nå sitt politiska mål: att bilda en gemensam islamistisk
            stat av de områden man kontrollerar i Syrien och Irak.
          </note>
          <note>
            Det är sammantaget en väldigt allvarlig situation, och världen
            kan inte ignorera den katastrof som nu pågår i regionen. Vi kan
            inte heller glömma att den har en destabiliserande verkan som
            sträcker sig långt utanför det omedelbara närområdet, ända in
            i vårt samhälle. Därför är det viktigt att Sverige agerar politiskt,
            humanitärt och militärt för att värna människors liv och säkerhet.
          </note>
          <note>
            Iraks regering har riktat en inbjudan till världssamfundet gällande
            hjälp att bekämpa Daish. FN:s säkerhetsråd har också i två resolutioner
            uppmanat alla världens länder att bistå med hjälp. Den folkrättsliga
            grunden för insatsen utgörs av den irakiska regeringens inbjudan.
            Mot denna bakgrund anser Miljöpartiet att det är en plikt att
            ställa upp och kämpa för freden och säkerheten i världen.
          </note>
          <note>
            Den utbildningsinsats för irakiska försvarsstyrkor som det handlar
            om är en väl avvägd åtgärd. Huvuduppgiften är ge rådgivning och
            bidra till att utbilda det irakiska försvarets kapacitetsuppbyggnad
            och stärka förmågan att stå emot Daishs framryckningar. De insatser
            vi gör vad gäller rådgivning och träning inom sjukvård, vapenhantering,
            strid i bebyggelse och detektering av improviserade sprängladdningar
            har tagits emot med tacksamhet.
          </note>
          <note>
            Herr talman! Det finns givetvis inga enkla lösningar på komplexa
            problem. Den dag Daish har besegrats kommer ett utmanande arbete
            att behöva ta vid – ett arbete för att överbrygga motsättningar
            och återskapa förtroenden för att läka ett söndrat samhälle.
          </note>
          <note>
            Förutom det rent militära som vi behandlar här i dag är det viktigt
            att vi ser till den totala insatsen Sverige gör. Sverige arbetar
            sedan tidigare också för politiska lösningar, utvecklingssamarbete
            och humanitärt bistånd i området. Med denna breda ansats för konfliktlösning
            bidrar vi till att så frön för fred och säkerhet i regionen.
          </note>
          <note>
            Därför är det glädjande att regeringen ökar stödet till Iraks
            befolkning, med ett ökat bistånd om nära 90 miljoner kronor till
            områden som har befriats från Daish.
          </note>
          <note>
            Samtidigt har vi gett Sida i uppdrag att ta fram en ny femårig
            biståndsstrategi för Irak som planeras sjösättas i mitten av nästa
            år. Den övergripande inriktningen kommer att vara på freds- och
            statsbyggnad och jämställdhet, där vi tror att Sverige har ett
            tydligt mervärde.
          </note>
          <note>
            Själva grunden handlar om att snabbt komma ut med hjälp för att
            fylla det vakuum som annars lätt uppstår. Människor som levt under
            Daishs terrorgrepp måste få möjlighet att skapa sig en framtid
            där de kan leva ett värdigt liv utan hot och våld.
          </note>
          <note>
            Vår förhoppning är att insatserna bidrar till att många av dem
            som har tvingats fly till andra delar av landet så snart som möjligt
            ska kunna återvända hem. Förödelsen och behoven i dessa områden
            är enorma. De insatser vi bidrar till via UNDP handlar bland annat
            om att laga vatten- och avloppssystem, reparera kliniker och skolor,
            öka tillgång till elektricitet och skapa jobbmöjligheter.
          </note>
          <note>
            Vi kan inte enbart fokusera på akuta insatser, utan vi måste
            också orka göra det som kan borga för en långsiktig fred och hållbar
            utveckling. Endast på det sättet kan vi bidra till att ingjuta
            framtidstro hos dem som ska bygga upp regionen efter kriget. Det
            måste finnas en tro på att det finns en framtid efter Daishs härjningar,
            en framtid utan meningslösa våldsideologier och förtryck.
          </note>
          <note>
            Det bidrag som Sverige lämnar, herr talman, handlar om att få
            slut på de barbariska övergreppen från Daishs sida i regionen,
            om att bereda plats för en fred och trygghet så att människor
            kan få tillbaka sina liv, sin vardag och sin värdighet.
          </note>
          <note>
            Terrorismen är det största säkerhetshotet vi lever med i dag.
            Därför är jag glad över att det finns en samsyn här i kammaren,
            i Sveriges riksdag, att Sveriges arbete mot terrorismen ska fortsätta,
            att vi står fast vid vårt gemensamma engagemang.
          </note>
          <note>
            Herr talman! Med detta yrkar jag bifall till utskottets förslag
            om fortsatt svenskt deltagande i den militära utbildningsinsatsen
            i norra Irak. Jag noterar också att utskottet föreslår att riksdagen
            enbart delvis bifaller reger ­ ingens proposition, med begränsningen
            att endast fortsätta att verka i norra Irak. Utskottet ser fram
            emot att motta en ny proposition från regeringen i det fall att
            en utökning av det geografiska området ska ske.
          </note>
          <note>
            (Applåder)
          </note>
          <note type="speaker">
            Anf. 141 KENT HÄRSTEDT (S):
          </note>
          <note>
            Herr talman! Vi har i dag samlats för att debattera frågan om
            Sveriges fortsatta deltagande i den militära utbildningsinsatsen
            i Irak, som genomförs av den globala koalitionen mot Daish. Förslaget
            innehåller dels frågan om en fördubbling av omfattningen av bidraget
            från 35 till 70 personer, dels möjligheter att tillföra en förstärkningsresurs
            på 150 personer. Vi har vidare diskuterat möjligheten att få verka
            över hela landet.
          </note>
          <note>
            Det är viktigt att understryka att i Sveriges riksdag finns ett
            starkt stöd och en god uppslutning bakom att Sverige fortsätter
            att bidra med svenskt deltagande till den militära utbildningsinsatsen
            i Irak.
          </note>
          <note>
            Det avskyvärda våldet, de övergrepp, det dödande och den förödelse
            som Daish har åstadkommit bara under ett fåtal år har varit av
            en omfattning och en grymhet att det faktiskt är svårt att ta
            till sig. Det vore skamligt att stå bredvid och inte agera, att
            inte ställa upp när människor på det grövsta sätt dödas, förföljs
            och får utstå den grövsta tortyr och förnedring.
          </note>
          <note>
            Ingen av oss har kunnat undgå rapporterna om det lidande och
            den förföljelse som drabbat minoritetsgrupper, till exempel kristna
            och yazidier, assyrier/syrianer, kaldéer med flera. Många av dem
            är unga kvinnor som har fått tjäna som sexslavar och vars manliga
            släktningar har avrättats eller tvingats konvertera.
          </note>
          <note>
            Jag ska komma tillbaka till dessa frågor. Jag tänker inte repetera
            allt det som Kenneth G Forslund har sagt tidigare om regeringens
            position, utan jag ska försöka komplettera med en del andra saker.
          </note>
          <note>
            Det har nämnts flera saker i olika inlägg. Vi är överens om behovet
            av att komma tillbaka till var vi ska verka i Irak. Samtidigt
            är det viktigt för oss att reflektera över hur snabbt situationen
            förändras. Jag har försökt fördjupa mig i de senaste veckornas
            förändringar och har tagit fram kartor. Jag har också försökt
            att med hjälp av de underlag vi har fått sätta mig in i hur olika
            platser har intagits och förlorats fram och tillbaka vid ett flertal
            tillfällen de senaste veckorna. Det är viktigt att vi tillsammans
            är ödmjuka inför hur snabbt situationen förändras i både Syrien
            och Irak.
          </note>
          <note>
            Vi trodde att Palmyra var en stad som hade intagits, men den
            har förlorats igen. Vår motståndare Daish är inte en enkel motståndare
            som lätt låter sig nedkämpas. De omgrupperar och attackerar där
            vi minst väntar det.
          </note>
          <note>
            Några debattörer har nämnt möjligheten att inrätta särskilda
            zoner för vissa minoritetsgrupper med historisk rätt till vissa
            områden. Jag har respekt för och känner ödmjukhet inför den formen
            av argumentation, men jag tror att det är viktigt att vi kommer
            ihåg vad som hände i Bosnien när man försökte göra samma sak.
            Just de områden där minoritetsgrupper samlades blev särskilda
            mål som attackerades med bland annat bomber. Historien visar att
            det inte är så enkelt att lösa skyddet av minoritetsgrupper genom
            att samla dem på vissa geografiska platser. Det visar historien.
          </note>
          <note>
            Likaså har det nämnts att vi borde exportera vapen till vissa
            av grupperna i området. Är det någonstans jag tror att vi måste
            vara försiktiga är det just här. Att erövra varandras vapendepåer
            och vapen är något som vi minst av allt skulle vilja se. Vi måste
            ha respekt för den integritet vi vill ha för de vapen som exporteras
            från Sverige. Sverige har en redan en viktig roll att stå upp
            för vår vapenexport. Att beväpna vissa grupperingar i en zon skulle
            vara kontraproduktivt för den linje Sverige för i andra sammanhang.
          </note>
          <note>
            Utvärdering är däremot viktigt. Det handlar inte bara om kortsiktig
            utvärdering utan också om långsiktig utvärder ing. Jag var själv
            i Irak den 1 maj 2003 när George Bush förklarade kriget över i
            Irak. Någonstans får man reflektera över hur vi hamnade i den
            här situationen 13 år senare med ett land som brinner. Vad var
            det som hände? Vilka institutioner byggdes inte upp? Var det försoning
            som inte kom på plats? Vad gjorde att Daish kunde explodera på
            två tre år och komma fram från en plats vi inte hade förväntat
            oss? Utvärdering i ett långt perspektiv, inte bara i ett kort
            perspektiv, är viktigt.
          </note>
          <note>
            Låt mig avslutningsvis säga något om de människor som är krigens
            offer. För bara två timmar sedan fick Nadia Murad, som var i Sverige
            för ett halvår sedan, Sacharovpriset i Europaparlamentet. Ni ser
            henne här på den bild jag håller i handen. Hon fick priset tillsammans
            med Lamiya Aji Bashar. Det är två kvinnor som har blivit symboler
            för de övergrepp som Daish står för. De båda har överlevt IS våld,
            och i dag den 13 december mottog de båda irakisk-yazidiska aktivisterna
            Nadia Murad och Lamiya Aji Bashar Europaparlamentets Sacharovpris
            för tankefrihet. De hedras av parlamentet för sin kamp för den
            förföljda yazidiska minoriteten och för offren för Islamiska statens
            sexuella våld.
          </note>
          <note>
            Det är viktigt för oss att vi har dem i åtanke när vi för debatten.
            Ibland kan våra debatter gå in i små detaljer, men det är de här
            människorna som betalar priset varje dag som vi inte lyckas komma
            överens eller komma framåt. Det ansvaret har vi alla gemensamt.
          </note>
          <note>
            (Applåder)
          </note>
          <note type="speaker">
            Anf. 142 ALLAN WIDMAN (L) replik:
          </note>
          <note>
            Herr talman! Kent Härstedt nästan apostroferade Liberalerna när
            han menade att tanken på att hjälpa peshmerga också med försvarsmateriel
            inte är riktigt gångbart, åtminstone inte för Socialdemokraterna.
          </note>
          <note>
            Jag vill ändå erinra om att även en utbildad soldat som vi lämnar
            efter oss kan användas i kommande konflikter, kan byta sida, på
            samma sätt som försvarsmateriel kan övertas av en annan grupp
            i ett kaotiskt konfliktområde.
          </note>
          <note>
            Vi ska inte diskutera försvarsmaterielexport här i kväll, herr
            talman, men jag har alltid tyckt att det är lite märkligt att
            medan vi ser hinder i vår nuvarande praxis för att till exempel
            i den här situationen kunna bistå peshmerga i kampen mot en av
            de värsta rörelser världen har skådat har det här landet ändå,
            även under socialdemokratiska regeringar, visat sig kunna exportera
            försvarsmateriel till såväl Saudiarabien och Förenade Arabemiraten
            som Pakistan. Jag nämner de tre exemplen eftersom de tre länderna
            var de enda på jorden som en gång i tiden erkände talibanregimen
            i Kabul.
          </note>
          <note>
            För mig går inte denna moraliska ideologi riktigt ihop, och jag
            känner mig tvingad att framföra detta.
          </note>
          <note type="speaker">
            Anf. 143 KENT HÄRSTEDT (S) replik:
          </note>
          <note>
            Herr talman! Det är väl också därför vi nu håller på och ser
            över krigsmaterielexporten. Vi får väl hoppas att vi till våren
            , när förslagen kommer , får starkt stöd för att faktiskt skärpa
            de regelverken.
          </note>
          <note>
            Det är klart att det är svårt att göra något åt det som har varit.
            Det finns väl skäl för oss alla att reflektera över att delar
            av det är saker vi inte känner så stor stolthet över. Men det
            har skett under både den ena och den andra regeringen.
          </note>
          <note>
            Det är bra att Widman håller med om detta. Men då är det väl
            bra att vi till våren går fram gemensamt och ser till att skärpa
            de här regelverken.
          </note>
          <note type="speaker">
            Anf. 144 ALLAN WIDMAN (L) replik:
          </note>
          <note>
            Herr talman! Jag delar gärna den optimism som Kent Härstedt känner
            inför möjligheten till en proposition om KEX-utredningens förslag
            redan i vår. Men jag tror att vi ändå ska inse att det kan komma
            att ta längre tid än så.
          </note>
          <note>
            De förslag som KEX-utredningen lägger fram går inte riktigt så
            långt som jag nyss förordade i talarstolen. Jag tycker att det
            är fullt rimligt att stödja legitima kämpande sidor i sådana här
            konflikter. Alla de som gör insatser för, som flera talare varit
            inne på, upprätthållandet av respekt för mänskliga rättigheter,
            folkrätt med mera ska vi också kunna stödja aktivt även med försvarsmateriel
            – i likhet med ett stort antal andra västländer och europeiska
            länder.
          </note>
          <note type="speaker">
            Anf. 145 KENT HÄRSTEDT (S) replik:
          </note>
          <note>
            Herr talman! Men Widman har ju redan sagt att det är bekymmersamt
            nog att en person som vi utbildar faktiskt skulle kunna byta sida.
            Är det då inte bättre, eller mindre dåligt, att den personen byter
            sida utan vapen i hand som vi har levererat?
          </note>
          <note>
            När man läser rapporterna om fragmentiseringen och de interna
            stridigheterna även på den sida som vi stöder ser man ju att det
            här är en väldigt löslig och svagt sammanhållen allians. Jag skulle
            vilja säga att om man över huvud taget för den diskussionen är
            nog detta ett av de allra sämsta exemplen, givet hur fragmentiserat
            det är och hur många interna konflikter det finns inom kurdiska
            grupperingar och så vidare. Man kan ta hela vidden av det här
            som exempel.
          </note>
          <note>
            Detta är nog ett av de sämsta exemplen om man skulle börja leverera
            vapen till olika grupperingar som strider på den ena eller den
            andra sidan. Jag blev ganska förvånad när jag läste det, och jag
            förstår att Widmans parti är ganska ensamt här i riksdagen med
            att stå för en sådan hållning. Det är faktiskt inte ansvarsfullt
            att ha en sådan linje.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 14 december.)
          </note>
          <note>
            § 12 Fortsatt svenskt deltagande i Natos utbildnings- och rådgivningsinsats
            Resolute Support Mission i Afghanistan
          </note>
          <note>
            Sammansatta utrikes- och försvarsutskottets betänkande 2016/17:UFöU1
          </note>
          <note>
            Fortsatt svenskt deltagande i Natos utbildnings- och rådgivningsinsats
            Resolute Support Mission i Afghanistan (prop. 2016/17:33)
          </note>
          <note>
            föredrogs.
          </note>
          <note type="speaker">
            Anf. 146 BJÖRN SÖDER (SD):
          </note>
          <note>
            Herr talman! Sverige har sedan 2002 deltagit i militära insatser
            i Afghanistan, först genom den internationella säkerhetsstyrkan
            ISAF och därefter, sedan 2014, i Natos utbildnings- och rådgivningsinsats
            RSM.
          </note>
          <note>
            Jag vill börja med att betona att jag anser att den svenska armén
            har gjort ett utmärkt arbete i Afghanistan genom att ställa en
            trupp till förfogande i Mazar-e Sharif som en del av ISAF-operationen.
            Föredömligt och med egna förluster har man stött den afghanska
            nationella armén och den afghanska polisen samt tillfört rådgivare.
          </note>
          <note>
            Det svenska kriget mot talibaner har förts med syftet att hjälpa
            landets befolkning och att skapa demokrati. Som svenska medborgare
            kan vi därför känna stolthet över vårt historiska bidrag till
            landet.
          </note>
          <note>
            När det gäller internationella insatser menar vi dock att Sverige
            med sina ytterst begränsande resurser ska prioritera FN-ledda
            fredsbevarande insatser. Vi har sett hur Sverige nästan helt valt
            bort att delta i FN-ledda fredsbevarande insatser och i stället
            gett företräde åt EU- och Natoledda insatser. Det beklagar vi.
            Vi ser FN som det primära samarbetsorganet för att hantera konflikter
            och värna fred och säkerhet.
          </note>
          <note>
            Även om den svenska armén och övriga ISAF har utfört en föredömlig
            insats när det gäller Afghanistan, herr talman, anser vi dessutom
            att en bortre gräns måste sättas för det svenska engagemanget
            där. Vi menar att den gränsen har passerats och att det nu är
            de afghanska folkens skyldighet att själva ta hand om sin säkerhet
            tillsammans med andra regionala aktörer och sätta sig till motvärn
            mot talibanerna.
          </note>
          <note>
            Det är klart att i den bästa av världar skulle Sverige kunna
            bidra överallt för att vara med och skapa fred och stabilitet,
            men vi har tyvärr begränsade resurser.
          </note>
          <note>
            Efter många år av politisk misskötsel av vår egen försvarsmakt,
            då man prioriterade bort vårt eget existensförsvar till förmån
            för internationella insatser i fjärran land, anser vi att vår
            primära målsättning nu måste vara att bygga upp ett sådant försvar
            som är kapabelt att möta framtida hot här i vårt närområde.
          </note>
          <note>
            Vi menar att ju längre vi stannar kvar i Afghanistan, desto mer
            riskerar vi att dras in i ett utdraget inbördeskrig som kan komma
            att vara i decennier och kosta det svenska försvaret åtskilliga
            medel som i stället skulle kunna användas till en uppbyggnad av
            försvaret i Sverige.
          </note>
          <note>
            Med anledning av detta yrkar vi avslag på propositionen och bifall
            till reservation 1.
          </note>
          <note type="speaker">
            Anf. 147 STIG HENRIKSSON (V):
          </note>
          <note>
            Herr talman! Sverige bör inte delta i Natos fortsättningskrig
            i Afghanistan. Därför bör propositionen avslås.
          </note>
          <note>
            Eftersom såväl Vänsterpartiets som Sverigedemokraternas företrädare
            i utskottet yrkar avslag på propositionen måste vi ha en gemensam
            reservation om detta. Jag vill dock understryka att våra partier
            skiljer sig åt i grunden vad gäller synen på Sveriges engagemang
            för Afghanistan.
          </note>
          <note>
            Vänsterpartiets politik för Afghanistan grundar sig på solidaritet
            med det afghanska folket. Vi vill att Sverige ska vara en närvarande
            och aktiv aktör i landet. Men det bör ske genom ett omfattande
            bistånd och politiska insatser för fred, demokrati och kvinnors
            rättigheter – inte genom militär närvaro.
          </note>
          <note>
            Vår solidaritet med Afghanistan visar vi också i vårt partis
            engagemang för en human flyktingpolitik och möjligheter till lagliga
            vägar för asylsökande. Vi har vid åtskilliga tillfällen kritiserat
            avvisningar till just Afghanistan. Vi avvisar också det återtagandeavtal
            Sverige tecknat med Afghanistan som gör det lättare att deportera
            unga afghanska medborgare och som också öppnar för att deportera
            barn. Det är barn och ungdomar som i vissa fall aldrig har varit
            i Afghanistan utan vuxit upp i Pakistan eller Iran. Jag tror att
            när vi med eftertankens kranka blekhet gör en summering kommer
            det att ses som ett skammens beslut, som Sverige verkställer just
            som jag står här i talarstolen. Således yrkar jag bifall till
            reservation 1.
          </note>
          <note>
            Sveriges deltagande i ISAF är en av de mest omfattande internationella
            insatser som vårt land genomfört. Det har varit en kostsam insats,
            både i pengar och i människoliv. Totalkostnaden för den svenska
            insatsen är okänd, men bara redovisade direkta kostnader uppgår
            till minst 10 miljarder kronor.
          </note>
          <note>
            Vänsterpartiet har vid flera tillfällen framfört kravet att det
            genomförs en oberoende utvärdering av det svenska deltagandet
            i ISAF och att en sådan utvärdering eller vitbok bland annat ska
            inkludera företrädare för såväl det svenska som det afghanska
            civilsamhället.
          </note>
          <note>
            Regeringen beslutade också den 9 juli 2015 att tillsätta en utredning
            för att utvärdera den samlade svenska insatsen i Afghanistan 2002–2014.
            Vänsterpartiet ställer sig väldigt tveksamt till upplägget för
            den utvärderingen. Regeringen har utsett en av de politiker som
            själv var ytterst ansvarig för den militära insatsen i Afghanistan
            att ensam leda utvärderingen. Vi har svårt att se hur det skulle
            kunna ses som en oberoende och trovärdig utvärdering.
          </note>
          <note>
            Utredningen skulle såvitt jag begripit ha varit klar den 30 november
            detta år, men så är tydligen inte fallet. Kanske beror svårigheterna
            att leverera på omöjligheten i upplägget.
          </note>
          <note>
            I flera andra länder som deltagit i ISAF har man valt att gå
            en annan väg och tillsatt verkligt oberoende utvärderingar: i
            Norge, Danmark och Nederländerna.
          </note>
          <note>
            En vitbok om den svenska militära närvaron i Afghanistan skulle
            i stället vara ett sätt att öppet redovisa och utvärdera den militära
            insatsen såväl som Sveriges stöd till polisutbildning, utvecklingsbistånd
            och poli ­ tiskt och diplomatiskt arbete. I synnerhet är det viktigt
            att utvärdera hur Sveriges olika insatser samverkat med varandra,
            det som genom åren kal ­ lats civil–militär samverkan. Vi anser
            alltså att en oberoende kommission bör tillsättas med uppdrag
            att ta fram en vitbok.
          </note>
          <note>
            Sverige skulle kunna bli en central aktör för fred, demokrati
            och jämställdhet i Afghanistan. Men det förutsätter att fokus
            flyttas från militära till civila och politiska insatser. Vi välkomnar
            att Sverige lov at mer än 8 miljarder kronor i bistånd till Afghanistan
            fram till 2024.
          </note>
          <note>
            Afghanistan behöver en inkluderande freds- och försoningsprocess.
            Framför allt kanske det är viktigt att Afghanistans kvinnor inkluderas
            i den. Det finns sedan juni 2015 en nationell afghansk handlingsplan
            som syftar till att genomföra FN-resolution 1325. Det är centralt
            för att bygga ett demokratiskt och fredligt Afghanistan.
          </note>
          <note>
            Vänsterpartiet anser att regeringen bör ta fram en nationell
            handlingsplan för hur Sverige kan stödja arbetet med att genomföra
            FN-resolution 1325 i Afghanistan, i syfte att stärka Afghanistans
            kvinnor och garantera att de får ett ökat inflytande i fredsprocessen.
          </note>
          <note>
            Vad vi sammanfattningsvis vill se, herr talman, är alltså ett
            slut på deltagandet i krigandet, utvärdering i form av en vitbok
            och en satsning på den mödosamma processen mot fred och försoning.
          </note>
          <note type="speaker">
            Anf. 148 KALLE OLSSON (S):
          </note>
          <note>
            Herr talman! Jag vill kort redogöra för ramarna för Resolute
            Support Mission och den svenska insatsen. Styrkebidraget ska bestå
            av högs t 50 personer. I dag uppgår styrkan till omkring 30 personer,
            varav huvuddelen är stationerade i norra Afghanistan, medan en
            mindre grupp finns i Kabul.
          </note>
          <note>
            Styrkebidraget har i sig inte stridande uppgifter, utan dess
            våldsanvändning är begränsad till behovet av egenskydd. Om situationen
            skulle kräva det ska möjlighet finnas att tillföra en tillfällig
            förstärknings- och evakueringsstyrka på högst 150 personer.
          </note>
          <note>
            Herr talman! Detta är tredje gången vi debatterar den mer begränsade
            RSM-insatsen, men som många vet går Sveriges militära engagemang
            i Afghanistan längre tillbaka än så. Vid den högtidliga överlämningen
            i Mazar-e Sharif i början av december övergick ansvaret från fortsättnings
            ­ styrka 31 till avlösningsstyrkan, FS32. Det handlar alltså om
            en 15 år lång historia.
          </note>
          <note>
            Målet för RSM är att genom stöd och rådgivning bidra till en
            stegvis konsolidering av de afghanska säkerhetsstyrkornas förmåga
            att självstän ­ digt hantera säkerheten i landet. Konkreta exempel
            på vad svensk personal bidrar med är rådgivning inför planering
            av operationer och övningar, exa ­ minationer av nyutbildad personal
            med mera.
          </note>
          <note>
            Det är ingen hemlighet att 2016 liksom 2015 har präglats av en
            fortsatt negativ utveckling för säkerhetsläget. Det innebär bland
            annat att den tidigare inriktningen mot en övergång till ett slags
            fas två och en mer Kabulcentrerad närvaro inte längre är aktuell.
          </note>
          <note>
            Visst kan man känna: Ska det aldrig vända? Ska det aldrig bli
            bättre? Det känns tröstlöst ibland. Samtidigt är det viktigt att
            påpeka att det också skett framsteg i Afghanistan. Av de nästan
            10 miljoner barn som i dag går i skolan är ungefär hälften flickor,
            vilket är en närmast 100-procentig ökning jämfört med när talibanregimen
            störtades 2001.
          </note>
          <note>
            Det är också så att den afghanska regeringen efterfrågar det
            interna ­ tionella samfundets fortsatta stöd. Det är alltså deras
            bedömning av behov ­ et av ytterligare utbildnings- och rådgivningsinsatser
            som ligger till grund för detta beslut.
          </note>
          <note>
            Man kanske också kan fråga sig vad alternativet är. Att lämna
            Afghanistan åt sitt öde ser inte vi som ett alternativ. Att afghansk
            polis och militär kan upprätthålla lag och ordning är ett grundläggande
            krav för att det över huvud taget ska finnas förutsättningar för
            att bygga fungerande samhällsstrukturer och säkra en fredlig utveckling.
          </note>
          <note>
            Jag vill citera överste Håkan Adén i samband med överlämningen
            häromveckan i Mazar-e Sharif: ”Tillsammans utgör vi ett lag med
            en gemensam uppgift att lösa, ytterst för att förbättra afghanernas
            vardag och deras framtid i fred och i säkerhet.”
          </note>
          <note>
            Man ska komma ihåg, tror jag, att när vi talar om terrorism är
            det inte medborgare i vår del av världen som är värst utsatta,
            utan det är framför allt civila i länder som Syrien, Pakistan
            och Afghanistan, som varje dag tvingas leva i våldets och terrorns
            skugga.
          </note>
          <note>
            Samtidigt måste vi naturligtvis se att det inte finns någon renodlad
            militär lösning för att säkerställa ett långsiktigt stabilt Afghanistan.
            Det krävs också en hållbar utveckling när det gäller samhällsstyrning,
            mänskliga rättigheter och en fungerande rättsstat.
          </note>
          <note>
            Med det yrkar jag bifall till utskottets förslag.
          </note>
          <note>
            (Applåder)
          </note>
          <note type="speaker">
            Anf. 149 LENA ASPLUND (M):
          </note>
          <note>
            Herr talman! Senast när vi debatterade Afghanistan stod jag här
            och talade om människor som jag träffat i Afghanistan, speciellt
            kvinnor, som tyckt att det var viktigt och kände att man ville
            ha en framtid. Men jag känner att det bara blir värre och värre,
            och jag känner mig rätt otrygg i det. Därför är min vädjan: Glöm
            inte bort Afghanistan! Det finns så många länder i världen, men
            glöm inte bort Afghanistan.
          </note>
          <note>
            I Afghanistan blir de civila offren allt fler. Enligt FN ökade
            antalet civila offer för kriget med 4 procent under 2015. Minst
            3 545 civilpersoner dödades, och 7 454 skadades. Ökningen berodde
            givetvis främst på fler strider eller attacker i befolkade områden.
          </note>
          <note>
            Av dessa är fler barn krigsoffer. FN hävdar att under de tre
            första månaderna dödades 161 barn och 449 skadades, vilket är
            29 procent fler än första kvartalet 2015.
          </note>
          <note>
            Även allt fler soldater dödas. Den afghanska försvarsmaktens
            förluster ökade kraftigt under 2016. Från årsskiftet till mitten
            av augusti i år dödades 5 523 soldater. Det är flera hundra fler
            än antalet under 2015, som då betraktades som en katastrofal siffra.
            Under samma period sårades ytterligare 10 000 soldater.
          </note>
          <note>
            Herr talman! Jag ska ta några exempel på vad som har hänt under
            2016 i Afghanistan:
          </note>
          <note>
            20 januari: Sju anställda vid den privata tv-kanalen Tolo dödas
            i ett självmordsattentat i Kabul. Talibanerna tar på sig dådet
            och säger att det är en hämnd för tv-stationens propaganda.
          </note>
          <note>
            19 april: 64 människor dödas och 347 skadas vid ett självmordsattentat
            och därpå följande skottlossning i centrala Kabul. Talibanerna
            tar på sig attacken, som är den blodigaste sedan 2011.
          </note>
          <note>
            30 juni: 30 människor dödas och 58 såras när två självmordsbombare
            attackerar en busskolonn med poliskadetter i Kabuls västra utkanter.
            Talibanerna tar på sig dådet.
          </note>
          <note>
            23 juli: Massaker på demonstrerande shiamuslimer. Upp till 80
            människor dödas och 230 skadas i en självmordsattack, även den
            i Kabul. De flesta offren är shiamuslimer.
          </note>
          <note>
            Början av september: Tre terrorattacker inom ett dygn. Minst
            48 människor dödas och över 100 skadas när tre sprängattentat
            genomförs i Kabul på mindre än ett dygn.
          </note>
          <note>
            11 oktober: Minst 18 människor dödas när några män öppnar eld
            inne i en shiitisk moské i Kabul under firandet av den viktiga
            helgen ashura. Ett femtiotal människor såras i attacken. Islamiska
            staten säger sig ha utfört det hela.
          </note>
          <note>
            10 november: Minst sex människor dödas och över 120 skadas när
            talibaner attackerar Tysklands konsulat i Mazar-e Sharif. En lastbil
            full med sprängämnen förstör muren runt byggnaden, varefter en
            eldstrid utbryter inne på området. Explosionen är så kraftig att
            kringliggande byggnader delvis raseras och fönsterrutor krossas
            flera kilometer bort. Detta blir en liten notis i svenska tidningar,
            för det var inga tyskar utan lokalanställda som drabbades. Men
            det var människor, afghaner, som jobbade där.
          </note>
          <note>
            12 november: Självmordsdåd på amerikansk flygbas. Fyra amerikaner
            dödas och 16 amerikaner samt en polack skadas vid ett självmordsattentat
            inne på flygbasen Bagram norr om Kabul.
          </note>
          <note>
            21 november: Attack mot en shiamoské. Minst 30 människor dödas
            och tiotals skadas när en självmordsbombare angriper en shiamuslimsk
            moské i Kabul. Moskén var full av bedjande som deltog i en viktig
            högtid.
          </note>
          <note>
            Detta är de siffror jag har fram till slutet av november. För
            mig som stor och varm vän av Afghanistan är det därför viktigt
            att vi bidrar att hjälpa till och utbilda. Därför anser jag att
            både Sverigedemokraternas och Vänsterpartiets förhållningssätt
            är beklagliga, även om de har olika utgångspunkt.
          </note>
          <note>
            Jag tycker inte heller att man ska lösa konflikter med våld,
            men vi ser ju hur det ser ut. På något sätt måste vi hjälpa den
            afghanska armén att förhålla sig till det här, för läget blir
            bara värre och värre. För alla män, kvinnor och barn i Afghanistan
            är det viktigt att vi får lugn och ro. Då är det viktigt att den
            afghanska armén kan klara av detta.
          </note>
          <note>
            Därför vill jag yrka bifall till utskottets förslag. Jag vill
            också passa på att önska en lugn och god jul och ett gott nytt
            och lugnare år till alla våra svenska soldater i utlandstjänst.
            Tack för vad ni gör!
          </note>
          <note>
            (Applåder)
          </note>
          <note type="speaker">
            Anf. 150 PERNILLA STÅLHAMMAR (MP):
          </note>
          <note>
            Herr talman! Det afghanska folket har under decennier av krig
            fått utstå stora umbäranden. Trots en stor internationell militär
            närvaro med som mest över 100 000 soldater på plats för att garantera
            säkerheten i landet är Afghanistan fortfarande ett mycket farligt
            land att leva i. Det är också ett av världens allra fattigaste
            länder.
          </note>
          <note>
            Det har nu gått ungefär 15 år sedan talibanregimen störtades
            hösten 2001 och ersattes av en interimsregering. Men det blev
            ganska snart tydligt att någon militär lösning på konflikten inte
            fanns. Det var en insikt som senare delades av både FN och USA.
          </note>
          <note>
            Mot den bakgrunden krävde Miljöpartiet år 2010 en tydlig exitstrategi
            för Afghanistan. Det var en strategi som också blev verklighet
            2014 i och med ISAF:s tillbakadragande och infasningen av RSM,
            som vi diskuterar en förlängning av här i dag.
          </note>
          <note>
            Tyvärr kan vi konstatera att utvecklingen på marken i Afghanistan
            inte har gått i den riktning vi hade velat och som landet och
            dess befolkning behöver. Den väpnade konflikten har förvärrats
            det senaste året. Konflikten mellan regeringen i Kabul och det
            väpnade motståndet, inklusive talibanerna, pågår fortfarande.
            Attentat och våldsdåd är en del av vardagen.
          </note>
          <note>
            Att situationen är allvarlig råder det inget tvivel om. Den är
            också ett allvarligt hinder för Afghanistans utveckling. Vid sidan
            om den varaktiga fattigdomen är korruptionen och laglösheten också
            utbredd. Samtidigt har landet en stor utmaning på jämställdhetsområdet.
            Det är lång väg kvar till ett jämställt deltagande i samhällslivet
            och i hemmet.
          </note>
          <note>
            Herr talman! En negativ utveckling i Afghanistan får konsekvenser
            för säkerheten såväl i regionen som globalt. Det innebär allvarliga
            påfrestningar för de hårt prövade människorna i Afghanistan. Därför
            är det så viktigt att det internationella samfundet, inklusive
            Sverige, fortsätter stödja och bistå den afghanska regeringen.
            Vi kan inte överge landet nu, i det här sköra läget, som vissa
            önskar. Det skulle motverka stabilisering och en fredlig utveckling.
          </note>
          <note>
            Miljöpartiet och regeringen anser att vi ska fortsätta ge stöd
            och råd så att landets säkerhetsstyrkor stärker sin förmåga, så
            att de på sikt själva kan ta över ansvaret för sin säkerhet. Det
            är en välgärning och ett uttryck för solidaritet som vi som land
            ska vara stolta över.
          </note>
          <note>
            Vi behöver ett långsiktigt stöd som är politiskt, diplomatiskt,
            humanitärt, militärt och inriktat på utvecklingssamarbete. Vid
            sidan av RSM vill jag lyfta fram det bistånd som Sverige ger.
            Sveriges engagemang i Afghanistan handlar ju inte enbart eller
            främst om en militär insats. Afghanistan är faktiskt en av de
            största mottagarna av svenskt bistånd. En betydande del fokuserar
            på de mest utsatta, det vill säga kvinnor och barn. Utöver det
            humanitära stödet har biståndet inriktats på utbildning, mänskliga
            rättigheter och jämställdhet.
          </note>
          <note>
            Herr talman! Det sägs ibland att detta bistånd inte gjort någon
            skillnad, att afghanerna inte har fått det bättre och att fattigdomen
            inte har minskat. Men det stämmer inte när vi talar om utveckling
            i det breda perspektivet, vilket är alldeles nödvändigt.
          </note>
          <note>
            Tyvärr har det funnits en tendens i kölvattnet av den stora utvärdering
            som kom för något år sedan, finansierad av Sida, att enbart fokusera
            på pengar och inkomst när det gäller fattigdomen i Afghanistan.
            Inkomst är självklart grundläggande, men som vi alla vet är fattigdom
            mycket mer än så. Det handlar om kontroll över det egna livet,
            tillgång till sjukvård och utbildning, möjlighet att utöva sina
            rättigheter och planera för framtiden. Med dessa mått mätt har
            Afghanistan faktiskt kommit en bit på väg de senaste 13 åren.
            Till exempel går i dag miljontals fler barn i skolan, och miljontals
            fler av dem är flickor. Det är en rejäl förbättring från 2001,
            då bara 1 miljon barn gick i skolan, av vilka endast 5 000 var
            flickor.
          </note>
          <note>
            I dag är också kvinnornas situation långt bättre än för 15 år
            sedan, enligt Afghanistans oberoende människorättskommission,
            även om vi har en lång väg att vandra. I dag når hälsovården når
            ut till fler, mödra- och spädbarnsdödligheten minskar och stora
            och nödvändiga infrastruktursatsningar har gjorts. Detta är stora
            framgångar som är värda uppmärksamhet, och det är av dessa skäl
            vi ska fortsätta vårt engagemang i Afghanistan. För det är min
            tro att vi steg för steg faktiskt kan främja fred, jämställdhet
            och utveckling i Afghanistan.
          </note>
          <note>
            Med ett omfattande engagemang kommer självklart också ansvar
            och en skyldighet att säkerställa insatsers effektivitet och måluppfyllelse.
            Därför ser jag fram emot den utredning som regeringen har tillsatt
            för att utvärdera den samlade svenska insatsen i Afghanistan 2002–2014.
            Jag hoppas att den kommer att ge oss vägledning för hur vi kan
            gå vidare med detta viktiga arbete.
          </note>
          <note>
            Herr talman! Till sist vill jag lyfta fram FN:s resolution 1325,
            som syftar till konkreta åtgärder för kvinnor och flickor i konflikt.
            Att kunna delta på lika villkor som medborgare i ett samhälle
            är en fråga om demokrati och mänskliga rättigheter. Om hälften
            av befolkningen inte deltar har vi inte demokrati, och då lever
            vi inte upp till de mänskliga rättigheterna. Och vi vet hur viktig
            jämställdhet är för att skapa utveckling.
          </note>
          <note>
            Resurser måste satsas på de behov av skydd och stöd som kvinnor
            och flickor har under en konflikt, då kvinnorna ofta tvingas ta
            över männens arbetsuppgifter, och efter en konflikt, då det civila
            samhället måste byggas upp igen. Kvinnors avgörande uppgifter
            och roll i fredsprocess och kris ­ hantering kan inte nog understrykas.
            Det är därför viktigt att Sverige agerar för att förbättra arbetet
            med resolution 1325 liksom med FN:s resolution 1820 om sexuellt
            våld i konflikter.
          </note>
          <note>
            Herr talman! Med detta yrkar jag bifall till utskottets förslag.
          </note>
          <note>
            (Applåder)
          </note>
          <note type="speaker">
            Anf. 151 STIG HENRIKSSON (V) replik:
          </note>
          <note>
            Herr talman! Jag tycker att det som påpekas här är viktigt: att
            många fler barn går i skolan och att det finns en del civila framsteg,
            så att säga. Men att koppla det till den militära insatsen tycker
            jag leder tanken lite fel. Man kan säga att det många gånger är
            just de civila organisationerna som har åstadkommit de stora framgångarna
            på den civila sidan. Det är Svenska Afghanistankommittén som ligger
            bakom det här med att läsa och att vårda sjuka, inte militären.
            Svenska Afghanistankommittén, som borde vara en ganska stor auktoritet
            på området, vill se ett slut på den militära interven ­ tionen
            i Afghanistan. De anser att den försvårar och riskerar deras arbete.
          </note>
          <note>
            Jag skulle kunna stå här och räkna upp namn, men jag ska inte
            göra det. Jag tänker på de människor som dödades när ett sjukhus
            som tillhörde Läkare Utan Gränser bombades i Kunduz i Afghanistan.
            Nato säger att man i ett flyganfall genomfört av USA kan ha träffat
            sjukhuset, och det var ju trist.
          </note>
          <note>
            Om man ska bedöma den militära insatsen måste det vara kopplat
            till säkerhetsläget. Det är ingen hemlighet att säkerhetsläget
            nu i princip är sämre än någonsin. Efter alla dessa år av krigande
            är säkerhetsläget för människorna i Afghanistan sämre än någonsin.
            Det är det som den militära interventionen ska mäta sig mot.
          </note>
          <note>
            Sedan är detta inte så konstigt. I det amerikanska uppdraget
            ingår det nämligen inte att bygga någon stat. Det sa Richard Holbrooke
            när han var USA:s speciella representant för Afghanistan och Pakistan:
            Att omvandla det afghanska samhället är inte vårt uppdrag. Flickors
            skolgång kan vara en viktig fråga på många håll. Vi är i Afghanistan
            utifrån våra egna natio ­ nella säkerhetsintressen.
          </note>
          <note type="speaker">
            Anf. 152 PERNILLA STÅLHAMMAR (MP) replik:
          </note>
          <note>
            Herr talman! Om Stig Henriksson hade lyssnat tillräckligt noga
            tror jag att han hade hört att jag inte på något vis sa att den
            militära insatsen per se ledde till att flickor går i skolan.
            Jag pratade om det stora paket som Sverige har i sitt samarbete
            med Afghanistan och dess befolkning och civila samhälle. Där har
            såklart Afghanistankommittén spelat, och spelar, en oerhört stor
            och viktig roll.
          </note>
          <note>
            Dock anser jag och Miljöpartiet att det vore oansvarigt att nu
            dra sig ur Afghanistan, som Vänsterpartiet och Sverigedemokraterna
            anser att man ska göra. Om man inte kan bibehålla en säkerhet
            har man inte heller möjligheten att låta landet utvecklas i den
            takt som behövs. Därför är det viktigt att vi ger möjligheten
            att bygga upp säkerhetskompetensen, så att man kan ta över det
            ansvaret. Än så länge kan man inte det. Precis som Stig Henriksson
            säger är det säkerhetssituationen som gör att vi har militär där
            – självklart. Men varför väljer ni, Stig Henriksson, att dra er
            ur i det allvarliga läge som råder?
          </note>
          <note type="speaker">
            Anf. 153 STIG HENRIKSSON (V) replik:
          </note>
          <note>
            Herr talman! Jo, jag försökte verkligen lyssna på Pernilla Stålhammar,
            för jag tycker att hon ofta gör väldigt intressanta inlägg som
            bryter av lite grann mot traditionen, så att säga, i kammaren.
            Men det är ändå Sveriges militära närvaro i Afghanistan vi diskuterar.
            När man då tar fram som ett argument att fler barn går i skola
            etcetera är det ganska lätt att säga att det skulle kunna finnas
            en koppling där.
          </note>
          <note>
            Däremot har kopplingen mellan utländsk militär i Afghanistan
            och det civila hjälparbetet inget stöd hos Svenska Afghanistankommittén
            – inget stöd. De betonar i stället nödvändigheten av att inte
            på något sätt förknippas med de styrkorna. Det riskerar nämligen
            ytterst deras liv. Vill man stödja till exempel Svenska Afghanistankommitténs
            arbete ska man säga nej till den militära insatsen, som Vänsterpartiet
            gör.
          </note>
          <note>
            Återigen ska jag säga något om det statsbyggande vi pratar om
            – vi är bara en liten del av det som egentligen är USA:s stora
            insats. Vad säger till exempel Barnett Rubin, som är rådgivare
            till USA:s administration, särskilt när det gäller afghanska frågor?
            Han säger så här: Jag hoppas att jag inte kommer att gör a er
            besvikna, m en de verkliga målen i Afghanistan är inte en insats
            för statsbyggnad och utveckling.
          </note>
          <note>
            Detta kommer igen gång på gång, men vi låtsas som att det inte
            är så. Jag kan inte förstå hur man kan fortsätta med den charaden.
            Varför inte säga som det är? Det finns inga sådana mål hos USA
            – det är USA som överlägset leder denna koalition. Målet är USA:s
            egen säkerhet. Det säger man i klartext. Det måste vi väl tro
            på.
          </note>
          <note type="speaker">
            Anf. 154 PERNILLA STÅLHAMMAR (MP) replik:
          </note>
          <note>
            Herr talman! Jag kan bara gå tillbaka till vad vårt mål är. Det
            är att hjälpa den afghanska befolkningen. Då behöver man jobba
            på många olika plan med det paket som jag nämner. Där är biståndet
            väldigt viktigt. Därför vill jag förtydliga att det går framåt
            även civilt, så att säga. Biståndet som vi har i Afghanistan leder
            framåt. Vi ser en utveckling.
          </note>
          <note>
            Med detta sagt anser vi fortfarande att vi behöver ha den militära
            insatsen i Afghanistan för att fortsätta arbetet. Sedan handlar
            det om att bygga upp ett land, att bygga upp förvaltningen och
            att bygga upp de strukturer som gör att ett land kan få tillbaka
            en stabilitet.
          </note>
          <note type="speaker">
            Anf. 155 DANIEL BÄCKSTRÖM (C):
          </note>
          <note>
            Herr talman! Svensk säkerhet hör samman med hur man bygger säkerhet
            i andra länder runt om i världen. Insikten om vad som sker i världen
            just i dag visar att vi måste hjälpas åt och fortsätta att hjälpas
            åt och bidra med insatser för både fred och säkerhet.
          </note>
          <note>
            Som vi har hört tidigare har den väpnade konflikten i Afghanistan
            förvärrats i omfattning och intensitet under det senaste året.
            Konflikten är ett allvarligt hot mot landets utveckling. Säkerhetsläget
            i landet och i regionen har försämrats. Det påverkar oss och övriga
            världen.
          </note>
          <note>
            Utvecklingen skiljer sig åt mellan de olika provinserna i landet.
            Sedan tillbakadragandet av de internationella styrkorna har säkerheten
            i Afghanistan blivit sämre. Det väpnade motståndet från framför
            allt talibanrörelsen har gått över från gerillakrigföring till
            konventionellt krig, med markstrider för att erövra territorium.
            Talibanrörelsen bedöms i dag vara starkare än tidigare, trots
            inre splittring och ledarskapsbyte.
          </note>
          <note>
            Det försämrade säkerhetsläget har medfört att antalet civila
            offer har ökat under det första halvåret 2016, jämfört med 2015.
            I princip berörs landets alla 34 provinser av konflikterna. Det
            varierar givetvis i omfattning mellan olika provinser. Men situationen
            är långt ifrån stabil, och kontrollen över många regioner varierar
            från tid till tid. Fram till i maj hade den afghanska regeringen
            förlorat kontrollen över ytterligare 5 procent av landets distrikt,
            från 70,5 procent till 65,6 procent.
          </note>
          <note>
            I provinsen Helmand vill talibanrörelsen ha sitt ledarskap. Där
            är situa ­ tionen särskilt allvarlig. Talibanerna kontrollerade
            i oktober 6 av Hel ­ mands 14 distrikt. Man genomför åtskilliga
            attacker mot distriktscentrum, afghanska styrkor och vägar.
          </note>
          <note>
            I juni kom en rapport om att fler än 50 av Afghanistans ca 400
            distrikt stod under allvarliga säkerhetshot och att 9 av dem låg
            bortom den afghanska regeringens kontroll.
          </note>
          <note>
            Sverige har fortsatt ett stort ansvar att tillsammans med andra
            länder delta och hjälpa till med att bygga säkerhet i Afghanistan.
          </note>
          <note>
            Det försämrade säkerhetsläget innebär betydande påfrestningar
            för de nationella säkerhetsstyrkorna, och regeringsstyrkornas
            förmåga att hantera säkerheten i landet varierar. Den negativa
            utvecklingen motiverar fortsatt internationell militär utbildning
            och rådgivning till de afghanska säkerhetsstyrkorna. Och Afghanistans
            regering efterfrågar fortsatt hjälp och stöd.
          </note>
          <note>
            Sverige behöver fortsätta ge långsiktigt bistånd till den afghanska
            regeringen. Landet behöver utveckling, stabilitet och ett säkert
            samhälle. Det är också viktigt att vi ställer krav på den afghanska
            staten. Man ska dels komma till rätta med korruptionen, dels säkerställa
            att civilsamhället fungerar med polis och rättsväsen och dels
            se till att det blir ordning och reda och struktur i samhällsfunktionerna.
          </note>
          <note>
            Uppdraget vilar på folkrättslig grund och omfattar en icke stridande
            insats för utbildning, rådgivning och stöd till de afghanska säkerhetsstyrk
            ­ orna. Vi har ett brett långsiktigt åtagande i Afghanistan, och
            vi kan inte lämna Afghanistan under rådande kritiska läge. Centerpartiet
            är berett att fortsätta medverka till och fatta beslut om ytterligare
            insatser i Afghani ­ stan.
          </note>
          <note>
            Syftet med den här insatsen är att bidra till och bistå de afghanska
            säkerhetsstyrkornas förmåga att självständigt hantera säkerheten
            i landet och nå långsiktig stabilitet.
          </note>
          <note>
            Det är viktigt att svenska internationella insatser utvärderas
            och analy ­ seras löpande. Det förutsätter också konkreta och
            uppföljningsbara mål. Målen som presenterats för insatsen 2017
            kunde vara mer konkreta och ytterligare uppföljningsbara. Det
            är därför önskvärt att regeringen inför kommande eventuella ytterligare
            förlängningar presenterar tydligare na ­ tionella mål som går
            att följa upp. Det är grundläggande att målen ska kun ­ na följas
            upp och att man kan utvärdera den svenska insatsen.
          </note>
          <note>
            Fru talman! När riksdagen nu bemyndigar regeringen att sända
            en svensk väpnad trupp till annat land innebär det en betydande
            insats och betydande ansvar. Det här är ett riskfyllt uppdrag,
            en mission där svensk personal kan utsättas för väpnat våld. Jag
            vill med stor ödmjukhet rikta ett varmt tack till vår utsända
            personal som representerar Sverige i Afghani ­ stan och genomför
            detta viktiga uppdrag.
          </note>
          <note type="speaker">
            Anf. 156 ALLAN WIDMAN (L):
          </note>
          <note>
            Fru talman! Man får väl, snart 15 år efter att den globala insatsen
            i Afghanistan tog sin början, konstatera att resultatet väl inte
            har blivit det vi hoppades. I min värld är detta dock inte primärt
            något militärt misslyckande. Att ISAF för omkring tio år sedan
            fanns med över 100 000 utländska soldater i Afghanistan skapade
            förutsättningar för en uppbyggnad av landet som kommer att lämna
            varaktiga positiva resultat.
          </note>
          <note>
            Pernilla Stålhammar har redan tidigare nämnt att miljoner flickor
            har fått gå i skolan. De flickorna hade aldrig fått gå i skolan
            om talibanerna hade styrt i Afghanistan under dessa år, Stig Henriksson.
            Den militära närvaron var alltså absolut nödvändig.
          </note>
          <note>
            Däremot var det i mina ögon ett stort politiskt misslyckande.
            Det var bland annat alldeles för lite bistånd. Jag vill minnas
            att för varje krona som satsades på bistånd för tio år sedan satsades
            6–7 kronor på den militära insatsen.
          </note>
          <note>
            Man lyckades inte heller samla de regionala stormakterna som
            var stakeholders i Afghanistan. Jag tänker på Indien, Pakistan,
            Iran, Kina med flera. En nödvändig förutsättning för att man skulle
            hitta en fredlig lösning var att de länderna satt med vid bordet
            och att man samagerade med dem och hittade en gemensam agenda.
            Detta underlät man. Det tog sju åtta år innan USA utsåg ett gemensamt
            sändebud enbart för Pakistan och Afghanistan. Det skedde för lite
            på den punkten.
          </note>
          <note>
            Jag tillhör också dem som tror att Afghanistan, som är ett splittrat
            land såväl geografiskt som etniskt och religiöst, hade mått bra
            av ett ganska omfattande regionalt självstyre. Men den globala
            insatsen pekade ut att en effektiv centralmakt i Kabul skulle
            styra detta mångfacetterade och omfattande land. Det föll på sin
            egen omöjlighet att det skulle bli bra.
          </note>
          <note>
            När det gäller militär närvaro är den nu ungefär 10 procent av
            vad den var för tio år sedan. Det är självklart att säkerhetsutvecklingen
            med den utgångspunkten går åt fel håll. När det peakade, vid 2007
            2008, var det nära 60 nationer, från världen över och från samtliga
            kontinenter, som deltog i insatsen. Nu är det ett knappt fyrtiotal.
          </note>
          <note>
            Sverige skickar nu det vi kallar för FS31 till Afghanistan. FS
            är en förkortning för fortsättningsstyrka. Vi liberaler menar
            att vi nog måste börja diskutera vilken fortsättning det är som
            vi skickar soldaterna för. Vi behöver nationella, konkreta, utvärderingsbara
            mål för insatsen. Hur solidarisk man är kan man inte fortsätta
            förnya en insats i det evinnerliga. Man måste skapa en bild av
            vart man är på väg, vilka kriterier som gäller för en så kallad
            exit och så vidare.
          </note>
          <note>
            Många har lämnat. Liberalerna vill inte att vi ska lämna. Men
            vi vill att det ska finnas utvärderingsbara mål.
          </note>
          <note>
            Fru talman! Jag är djupt tacksam att Liberalernas motion i denna
            del har vunnit utskottets stöd och bifall.
          </note>
          <note type="speaker">
            Anf. 157 STIG HENRIKSSON (V) replik:
          </note>
          <note>
            Fru talman! Det var kloka reflektioner Allan Widman kom med vad
            gäller möjligheten för en militär insats att kunna lyckas, om
            man med lyckas inte bara menar att vinna kriget utan framför allt
            att vinna freden. Det är ju vad det verkligen handlar om. Det
            hedrar honom mycket.
          </note>
          <note>
            Jag ska inte gå in på alla årens historia. Men det viktiga är
            att vi nu står där vi står. Vi vet också att Svenska Afghanistankommittén,
            som rimligen är auktoritet på området och på hur civila insatser
            ska kunna bära god frukt, inte anser att militär närvaro underlättar
            deras arbete – i det läge som är sedan ett antal år tillbaka.
          </note>
          <note>
            Precis som Allan Widman säger går säkerheten åt fel håll. Den
            är kanske sämre än den varit sedan den militära invasionen började.
            Koali ­ tionen decimeras i ganska rask takt. Det har gått nästan
            15 år, och vi har återigen ett sämre säkerhetsläge. Då kan inte
            svaret vara mer av samma.
          </note>
          <note>
            Allan Widman gör korrekta iakttagelser, inklusive det stora behovet
            av att utvärdera allt vi gör. Men inte minst när vi talar om att
            riskera svenska mäns och kvinnors liv och lemmar i sådana här
            operationer ska det finnas tydliga målsättningar, och man ska
            göra oberoende utvärderingar. Jag vill trycka extra på det där
            med oberoende.
          </note>
          <note>
            Min fråga kvarstår: Hur kan Allan Widman efter dessa goda iakttagelser
            och reflektioner komma fram till att det bästa vi kan göra är
            att fortsätta med det som hittills inte har lyckats?
          </note>
          <note type="speaker">
            Anf. 158 ALLAN WIDMAN (L) replik:
          </note>
          <note>
            Fru talman! Stig Henriksson sa i sitt anförande att vi ska sluta
            med krigandet i Afghanistan. För dem som lyssnar på debatten vill
            jag då understryka att Sverige inte för något krig i Afghanistan.
            Vi utbildar de säkerhetsstyrkor som finns i Afghanistan, så att
            de ska kunna försvara sitt land – inte bara mot talibaner utan
            numera dessvärre också mot Daish som har etablerat sig i landet.
          </note>
          <note>
            Det är väl ändå en rimlig utgångspunkt, Stig Henriksson? Om till
            ex ­ empel Sverige anser sig ha rätten att ha ett militärt försvar
            mot yttre fiende – kanske inte för inre fiende eftersom vi har
            en polisiär myndighet som tar hand om det – har alla andra länder
            självklart också denna rätt. Vad skulle hända om de afghanska
            säkerhetsstyrkorna inte hade blivit utbildade under dessa år?
            Hade säkerhetssituationen då varit bättre eller sämre i Afghani
            ­ stan? Det är väl en relevant fråga för Stig Henriksson att fundera
            över.
          </note>
          <note>
            Sedan har jag aldrig trott på tanken att man ska ha militär personal
            och biståndsarbetare bredvid varandra. Jag vill minnas att det
            är flera tidigare generalsekreterare för Afghanistankommittén
            som har protesterat emot det tänket som har funnits i en del andra
            länder som också har varit verksamma i Afghanistan. På den punkten
            delar jag helt Stig Henrikssons uppfattning, att man då utsätter
            biståndsarbetarna för onödiga risker.
          </note>
          <note>
            Men vi hade aldrig kunna åstadkomma det som vi ändå har åstadkommit
            Afghanistan, om det inte hade funnits en militär närvaro. Ska
            det här landet få en säker och bra framtid någon gång, fru talman,
            måste man ändå ha en möjlighet att själv kunna ta hand om sina
            hot och sina risker. Det är därför som vi bör medverka till att
            utbilda dem i detta.
          </note>
          <note>
            Det är korrekt, Stig Henriksson, att jag har drivit på mycket
            aktivt för utvärdering av den samlade svenska insatsen i Afghanistan
            som har kostat över 10 miljarder kronor. Jag väntar spänt på resultatet
            av utredningen.
          </note>
          <note type="speaker">
            Anf. 159 STIG HENRIKSSON (V) replik:
          </note>
          <note>
            Fru talman! Vi för inte krig, men vi medverkade i ett de facto-krig
            då vi till och med bombade sjukhus. Det var inte vi svenskar personligen,
            men vi medverkade i detta krig, det kommer man inte ifrån. Vi
            har varit med i krig för första gången på 200 år.
          </note>
          <note>
            Det har talats en del vackert om regeringen i Afghanistan och
            hur väl man behöver och önskar vårt stöd. Men handen på hjärtat,
            regeringen i Afghanistan är genomkorrupt. I stort sett är det
            en stamsammansvärjning. Visst har man rätt att ha ett försvar,
            men om man efter 15 års tränande och efter utrustning för hur
            många miljarder som helst inte klarar av att ens behålla provinshuvudstäderna
            under kontroll och långt mindre större delen av Afghanistans territorium
            måste det väl ändå säga en del om hur fruktlöst detta är.
          </note>
          <note>
            Det finns mycket annat att säga om det här. Enligt en definition
            av Einstein är galenskap detsamma som att göra samma sak om och
            om igen och förvänta sig ett annat resultat. Jag är väldigt bekymrad
            över att det är denna sorts galenskap som vi och de 30 nu kvarvarande
            länderna i koali ­ tionen håller på med i Afghanistan.
          </note>
          <note>
            Vi fortsätter att göra samma sak och säkerhetsläget försämras.
            Fler och fler människor i Afghanistan far illa. Och vad gör vi?
            Jo, vi träffar ett återtagandeavtal med Afghanistan om att skicka
            tillbaka ungdomar som aldrig har bott där. Det är en skam för
            Sverige, men det tillhör ett annat debattområde, så det ska jag
            lämna därhän.
          </note>
          <note>
            Återigen: Vi är med i en koalition som leds av USA som inte har
            några som helst ambitioner på statsbyggandets område. Vi försöker
            att lura oss själva, om vi inte lurar andra. Som jag citerade
            från Richard Holbrooke och från Barnett Rubin, alltså renommerade
            personer i USA:s ledning, så har man inte några sådana ambitioner,
            så låt oss inte luras. Men vi gör tydligen det.
          </note>
          <note type="speaker">
            Anf. 160 ALLAN WIDMAN (L) replik:
          </note>
          <note>
            Fru talman! Jag tycker att Stig Henriksson nu gör det väldigt
            enkelt för sig. USA har, förutom att man har varit den mest tongivande
            och dominerande deltagaren i insatserna i Afghanistan sedan 2001,
            också varit det enskilda land som har gett mest bistånd till Afghanistan.
            Tyvärr har det varit ganska lite i förhållande till de kostnader
            som man har lagt ned på det militära, men USA har varit den största
            biståndsgivaren under många år.
          </note>
          <note>
            Generalsekreteraren i Nato när det begav sig, Jaap de Hoop Scheffer,
            sa att if we don´t go to Afghanistan, Afghanistan will come to
            us. Det var ju som att ringa in hela den säkerhetsproblematik
            som man då såg. Gör man inte en insats kommer detta att sprida
            sig till Mellanöstern och kanske så småningom till Europa. Till
            en del har väl det också inträffat.
          </note>
          <note>
            Varje militär insats, fru talman, leder till misstag. Det är
            ofrånkomligt, det sker i alla operationsområden. Men i de fall
            då det begås misstag blir det utredningar, man pekar ut skyldiga
            människor och ställer dem inför för rätta för de misstag som de
            kan ha begått. Men det är en helt annan sak när talibaner använder
            civila, inte bara som medvetet mål för sina bomber utan också
            som sköldar för att skydda sina egna trupper. I min värld, fru
            talman, är det långt mycket värre.
          </note>
          <note>
            Sedan sa Stig Henriksson att den korrupta regimen i Kabul – och
            jag kan hålla med honom – inte kommer att klara det här. Det låter
            nästan som att Stig Henriksson uppmanar regeringen i Kabul att
            kapitulera. Men, Stig Henriksson, det kommer inte att leda till
            en bättre säkerhetssituation. Det kommer inte att leda till bättre
            förutsättningar för bistånd. Det kommer att leda åt det andra
            hållet.
          </note>
          <note>
            Jag tycker att det är viktigt att vi nu stannar upp och utvärderar
            för att se vad den nuvarande svenska insatsen ska leda till. Vilka
            mål ska vi uppnå, och hur ser den fortsatta färden ut?
          </note>
          <note type="speaker">
            Anf. 161 SOFIA DAMM (KD):
          </note>
          <note>
            Fru talman! Den utdragna väpnade konflikten i Afghanistan har
            förvärrats i omfattning och är det största hindret för Afghanistans
            utveckling. En negativ utveckling i Afghanistan får konsekvenser,
            inte bara för säkerheten i regionen utan även globalt.
          </note>
          <note>
            Det försämrade säkerhetsläget i landet innebär betydande påfrestningar
            för de afghanska säkerhetsstyrkorna vars övergripande förmåga
            att hantera säkerheten i landet är högst ojämn.
          </note>
          <note>
            Den negativa utvecklingen av säkerhetsläget i Afghanistan understryker
            behovet av fortsatt internationell militär utbildning av och rådgivning
            till de afghanska säkerhetsstyrkorna. Detta är också ett stöd
            som särskilt efterfrågas av Afghanistan.
          </note>
          <note>
            Det är uppenbart att den afghanska regeringen behöver ett långsiktigt
            stöd i dess strävan efter ett stabilt och säkert samhälle – en
            förutsättning för ett långsiktigt utvecklingssamarbete.
          </note>
          <note>
            För oss kristdemokrater är det centralt att utrikespolitiken
            är värdebaserad. Sverige ska stå upp för och försvara universella
            värden såsom mänskliga fri- och rättigheter, demokrati och rättsstatens
            principer för att stärka fred, frihet och utveckling, förståelse
            och försoning.
          </note>
          <note>
            För oss är det viktigt att vi stöder Afghanistan med våra olika
            utrikespolitiska verktyg: diplomatiskt, med biståndsinsatser och
            militärt. Vi stöder utskottsförslaget i betänkandet och därmed
            ett fortsatt svenskt deltagande i Natos utbildnings- och rådgivningsinsats,
            RSM, till och med den 31 december 2017.
          </note>
          <note>
            I ett särskilt yttrande har vi kristdemokrater valt att särskilt
            betona respekten för den internationella humanitära rätten. Vi
            anser att den både förtjänar att uppmärksammas och framför allt
            att den måste stärkas.
          </note>
          <note>
            Då RSM är en utbildnings- och rådgivningsinsats är det av största
            vikt att de afghanska säkerhetsstyrkorna utbildas i internationell
            humanitär rätt. Likaså gäller det fortsatt utbildning i mänskliga
            rättigheter.
          </note>
          <note>
            Säkerhetsstyrkornas förmåga att hantera landets säkerhet undergrävs
            av alla de brott som tyvärr begås. Civilbefolkningen förlorar
            tilltron till både regeringen och det internationella samfundets
            viktiga arbete när internationella humanitära lagar inte respekteras
            i en så svår konflikt som den i Afghanistan.
          </note>
          <note>
            I maj i år, efter omfattande kränkningar av den humanitära rätten,
            antog säkerhetsrådet resolution 2286 om attacker mot hälsovård
            i konfliktområden. Detta är viktigt, men så länge vi inte kan
            se förändringar på marken i Afghanistan måste vi fortsätta kampen
            för att krigets lagar ska respekteras. Det är vi skyldiga civilbefolkningen
            i Afghanistan och de så många modiga kvinnor och män som dagligen
            riskerar sina liv för att landets säkerhet och utveckling ska
            gå åt rätt håll.
          </note>
          <note type="speaker">
            Anf. 162 KENNETH G FORSLUND (S):
          </note>
          <note>
            Fru talman! Jag vill börja med att redogöra för regeringens proposition
            om ett svenskt deltagande i Natos utbildnings- och rådgivningsinsats,
            Resolute Support Mission, i Afghanistan. Regeringen och Försvarsmakten
            har varit i det sammansatta utskottet och presenterat propositionen
            och svarat på frågor.
          </note>
          <note>
            Natos utbildnings- och rådgivningsinsats, RSM, inleddes den 1
            januari 2015 och syftar till att ge fortsatt stöd till de afghanska
            säkerhetsstyrkorna.
          </note>
          <note>
            I den proposition som nu har lagts fram föreslår regeringen att
            riksdagen medger att Sverige fortsatt deltar under 2017 med en
            väpnad styrka om högst 50 personer på plats i Afghanistan. Detta
            innebär en oförändrad numerär jämfört med 2016, och styrkan ska
            även fortsättningsvis kunna förstärkas tillfälligt med högst 150
            personer för att vid behov undsätta bidraget, det vill säga att
            kunna evakuera det.
          </note>
          <note>
            Tyvärr kan vi konstatera att det över tid har skett en gradvis
            försämring av säkerhetsläget i Afghanistan. Dock delar jag inte
            den syn som Stig Henriksson ger uttryck för återkommande här i
            debatten, att det skulle vara värre än någonsin tidigare. Men
            det är inte minst oroande med det ökade antalet civila offer.
          </note>
          <note>
            Mot bakgrund av detta gör Sverige samma bedömning som Nato, att
            det är det svåra säkerhetsläget som innebär ett behov av en fortsatt
            militär närvaro och av stöd i form av utbildning och rådgivning
            till de afghanska säkerhetsstyrkorna i linje med RSM:s icke stridande
            mandat. Jag vill verkligen understryka detta: icke stridande mandat.
            Man kan annars få en annan uppfattning när man lyssnar på vissa
            debattinlägg.
          </note>
          <note>
            Den afghanska regeringen har också tydligt efterfrågat ett fortsatt
            stöd på nuvarande nivå. Som svar på denna efterfrågan har Sverige
            valt att fortsätta att delta i detta, och utifrån de bedömningar
            som har gjort avseende förhållandena på plats, på marken, föreslås
            därför att bidraget fortsätter i nuvarande omfattning under 2017.
          </note>
          <note>
            Den försämrade säkerhetssituationen gör att Sverige tillsammans
            med övriga i RSM-kretsen diskuterar insatsens fortsatta strategi.
            Sverige underströk vid det möte i Bryssel som hölls för några
            veckor sedan vikten av en bred ansats för att skapa en långsiktigt
            hållbar säkerhetssituation genom en politisk lösning. Detta arbete
            kommer att fortgå under våren.
          </note>
          <note>
            Fru talman! Det är också viktigt att vi fortsätter att arbeta
            för en civilt ledd insats i framtiden. Tiden är ännu inte mogen
            för detta, och förhållandena på marken måste avgöra när vi kan
            inleda övergången till denna fas. Vi måste dock fortsätta att
            jobba vidare och förbereda oss för hur vi bäst ska kunna hantera
            övergången till den civilledda insatsen.
          </note>
          <note>
            Afghanistan har varit drabbat av en väpnad konflikt i närmare
            fyra decennier. Det är av avgörande vikt att få igång en verklig
            fredsprocess. Grannländerna och den bredare regionens stöd spelar
            en central roll i att bygga en fredsprocess. En långsiktigt hållbar
            utveckling kan endast nås genom en politisk lösning på konflikten.
            Detta visar även på vikten av att det internationella samfundets
            insatser kompletterar varandra. Den afghanska regeringen måste
            också själv bidra med egna insatser. Politiska och ekonomiska
            reformer måste gå hand i hand för att kunna bygga säkerhet i Afghanistan.
          </note>
          <note>
            Fru talman! Utmaningarna är många, och den afghanska regeringen
            måste som nämnts tidigare ta sitt ansvar för att föra landet i
            rätt riktning. Samtidigt är Sveriges och det internationella samfundets
            stöd en förutsättning för att Afghanistan ska göra fortsatta framsteg
            på vägen mot fred och demokrati. Vi måste arbeta brett och långsiktigt
            i Afghanistan med politiska insatser, insatser på biståndsområdet
            och militära bidrag.
          </note>
          <note>
            Under året har det internationella samfundet återigen bekräftat
            sitt långsiktiga stöd till Afghanistan dels i samband med Natotoppmötet
            i Warszawa i juli, dels vid givarkonferensen i Bryssel i början
            av oktober. Brysselkonferensen utmynnade i åtaganden om fortsatt
            internationellt stöd för Afghanistan fram till år 2020 på sammanlagt
            15,2 miljarder US-dollar. Sverige aviserade redan 2012 ett bidrag
            på ca 8 miljarder kronor under perioden 2015–2024.
          </note>
          <note>
            Det internationella samfundets utfästelser är en bekräftelse
            på att Afghanistan under ledning av den två år gamla samlingsregeringen
            är på rätt väg och att fokus nu måste vara på att genomföra de
            ambitiösa politiska och ekonomiska reformer som har lagts fast.
            Den afghanska regeringen är under fortsatt stor politisk press
            mot bakgrund av det svåra säkerhetsläget och den ekonomiska situationen
            i landet. Samlingsregeringen är i vissa avseende dessutom alltjämt
            hämmad av interna meningsskiljaktigheter.
          </note>
          <note>
            Till den försämrade säkerhetssituationen och utmaningarna för
            det hu ­ manitära arbetet läggs alltså även en politisk osäkerhet
            som bidrar till låga investeringsnivåer och ett utflöde av kapital
            ur landet. Dessutom är situa ­ tionen i Afghanistan för mänskliga
            rättigheter generellt sett mycket be ­ kymmersam. Det gäller särskilt
            kvinnors och flickors rättigheter.
          </note>
          <note>
            Fru talman! Avslutningsvis vill jag peka på att viktiga framsteg
            har gjorts i Afghanistan under de senaste 15 åren. Det finns en
            reformagenda. Vi ser att åtgärder mot korruptionen vidtas, och
            allt vårt arbete för lika rättigheter för kvinnor och flickor
            har börjat ge resultat även om mycket arbete återstår.
          </note>
          <note>
            Härmed vill jag yrka bifall till det sammansatta utrikes- och
            försvarsutskottets förslag.
          </note>
          <note>
            (Applåder)
          </note>
          <note type="speaker">
            Anf. 163 MARIA ANDERSSON WILLNER (S):
          </note>
          <note>
            Fru talman! Vi måste stötta och finnas till för Afghanistan i
            det långsiktiga arbetet för ett stabilt och säkert land. Det internationella
            samfundet med FN i spetsen måste göra detta, och vår uppfattning
            är att Sverige också måste göra det. Ett stabilt och säkert Afghanistan
            är en förutsättning för att utvecklingen i landet ska kunna vändas
            till något positivt.
          </note>
          <note>
            De utdragna väpnade konflikterna i Afghanistan har förvärrats
            i omfattning och intensitet det senaste året och utgör det största
            hindret för landets utveckling. I det läget kan vi vända oss till
            någon annan och låta denne hjälpa det afghanska folket i arbetet
            för säkerheten. Vi kan sättas oss och vänta på att situationen
            ska bli fredlig och samhället säkert och stabilt, eller så kan
            vi hörsamma den svåra situationen och fortsätta det grundläggande:
            att hjälpa till att skapa stabilitet och säkerhet.
          </note>
          <note>
            Säkerhet och utveckling förutsätter varandra för att nå effekt.
            Utan fred ingen utveckling och utan utveckling ingen fred. Detta
            kan vi konstatera om och om igen.
          </note>
          <note>
            Sverige har också ställt sig bakom de nya hållbarhetsmål som
            antogs av FN hösten 2015. Hållbarhetsmål nr 16 handlar om fredliga
            och inklu ­ derande samhällen. Vi har åtagit oss att främja fredliga
            och inkluderande samhällen för hållbar utveckling, att se till
            att alla har tillgång till rättvisa samt att bygga upp effektiva,
            ansvarsskyldiga och inkluderande institu ­ tioner på alla nivåer.
          </note>
          <note>
            Målet för Sveriges deltagande i RSM är att stödja de afganska
            säkerhetsstyrkornas förmåga att själva ta ansvar för säkerhetssituationen
            och långsiktigt skapa stabilitet och trygghet för det afghanska
            folket. Det fortsatta svenska bidraget i RSM är en mindre del
            av Sveriges breda engagemang för Afghanistan. Sverige jobbar aktivt
            såväl genom FN och EU som direkt med Afghanistan för fred och
            försoning, utveckling och stabilitet liksom för jämställdhet och
            ökad respekt för mänskliga rättigheter.
          </note>
          <note>
            Afghanistan är ett av världens fattigaste länder, och en stor
            del av befolkningen lever under fattigdomsgränsen. Behovet av
            hjälp utifrån, från oss övriga, är fortsatt stort. Och Afghanistan
            har stöd utifrån. Som tidigare nämnts bekräftade det internationella
            samfundet vid en internationell givarkonferens i Bryssel under
            hösten 2016 sitt fortsatta stöd till Afghanistans utveckling.
            Men om vi menar något med detta måste vi också vara beredda att
            bistå Afghanistan i strävan efter säkerhet.
          </note>
          <note>
            Afghanistan är en av de största mottagarna av svenskt utvecklingsbistånd.
            Mellan åren 2014 och 2019 har Sverige avsatt sammanlagt 4,87 miljarder
            kronor. Dessutom har vi utlovat stöd till utvecklingen i landet
            med drygt 8 miljarder kronor för perioden fram till 2024.
          </note>
          <note>
            Säkerhet och bistånd förutsätter varandra för att nå effekt.
            Den humanitära situationen i Afghanistan har försämrats. Detta
            hänger samman med att säkerhetsläget har försämrats. Förutom det
            långsiktiga svenska biståndet bidrar Sverige med ett humanitärt
            bi stånd som 2015 uppgick till 145 miljoner kronor. Fram till
            mitten av november 2016 uppgick det humanitära biståndet till
            180 miljoner kronor.
          </note>
          <note>
            Sveriges arbete för stärkt demokrati och jämställdhet, ökad respekt
            för mänskliga rättigheter och frihet från förtryck i Afghanistan
            är oerhört viktigt.
          </note>
          <note>
            Det svenska biståndet ska leda till att fler kvinnor och män
            kan delta i demokratiska processer och utkräva ansvar från myndigheter
            och folkvalda företrädare. Biståndet ska stärka det civila samhället
            i arbetet för ökad respekt för mänskliga rättigheter och bidra
            till insyn och granskning av offentliga institutioner.
          </note>
          <note>
            Biståndet ska hjälpa till att utveckla de offentliga institutionerna
            så att de klarar av att tillhandahålla grundläggande tjänster
            för det afghanska folket – skolor där barnen får utbildning, sjukhus
            där människor får vård, vatten, energi, vägar, arbete och försörjning.
          </note>
          <note>
            Det svenska biståndet ska leda till ökad respekt för mänskliga
            rättigheter med särskilt fokus på kvinnors och flickors möjligheter
            att åtnjuta sina mänskliga rättigheter. Utan säkerhet ingen fred,
            utan fred ingen utveckling och utan utveckling ingen säkerhet.
          </note>
          <note>
            Jag vill med detta yrka bifall till utskottets förslag.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 14 december.)
          </note>
          <note>
            § 13 Subsidiaritetsprövning av kommissionens förslag till rådets
            direktiv om en gemensam bolagsskattebas
          </note>
          <note>
            Skatteutskottets utlåtande 2016/17:SkU16
          </note>
          <note>
            Subsidiaritetsprövning av kommissionens förslag till rådets direktiv
            om en gemensam bolagsskattebas (KOM(2016) 685)
          </note>
          <note>
            föredrogs.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut skulle fattas den 14 december.)
          </note>
          <note>
            § 14 Subsidiaritetsprövning av kommissionens förslag till rådets
            direktiv om en gemensam konsoliderad bolagsskattebas
          </note>
          <note>
            Skatteutskottets utlåtande 2016/17:SkU17
          </note>
          <note>
            Subsidiaritetsprövning av kommissionens förslag till rådets direktiv
            om en gemensam konsoliderad bolagsskattebas (KOM(2016) 683)
          </note>
          <note>
            föredrogs.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut skulle fattas den 14 december.)
          </note>
          <note>
            § 15 Subsidiaritetsprövning av kommissionens förslag till rådets
            direktiv om tvistlösningsmekanismer vid dubbelbeskattning i Europeiska
            unionen
          </note>
          <note>
            Skatteutskottets utlåtande 2016/17:SkU18
          </note>
          <note>
            Subsidiaritetsprövning av kommissionens förslag till rådets direktiv
            om tvistlösningsmekanismer vid dubbelbeskattning i Europeiska
            unionen (KOM(2016) 686)
          </note>
          <note>
            föredrogs.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut skulle fattas den 14 december.)
          </note>
          <note>
            § 16 Subsidiaritetsprövning av kommissionens förslag till rådets
            direktiv om ändring av direktiv (EU) 2016/1164 vad gäller hybrida
            missmatchningar med tredjeländer
          </note>
          <note>
            Skatteutskottets utlåtande 2016/17:SkU19
          </note>
          <note>
            Subsidiaritetsprövning av kommissionens förslag till rådets direktiv
            om ändring av direktiv (EU) 2016/1164 vad gäller hybrida missmatchningar
            med tredjeländer (KOM(2016) 687)
          </note>
          <note>
            föredrogs.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut skulle fattas den 14 december.)
          </note>
          <note>
            § 17 Bordläggning och beslut om förlängd motionstid
          </note>
          <note>
            Följande dokument anmäldes och bordlades:
          </note>
          <note>
            Proposition
          </note>
          <note>
            2016/17:61 Uppföljning av återvändandedirektivet och direktivet
            om varaktigt bosatta tredjelandsmedborgares ställning
          </note>
          <note>
            Skrivelser
          </note>
          <note>
            2016/17:51 Riksrevisionens rapport om felaktiga utbetalningar
            inom socialförsäkringen
          </note>
          <note>
            2016/17:64 Riksrevisionens rapport om förutsägbarhet och långsiktighet
            inom biståndet
          </note>
          <note>
            Kammaren biföll talmannens förslag att motionstiden för ovanstående
            proposition och skrivelser skulle förlängas till och med fredagen
            den 13 januari 2017 .
          </note>
          <note>
            Motioner
          </note>
          <note>
            med anledning av skr. 2016/17:10 Makt, mål och myndighet – feministisk
            politik för en jämställd framtid
          </note>
          <note>
            2016/17:3551 av Annika Qarlsson (C)
          </note>
          <note>
            2016/17:3553 av Sven-Olof Sällström och Magnus Persson (SD)
          </note>
          <note>
            2016/17:3554 av Désirée Pethrus m.fl. (KD)
          </note>
          <note>
            2016/17:3555 av Elisabeth Svantesson m.fl. (M)
          </note>
          <note>
            2016/17:3556 av Maria Arnholm m.fl. (L)
          </note>
          <note>
            EU-dokument
          </note>
          <note>
            KOM(2016) 755 Förslag till Rådets förordning om ändring av förordning
            (EU) nr 904/2010 om administrativt samarbete och kampen mot mervärdesskattebedrägeri
          </note>
          <note>
            KOM(2016) 757 Förslag till Rådets direktiv om ändring av direktiv
            2006/112/EG och direktiv 2009/132/EG vad gäller vissa skyldigheter
            på mervärdesskatteområdet för tillhandahållande av tjänster och
            distansförsäljning av varor
          </note>
          <note>
            § 18 Anmälan om interpellation
          </note>
          <note>
            Följande interpellation hade framställts:
          </note>
          <note>
            den 12 december
          </note>
          <note>
            2016/17:196 Stärkt upphovsrätt för de kreativa näringarna
          </note>
          <note>
            av Jörgen Warborn (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            § 19 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 12 december
          </note>
          <note>
            2016/17:480 Kameraövervakningslagstiftningens tillämpning på
            drönare
          </note>
          <note>
            av Erik Ottoson (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:481 Fler bygglovsbefriade åtgärder
          </note>
          <note>
            av Ewa Thalén Finné (M)
          </note>
          <note>
            till statsrådet Peter Eriksson (MP)
          </note>
          <note>
            2016/17:482 Utredning av strandskyddet
          </note>
          <note>
            av Ewa Thalén Finné (M)
          </note>
          <note>
            till miljöminister Karolina Skog (MP)
          </note>
          <note>
            2016/17:483 Besittningsskydd i kommunalt ägda bostadsrätter
          </note>
          <note>
            av Robert Hannah (L)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:484 Regeringens samordnare
          </note>
          <note>
            av Jesper Skalberg Karlsson (M)
          </note>
          <note>
            till statsrådet Ibrahim Baylan (S)
          </note>
          <note>
            2016/17:485 Översyn av LIS-områdeslagstiftningen
          </note>
          <note>
            av Jesper Skalberg Karlsson (M)
          </note>
          <note>
            till miljöminister Karolina Skog (MP)
          </note>
          <note>
            2016/17:486 Handläggningstider vid länsstyrelserna
          </note>
          <note>
            av Per Åsling (C)
          </note>
          <note>
            till statsrådet Ardalan Shekarabi (S)
          </note>
          <note>
            2016/17:487 Nätutbyggnad
          </note>
          <note>
            av Rickard Nordin (C)
          </note>
          <note>
            till statsrådet Ibrahim Baylan (S)
          </note>
          <note>
            2016/17:488 Samhällsintresset i centrumanläggningar
          </note>
          <note>
            av Nooshi Dadgostar (V)
          </note>
          <note>
            till statsrådet Peter Eriksson (MP)
          </note>
          <note>
            2016/17:489 Säkerhetspolisens information om återvändande terrorister
          </note>
          <note>
            av Roger Haddad (L)
          </note>
          <note>
            till statsrådet Anders Ygeman (S)
          </note>
          <note>
            2016/17:490 Förändringar av IB-elevers betyg
          </note>
          <note>
            av Birgitta Ohlsson (L)
          </note>
          <note>
            till statsrådet Helene Hellmark Knutsson (S)
          </note>
          <note>
            2016/17:491 Spenderande av skattebetalarnas pengar
          </note>
          <note>
            av Marta Obminska (M)
          </note>
          <note>
            till statsrådet Ardalan Shekarabi (S)
          </note>
          <note>
            2016/17:492 Hemleverans av alkohol
          </note>
          <note>
            av Amir Adan (M)
          </note>
          <note>
            till statsrådet Gabriel Wikström (S)
          </note>
          <note>
            2016/17:493 Brottsoffers möjlighet till upprättelse i rimlig
            tid
          </note>
          <note>
            av Maria Abrahamsson (M)
          </note>
          <note>
            till statsrådet Anders Ygeman (S)
          </note>
          <note>
            § 20 Anmälan om skriftligt svar på fråga
          </note>
          <note>
            Skriftligt svar på följande fråga hade kommit in:
          </note>
          <note>
            den 12 december
          </note>
          <note>
            2016/17:443 Palestinsk propaganda
          </note>
          <note>
            av Tuve Skånberg (KD)
          </note>
          <note>
            till statsrådet Isabella Lövin (MP)
          </note>
          <note>
            § 21 Kammaren åtskildes kl. 20.31.
          </note>
          <note>
            Sammanträdet leddes
          </note>
          <note>
            av tredje vice talmannen från dess början till och med § 6 anf.
            44 (delvis),
          </note>
          <note>
            av förste vice talmannen därefter till och med § 6 anf. 92 (delvis),
          </note>
          <note>
            av tredje vice talmannen därefter till ajourneringen kl. 15.58,
          </note>
          <note>
            av förste vice talmannen därefter till och med § 12 anf. 155
            (delvis) och
          </note>
          <note>
            av tredje vice talmannen därefter till dess slut.
          </note>
          <note>
            Vid protokollet
          </note>
          <note>
            ANNA ASPEGREN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om ny riksdagsledamot
          </note>
          <note>
            § 3 Anmälan om fördröjda svar på interpellationer
          </note>
          <note>
            § 4 Ärenden för hänvisning till utskott
          </note>
          <note>
            § 5 Ärenden för bordläggning
          </note>
          <note>
            § 6 Utbildning och universitetsforskning
          </note>
          <note>
            Utbildningsutskottets betänkande 2016/17:UbU1
          </note>
          <note>
            Anf. 1 CAMILLA WALTERSSON GRÖNVALL (M)
          </note>
          <note>
            Anf. 2 LENA HALLENGREN (S) replik
          </note>
          <note>
            Anf. 3 CAMILLA WALTERSSON GRÖNVALL (M) replik
          </note>
          <note>
            Anf. 4 LENA HALLENGREN (S) replik
          </note>
          <note>
            Anf. 5 CAMILLA WALTERSSON GRÖNVALL (M) replik
          </note>
          <note>
            Anf. 6 Statsrådet ANNA EKSTRÖM (S) replik
          </note>
          <note>
            Anf. 7 CAMILLA WALTERSSON GRÖNVALL (M) replik
          </note>
          <note>
            Anf. 8 Statsrådet ANNA EKSTRÖM (S) replik
          </note>
          <note>
            Anf. 9 CAMILLA WALTERSSON GRÖNVALL (M) replik
          </note>
          <note>
            Anf. 10 STEFAN JAKOBSSON (SD)
          </note>
          <note>
            Anf. 11 LENA HALLENGREN (S) replik
          </note>
          <note>
            Anf. 12 STEFAN JAKOBSSON (SD) replik
          </note>
          <note>
            Anf. 13 LENA HALLENGREN (S) replik
          </note>
          <note>
            Anf. 14 STEFAN JAKOBSSON (SD) replik
          </note>
          <note>
            Anf. 15 DANIEL RIAZAT (V) replik
          </note>
          <note>
            Anf. 16 STEFAN JAKOBSSON (SD) replik
          </note>
          <note>
            Anf. 17 DANIEL RIAZAT (V) replik
          </note>
          <note>
            Anf. 18 STEFAN JAKOBSSON (SD) replik
          </note>
          <note>
            Anf. 19 CHRISTER NYLANDER (L) replik
          </note>
          <note>
            Anf. 20 STEFAN JAKOBSSON (SD) replik
          </note>
          <note>
            Anf. 21 CHRISTER NYLANDER (L) replik
          </note>
          <note>
            Anf. 22 STEFAN JAKOBSSON (SD) replik
          </note>
          <note>
            Anf. 23 ULRIKA CARLSSON i Skövde (C)
          </note>
          <note>
            Anf. 24 Statsrådet ANNA EKSTRÖM (S) replik
          </note>
          <note>
            Anf. 25 ULRIKA CARLSSON i Skövde (C) replik
          </note>
          <note>
            Anf. 26 Statsrådet ANNA EKSTRÖM (S) replik
          </note>
          <note>
            Anf. 27 ULRIKA CARLSSON i Skövde (C) replik
          </note>
          <note>
            Anf. 28 CHRISTER NYLANDER (L)
          </note>
          <note>
            Anf. 29 DANIEL RIAZAT (V) replik
          </note>
          <note>
            Anf. 30 CHRISTER NYLANDER (L) replik
          </note>
          <note>
            Anf. 31 DANIEL RIAZAT (V) replik
          </note>
          <note>
            Anf. 32 CHRISTER NYLANDER (L) replik
          </note>
          <note>
            Anf. 33 ANNIKA ECLUND (KD)
          </note>
          <note>
            Anf. 34 LENA HALLENGREN (S)
          </note>
          <note>
            Anf. 35 CAMILLA WALTERSSON GRÖNVALL (M) replik
          </note>
          <note>
            Anf. 36 LENA HALLENGREN (S) replik
          </note>
          <note>
            Anf. 37 CAMILLA WALTERSSON GRÖNVALL (M) replik
          </note>
          <note>
            Anf. 38 LENA HALLENGREN (S) replik
          </note>
          <note>
            Anf. 39 CHRISTER NYLANDER (L) replik
          </note>
          <note>
            Anf. 40 LENA HALLENGREN (S) replik
          </note>
          <note>
            Anf. 41 CHRISTER NYLANDER (L) replik
          </note>
          <note>
            Anf. 42 LENA HALLENGREN (S) replik
          </note>
          <note>
            Anf. 43 STEFAN JAKOBSSON (SD) replik
          </note>
          <note>
            Anf. 44 LENA HALLENGREN (S) replik
          </note>
          <note>
            Anf. 45 STEFAN JAKOBSSON (SD) replik
          </note>
          <note>
            Anf. 46 LENA HALLENGREN (S) replik
          </note>
          <note>
            Anf. 47 ULRIKA CARLSSON i Skövde (C) replik
          </note>
          <note>
            Anf. 48 LENA HALLENGREN (S) replik
          </note>
          <note>
            Anf. 49 ULRIKA CARLSSON i Skövde (C) replik
          </note>
          <note>
            Anf. 50 LENA HALLENGREN (S) replik
          </note>
          <note>
            Anf. 51 DANIEL RIAZAT (V) replik
          </note>
          <note>
            Anf. 52 LENA HALLENGREN (S) replik
          </note>
          <note>
            Anf. 53 DANIEL RIAZAT (V) replik
          </note>
          <note>
            Anf. 54 LENA HALLENGREN (S) replik
          </note>
          <note>
            Anf. 55 ELISABET KNUTSSON (MP)
          </note>
          <note>
            Anf. 56 CHRISTER NYLANDER (L) replik
          </note>
          <note>
            Anf. 57 ELISABET KNUTSSON (MP) replik
          </note>
          <note>
            Anf. 58 CHRISTER NYLANDER (L) replik
          </note>
          <note>
            Anf. 59 ELISABET KNUTSSON (MP) replik
          </note>
          <note>
            Anf. 60 DANIEL RIAZAT (V)
          </note>
          <note>
            Anf. 61 Statsrådet HELENE HELLMARK KNUTSSON (S)
          </note>
          <note>
            Anf. 62 CAMILLA WALTERSSON GRÖNVALL (M) replik
          </note>
          <note>
            Anf. 63 Statsrådet HELENE HELLMARK KNUTSSON (S) replik
          </note>
          <note>
            Anf. 64 CAMILLA WALTERSSON GRÖNVALL (M) replik
          </note>
          <note>
            Anf. 65 Statsrådet HELENE HELLMARK KNUTSSON (S) replik
          </note>
          <note>
            Anf. 66 ANNIKA ECLUND (KD) replik
          </note>
          <note>
            Anf. 67 Statsrådet HELENE HELLMARK KNUTSSON (S) replik
          </note>
          <note>
            Anf. 68 ANNIKA ECLUND (KD) replik
          </note>
          <note>
            Anf. 69 Statsrådet HELENE HELLMARK KNUTSSON (S) replik
          </note>
          <note>
            Anf. 70 ULRIKA CARLSSON i Skövde (C) replik
          </note>
          <note>
            Anf. 71 Statsrådet HELENE HELLMARK KNUTSSON (S) replik
          </note>
          <note>
            Anf. 72 ULRIKA CARLSSON i Skövde (C) replik
          </note>
          <note>
            Anf. 73 Statsrådet HELENE HELLMARK KNUTSSON (S) replik
          </note>
          <note>
            Anf. 74 STEFAN JAKOBSSON (SD) replik
          </note>
          <note>
            Anf. 75 Statsrådet HELENE HELLMARK KNUTSSON (S) replik
          </note>
          <note>
            Anf. 76 STEFAN JAKOBSSON (SD) replik
          </note>
          <note>
            Anf. 77 Statsrådet HELENE HELLMARK KNUTSSON (S) replik
          </note>
          <note>
            Anf. 78 Statsrådet ANNA EKSTRÖM (S)
          </note>
          <note>
            Anf. 79 CAMILLA WALTERSSON GRÖNVALL (M) replik
          </note>
          <note>
            Anf. 80 Statsrådet ANNA EKSTRÖM (S) replik
          </note>
          <note>
            Anf. 81 CAMILLA WALTERSSON GRÖNVALL (M) replik
          </note>
          <note>
            Anf. 82 Statsrådet ANNA EKSTRÖM (S) replik
          </note>
          <note>
            Anf. 83 ULRIKA CARLSSON i Skövde (C) replik
          </note>
          <note>
            Anf. 84 Statsrådet ANNA EKSTRÖM (S) replik
          </note>
          <note>
            Anf. 85 ULRIKA CARLSSON i Skövde (C) replik
          </note>
          <note>
            Anf. 86 Statsrådet ANNA EKSTRÖM (S) replik
          </note>
          <note>
            Anf. 87 BETTY MALMBERG (M)
          </note>
          <note>
            Anf. 88 Statsrådet HELENE HELLMARK KNUTSSON (S) replik
          </note>
          <note>
            Anf. 89 BETTY MALMBERG (M) replik
          </note>
          <note>
            Anf. 90 Statsrådet HELENE HELLMARK KNUTSSON (S) replik
          </note>
          <note>
            Anf. 91 BETTY MALMBERG (M) replik
          </note>
          <note>
            Anf. 92 ROBERT STENKVIST (SD)
          </note>
          <note>
            Anf. 93 BETTY MALMBERG (M) replik
          </note>
          <note>
            Anf. 94 ROBERT STENKVIST (SD) replik
          </note>
          <note>
            Anf. 95 BETTY MALMBERG (M) replik
          </note>
          <note>
            Anf. 96 ROBERT STENKVIST (SD) replik
          </note>
          <note>
            Anf. 97 FREDRIK CHRISTENSSON (C)
          </note>
          <note>
            Anf. 98 CHRISTINA ÖRNEBJÄR (L)
          </note>
          <note>
            Anf. 99 LENA HALLENGREN (S) replik
          </note>
          <note>
            Anf. 100 CHRISTINA ÖRNEBJÄR (L) replik
          </note>
          <note>
            Anf. 101 LENA HALLENGREN (S) replik
          </note>
          <note>
            Anf. 102 CHRISTINA ÖRNEBJÄR (L) replik
          </note>
          <note>
            Anf. 103 LARRY SÖDER (KD)
          </note>
          <note>
            Anf. 104 THOMAS STRAND (S)
          </note>
          <note>
            Anf. 105 BETTY MALMBERG (M) replik
          </note>
          <note>
            Anf. 106 THOMAS STRAND (S) replik
          </note>
          <note>
            Anf. 107 BETTY MALMBERG (M) replik
          </note>
          <note>
            Anf. 108 THOMAS STRAND (S) replik
          </note>
          <note>
            Anf. 109 FREDRIK CHRISTENSSON (C) replik
          </note>
          <note>
            Anf. 110 THOMAS STRAND (S) replik
          </note>
          <note>
            Anf. 111 FREDRIK CHRISTENSSON (C) replik
          </note>
          <note>
            Anf. 112 THOMAS STRAND (S) replik
          </note>
          <note>
            Anf. 113 CHRISTER NYLANDER (L) replik
          </note>
          <note>
            Anf. 114 THOMAS STRAND (S) replik
          </note>
          <note>
            Anf. 115 CHRISTER NYLANDER (L) replik
          </note>
          <note>
            Anf. 116 THOMAS STRAND (S) replik
          </note>
          <note>
            Anf. 117 LINDA SNECKER (V)
          </note>
          <note>
            Anf. 118 BETTY MALMBERG (M) replik
          </note>
          <note>
            Anf. 119 LINDA SNECKER (V) replik
          </note>
          <note>
            Anf. 120 BETTY MALMBERG (M) replik
          </note>
          <note>
            Anf. 121 LINDA SNECKER (V) replik
          </note>
          <note>
            (Beslut fattades under § 9.)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 7 Beslut om ärende som slutdebatterats den 8 december
          </note>
          <note>
            FöU1 Utgiftsområde 6 Försvar och samhällets krisberedskap
          </note>
          <note>
            § 8 Beslut om ärenden som slutdebatterats den 12 december
          </note>
          <note>
            TU1 Utgiftsområde 22 Kommunikationer
          </note>
          <note>
            TU4 Infrastruktur för framtiden
          </note>
          <note>
            NU1 Utgiftsområde 24 Näringsliv
          </note>
          <note>
            NU2 Utgiftsområde 19 Regional tillväxt
          </note>
          <note>
            § 9 Beslut om ärende som slutdebatterats vid dagens sammanträde
          </note>
          <note>
            UbU1 Utgiftsområde 16 Utbildning och universitetsforskning
          </note>
          <note>
            § 10 Studiestöd
          </note>
          <note>
            Utbildningsutskottets betänkande 2016/17:UbU2
          </note>
          <note>
            Anf. 122 ERIK BENGTZBOE (M)
          </note>
          <note>
            Anf. 123 STEFAN JAKOBSSON (SD)
          </note>
          <note>
            Anf. 124 FREDRIK CHRISTENSSON (C)
          </note>
          <note>
            (forts.)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 10 (forts.) Studiestöd (forts. UbU2)
          </note>
          <note>
            Anf. 125 ANNIKA ECLUND (KD)
          </note>
          <note>
            Anf. 126 LENA EMILSSON (S)
          </note>
          <note>
            Anf. 127 FREDRIK CHRISTENSSON (C) replik
          </note>
          <note>
            Anf. 128 LENA EMILSSON (S) replik
          </note>
          <note>
            Anf. 129 FREDRIK CHRISTENSSON (C) replik
          </note>
          <note>
            Anf. 130 LENA EMILSSON (S) replik
          </note>
          <note>
            Anf. 131 ELISABET KNUTSSON (MP)
          </note>
          <note>
            Anf. 132 DANIEL RIAZAT (V)
          </note>
          <note>
            (Beslut skulle fattas den 14 december.)
          </note>
          <note>
            § 11 Fortsatt svenskt deltagande i den militära utbildningsinsatsen
            i Irak
          </note>
          <note>
            Sammansatta utrikes- och försvarsutskottets betänkande 2016/17:UFöU2
          </note>
          <note>
            Anf. 133 KARIN ENSTRÖM (M)
          </note>
          <note>
            Anf. 134 BJÖRN SÖDER (SD)
          </note>
          <note>
            Anf. 135 DANIEL BÄCKSTRÖM (C)
          </note>
          <note>
            Anf. 136 STIG HENRIKSSON (V)
          </note>
          <note>
            Anf. 137 ALLAN WIDMAN (L)
          </note>
          <note>
            Anf. 138 SOFIA DAMM (KD)
          </note>
          <note>
            Anf. 139 KENNETH G FORSLUND (S)
          </note>
          <note>
            Anf. 140 PERNILLA STÅLHAMMAR (MP)
          </note>
          <note>
            Anf. 141 KENT HÄRSTEDT (S)
          </note>
          <note>
            Anf. 142 ALLAN WIDMAN (L) replik
          </note>
          <note>
            Anf. 143 KENT HÄRSTEDT (S) replik
          </note>
          <note>
            Anf. 144 ALLAN WIDMAN (L) replik
          </note>
          <note>
            Anf. 145 KENT HÄRSTEDT (S) replik
          </note>
          <note>
            (Beslut skulle fattas den 14 december.)
          </note>
          <note>
            § 12 Fortsatt svenskt deltagande i Natos utbildnings- och rådgivningsinsats
            Resolute Support Mission i Afghanistan
          </note>
          <note>
            Sammansatta utrikes- och försvarsutskottets betänkande 2016/17:UFöU1
          </note>
          <note>
            Anf. 146 BJÖRN SÖDER (SD)
          </note>
          <note>
            Anf. 147 STIG HENRIKSSON (V)
          </note>
          <note>
            Anf. 148 KALLE OLSSON (S)
          </note>
          <note>
            Anf. 149 LENA ASPLUND (M)
          </note>
          <note>
            Anf. 150 PERNILLA STÅLHAMMAR (MP)
          </note>
          <note>
            Anf. 151 STIG HENRIKSSON (V) replik
          </note>
          <note>
            Anf. 152 PERNILLA STÅLHAMMAR (MP) replik
          </note>
          <note>
            Anf. 153 STIG HENRIKSSON (V) replik
          </note>
          <note>
            Anf. 154 PERNILLA STÅLHAMMAR (MP) replik
          </note>
          <note>
            Anf. 155 DANIEL BÄCKSTRÖM (C)
          </note>
          <note>
            Anf. 156 ALLAN WIDMAN (L)
          </note>
          <note>
            Anf. 157 STIG HENRIKSSON (V) replik
          </note>
          <note>
            Anf. 158 ALLAN WIDMAN (L) replik
          </note>
          <note>
            Anf. 159 STIG HENRIKSSON (V) replik
          </note>
          <note>
            Anf. 160 ALLAN WIDMAN (L) replik
          </note>
          <note>
            Anf. 161 SOFIA DAMM (KD)
          </note>
          <note>
            Anf. 162 KENNETH G FORSLUND (S)
          </note>
          <note>
            Anf. 163 MARIA ANDERSSON WILLNER (S)
          </note>
          <note>
            (Beslut skulle fattas den 14 december.)
          </note>
          <note>
            § 13 Subsidiaritetsprövning av kommissionens förslag till rådets
            direktiv om en gemensam bolagsskattebas
          </note>
          <note>
            Skatteutskottets utlåtande 2016/17:SkU16
          </note>
          <note>
            (Beslut skulle fattas den 14 december.)
          </note>
          <note>
            § 14 Subsidiaritetsprövning av kommissionens förslag till rådets
            direktiv om en gemensam konsoliderad bolagsskattebas
          </note>
          <note>
            Skatteutskottets utlåtande 2016/17:SkU17
          </note>
          <note>
            (Beslut skulle fattas den 14 december.)
          </note>
          <note>
            § 15 Subsidiaritetsprövning av kommissionens förslag till rådets
            direktiv om tvistlösningsmekanismer vid dubbelbeskattning i Europeiska
            unionen
          </note>
          <note>
            Skatteutskottets utlåtande 2016/17:SkU18
          </note>
          <note>
            (Beslut skulle fattas den 14 december.)
          </note>
          <note>
            § 16 Subsidiaritetsprövning av kommissionens förslag till rådets
            direktiv om ändring av direktiv (EU) 2016/1164 vad gäller hybrida
            missmatchningar med tredjeländer
          </note>
          <note>
            Skatteutskottets utlåtande 2016/17:SkU19
          </note>
          <note>
            (Beslut skulle fattas den 14 december.)
          </note>
          <note>
            § 17 Bordläggning och beslut om förlängd motionstid
          </note>
          <note>
            § 18 Anmälan om interpellation
          </note>
          <note>
            § 19 Anmälan om frågor för skriftliga svar
          </note>
          <note>
            § 20 Anmälan om skriftligt svar på fråga
          </note>
          <note>
            § 21 Kammaren åtskildes kl. 20.31.
          </note>
          <note>
            Tryck: Elanders, Vällingby 2017
          </note>
        </div>
      </body>
    </text>
  </TEI>
</teiCorpus>
