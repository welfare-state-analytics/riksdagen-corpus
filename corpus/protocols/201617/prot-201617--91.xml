<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201617</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201617</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201617--91</head>
          <docDate when="2017-04-04">2017-04-04</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollen för den 14 och 15 mars justerades.
          </note>
          <note>
            § 2 Meddelande om frågestund
          </note>
          <note>
            Förste vice talmannen meddelade att frågestund skulle äga rum
            torsdagen den 6 april kl. 14.00.
          </note>
          <note>
            § 3 Meddelande om återrapportering från Europeiska rådets möte
            den 29 april
          </note>
          <note>
            Förste vice talmannen meddelade att tisdagen den 2 maj kl. 13.00
            skulle återrapportering från Europeiska rådets möte den 29 april
            äga rum.
          </note>
          <note>
            § 4 Anmälan om subsidiaritetsprövning
          </note>
          <note>
            Förste vice talmannen anmälde att utdrag ur prot. 2016/17:20
            för torsdagen den 23 mars i ärende om subsidiaritetsprövning av
            EU-förslag hade kommit in från justitieutskottet.
          </note>
          <note>
            § 5 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2016/17:401
          </note>
          <note>
            Till riksdagen
          </note>
          <note>
            Interpellation 2016/17:401 Terrorhotet och återvändande terroriststridande
          </note>
          <note>
            av Anti Avsan (M )
          </note>
          <note>
            Interpellationen kommer att besvaras till fredagen den 2 maj.
          </note>
          <note>
            Skälet till dröjsmålet är att ministern är bortrest.
          </note>
          <note>
            Stockholm den 30 mars 2017
          </note>
          <note>
            Kulturdepartementet
          </note>
          <note>
            Alice Bah Kuhnke (MP)
          </note>
          <note>
            Enligt uppdrag
          </note>
          <note>
            Helena Swenzén
          </note>
          <note>
            Expeditions- och rättschef
          </note>
          <note>
            § 6 Ärende för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Motion
          </note>
          <note>
            2016/17:3657 till finansutskottet
          </note>
          <note>
            § 7 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Utbildningsutskottets betänkande
          </note>
          <note>
            2016/17:UbU12 Kunskap i samverkan – för samhällets utmaningar
            och stärkt konkurrenskraft
          </note>
          <note>
            Socialförsäkringsutskottets betänkande
          </note>
          <note>
            2016/17:SfU18 Åldersbedömning tidigare i asylprocessen
          </note>
          <note>
            Trafikutskottets betänkanden
          </note>
          <note>
            2016/17:TU11 Trafiksäkerhet
          </note>
          <note>
            2016/17:TU19 Kompetenskrav vid vissa fordonskontroller
          </note>
          <note>
            Civilutskottets betänkanden
          </note>
          <note>
            2016/17:CU21 Tidsbegränsande bygglov för bostäder
          </note>
          <note>
            2016/17:CU12 Konsumenträtt
          </note>
          <note>
            Kulturutskottets betänkande
          </note>
          <note>
            2016/17:KrU7 Marknäten och public service
          </note>
          <note>
            Justitieutskottets betänkanden
          </note>
          <note>
            2016/17:JuU16 Straffrättsliga frågor
          </note>
          <note>
            2016/17:JuU17 Processrättsliga frågor
          </note>
          <note>
            Socialutskottets betänkande
          </note>
          <note>
            2016/17:SoU9 Äldrefrågor
          </note>
          <note>
            § 8 Svar på interpellation 2016/17:379 om Försvarsmaktens kommunikation
            och hantering av säkerhetsfrågor
          </note>
          <note type="speaker">
            Anf. 1 Försvarsminister PETER HULTQVIST (S):
          </note>
          <note>
            Herr talman! Stig Henriksson har frågat mig om jag avser att
            på något sätt se över hur konsistent Försvarsmaktens hantering
            av säkerhetsfrågor för deltagare och anhöriga är samt hur kommunikationen
            sköts när frågor uppkommer.
          </note>
          <note>
            Det är Försvarsmakten som har kunskapen och uppgiften att hantera
            frågor kopplade till säkerhet för svensk personal och hur dessa
            frågor han ­ teras i förhållande till de internationella insatser
            Sverige deltar i. Försvars ­ makten ansvarar för att löpande analysera
            och bedöma säkerhetssitua ­ ­ tio ­ nen i insatsområdet samt de
            risker som ett svenskt deltagande i internatio ­ nella insatser
            utomlands medför för ingående personal.
          </note>
          <note>
            Regeringen förutsätter att Försvarsmaktens rekommendationer för
            deltagande personal i utlandstjänst, men också för deras anhöriga
            hemma i Sverige, är korrekta och väl avvägda. Regeringen har för
            tillfället inte heller någon anledning att ifrågasätta Försvarsmaktens
            hantering av uppkom ­ na säkerhetsfrågor.
          </note>
          <note type="speaker">
            Anf. 2 STIG HENRIKSSON (V):
          </note>
          <note>
            Herr talman! Tack, försvarsministern, för svaret! Bakgrunden
            till min fråga var alltså att en anhörig till en soldat i Mali
            hade förundrats över två saker. Det gällde dels att hon som anhörig
            uppmanats att vara väldigt försiktig med information om soldatens
            uppdrag, dels hur Försvarsmakten så småningom hanterar kontakter
            med anhöriga.
          </note>
          <note>
            När det gäller det första har denna anhöriga till exempel mottagit
            skriftlig information från säkerhetschefen om detta: ”Hotbilden
            i Sverige har förändrats. Detta innebär för oss som soldater och
            för er som anhöriga att vi alla måste tänka oss för lite mer än
            tidigare. Alla är inte positivt inställda till Sveriges och FN:s
            insats i Mali. Undvik att prata om det kommande uppdraget och
            din förändrade situation på Facebook, Twitter och liknan ­ de.”
            Vidare uppmanas anhöriga att inte i onödan på dagis, skolor etcetera
            berätta om detaljer om när och hur länge soldaten tjänstgör och
            vilket land det gäller.
          </note>
          <note>
            Samtidigt uppmanas anhöriga att följa Malibloggen, som flitigt
            ströss ­ lar med foton på deltagare. Det är foton av till exempel
            den typ jag visar här. Just detta foto föreställer fältartister.
            Det finns liknande foton av deltagande soldater.
          </note>
          <note>
            Droppen för den anhöriga blev dock när Försvarsmakten skickade
            ett fullt öppet vykort och önskade glad midsommar med en käck
            hälsning om att följa Malibloggen. Det var en rejäl text på baksidan
            som talar om vad det rör sig om. Hon upplevde att det skar sig
            ganska rejält mellan uppmaningarna till diskretion och sådant
            förfarande. Hon skrev därför till Försvarsmakten i augusti 2015
            och ställde frågor om detta. Brevet har till dags dato inte besvarats.
            Jag har brevet med mig här om försvarsministern vill ta del av
            det.
          </note>
          <note>
            I interpellationssvaret förutsätter ministern dock att Försvarsmaktens
            rekommendationer är korrekta och väl avvägda. Verkar det verkligen
            så? Han menar också att regeringen för tillfället inte har någon
            anledning att ifrågasätta Försvarsmaktens hantering av uppkomna
            säkerhetsfrågor. Inte? Ser inte ministern någon diskrepans mellan
            uppmaningarna t ill de anhöriga och allt ifrån Maliblogg till
            öppna vykort?
          </note>
          <note>
            Jag hade två frågor. Vad gäller kommunikationen, eller snarare
            bristen på kommunikation, har försvarsministern ingenting att
            säga i sitt svar. Jag får alltså inget svar på den konkreta frågan
            om kommunikation. Vore jag lagd åt det ironiska hållet, vilket
            Gud förbjude, skulle jag se ett mönster här.
          </note>
          <note>
            Anser verkligen ministern det är okej att på över ett och ett
            halvt år inte klara av att producera svar på frågor från en orolig
            anhörig till en soldat som på Sveriges uppdrag ytterst riskerar
            sitt liv?
          </note>
          <note type="speaker">
            Anf. 3 Försvarsminister PETER HULTQVIST (S):
          </note>
          <note>
            Herr talman! Det är myndigheten som i det här fallet har ansvar
            för att ge svar till anhöriga när det gäller brev och när man
            har ställt frågor. Jag har som minister inte kännedom om brevskörden
            inom ramen för Försvarsmakten och kan därför inte uttala mig om
            detta. Jag anser att det är myndighetens ansvar att klara ut denna
            typ av frågor.
          </note>
          <note>
            När det gäller hur man ska se på publicering och kommunikation
            har förbandet i Mali en egen säkerhetsfunktion som gör bedömningen
            av vilken personal som kan vara med på bild, med eller utan namn.
            All extern kommunikation via exempelvis Malibloggen granskas av
            säkerhetspersonal före publicering. Att ställa upp med namn eller
            bild är frivilligt, och personalen tillfrågas alltid före publicering.
            Det finns personal inom förbandet som är särskilt skyddsvärd och
            som inte deltar på bilder. Likaså har förbandet särskilda talespersoner
            som ska kunna agera som ansikten utåt. Det är förbandet som avgör
            vilken personal som tillhör dessa kategorier.
          </note>
          <note>
            Jag har uppfattat att Malibloggen är ett uppskattat forum för
            anhöriga, såväl nuvarande som före detta och blivande. Se bara
            på de kommentarer som skrivs i samband med bloggen! Detta ger
            också en möjlighet för allmänheten att följa våra svenska soldater
            i deras arbete och vardag i insatsområden.
          </note>
          <note>
            Det är ett myndighetsansvar och en myndighetsfråga att klara
            av den kommunikation som sker inom ramen för en internationell
            insats. Det är inte regeringen som har detta ansvar. Jag är också
            som minister förhindrad att på olika sätt gå in och detaljstyra
            verksamheten inom Försvarsmakten, och det är väl känt att så är
            fallet.
          </note>
          <note type="speaker">
            Anf. 4 STIG HENRIKSSON (V):
          </note>
          <note>
            Herr talman! Självklart ska inte ministern läsa alla brev som
            kommer till Försvarsmakten och kontrollera att de besvaras. Men
            jag visar här med ett konkret exempel på den nonchalans som jag
            upplever att detta är. Det handlar som sagt om en anhörig till
            en svensk soldat som riskerar sitt liv på uppdrag av Sveriges
            regering och riksdag. Det tycker jag är ganska flagrant, och det
            bör inte försvaras. Då behöver man säga: Så här ska det inte vara!
            Sedan lär väl Försvarsmakten ta budskapet till sig.
          </note>
          <note>
            Vad gäller Malibloggen kan man i och för sig invända att det
            med dagens teknik finns många andra sätt att kommunicera med anhöriga
            än på en blogg som är öppen för alla. Men det får väl Försvarsmakten
            grunna på.
          </note>
          <note>
            Det jag tycker är mer flagrant är att Försvarsmakten å ena sidan
            ger instruktioner till de anhöriga att vara ganska försiktiga
            med sin informa ­ tion på sin egen Facebook och Twitter, i skolor
            och andra myndigheter och vad som helst om uppdraget, var man
            är, när man är där och så vidare. Å andra sidan skickar Försvarsmakten
            alltså ett öppet vykort med bilder på svenska soldater och önskar
            glad midsommar och tips ar om att gå in på Malibloggen.
          </note>
          <note>
            Det går bara inte ihop, och det tycker jag att ministern kunde
            säga rent ut: Det här borde man se över från Försvarsmakten. Jag
            tror inte att det skulle uppfattas som något större ministerstyre
            i frågan.
          </note>
          <note>
            Jag tycker att detta är allvarligt, för vi vet alla att det finns
            fog för det som jag citerade från säkerhetschefen : Hotbilden
            i Sverige har förändrats. Soldater, anhöriga och alla måste tänka
            sig för. Det måste inbegripa även Försvarsmakten.
          </note>
          <note type="speaker">
            Anf. 5 Försvarsminister PETER HULTQVIST (S):
          </note>
          <note>
            Herr talman! Jag har redogjort för hur regeringen ser på läget,
            vem som har vilket ansvar och vad Försvarsmakten gör i olika sammanhang
            när de bedömer säkerhetsfunktionerna för publiceringar. Jag har
            också redogjort för Malibloggen och dess funktion.
          </note>
          <note>
            När det gäller det aktuella brevet är det upp till Försvarsmakten
            att svara. Nu har brevet gjorts tydlig t i debatten. Det kan väl
            vara en anledning för ansvariga att kontrollera möjligheten att
            svara på brevet.
          </note>
          <note>
            Regeringen har sitt ansvar. Försvarsmakten har sitt ansvar. Jag
            kan inte ägna mig åt ministerstyre i den här typen av frågor.
          </note>
          <note>
            Det här är vad jag har att säga i den här debatten. För min del
            tackar jag för debatten och önskar en trevlig dag.
          </note>
          <note type="speaker">
            Anf. 6 STIG HENRIKSSON (V):
          </note>
          <note>
            Herr talman! Jag får väl börja med att önska ministern densamma.
            Det är trots allt en vacker vårdag.
          </note>
          <note>
            Jag är inte helt nöjd, men det kan göra detsamma. Jag undrar
            bara om alla anhöriga är nöjda. Självklart ska ministern inte
            ägna sig åt ministerstyre. Det leder bara till otrevligheter i
            KU. Däremot kan man när man bedömer saker och ting uttrycka sig
            så eller så. Jag uppfattar inte att det direkt fanns någon kritik
            utan en förutsättning att man hantera r allt på ett bra och korrekt
            sätt. Jag tycker inte att de exempel jag har gett direkt talar
            för det, varken för hur sekretessen hålls från Försvarsmakten,
            som själv uppmanar anhöriga att vara försiktiga, eller för kommunikationen.
            Om en anhörig till en soldat skriver ett brev daterat den 24 augusti
            2015 borde den anhörige till dags dato 2017 på våren ha fått ett
            svar. Det kanske kommer.
          </note>
          <note>
            Överläggningen var härmed avslutad.
          </note>
          <note>
            § 9 Svar på interpellation 2016/17:395 om jämställdhetspolitiken
          </note>
          <note type="speaker">
            Anf. 7 Statsrådet ÅSA REGNÉR (S):
          </note>
          <note>
            Herr talman! Tack, Erik Andersson, för interpellationen! Erik
            Andersson har frågat mig vilka åtgärder jag avser att vidta för
            att Nationellt centrum för kvinnofrid i Uppsala och Länsstyrelsen
            i Östergötlands län ska få fortsätta sina viktiga verksamheter.
          </note>
          <note>
            Arbetet för att mäns våld mot kvinnor ska upphöra är prioriterat
            av regeringen. Nyligen antogs en tioårig nationell strategi för
            att förebygga och bekämpa mäns våld mot kvinnor (skr. 2016/17:10).
            I samma skrivelse angav regeringen att den avser att inrätta en
            jämställdhetsmyndighet med uppgift att bidra till en strategisk,
            sammanhållen och hållbar styrning och ett effektivt genomförande
            av jämställdhetspolitiken. Myndigheten ska ansvara för uppföljning,
            analys, samordning och stöd utifrån de jämställdhetspolitiska
            målen, inte minst när det gäller delmålet om att mäns våld mot
            kvinnor ska upphöra.
          </note>
          <note>
            Motivet till att inrätta en jämställdhetsmyndighet är att flera
            utvärderingar samstämmigt har understrukit behovet av en fast
            och permanent struktur på nationell nivå för att regeringen ska
            kunna säkerställa att jämställdhetspolitiska prioriteringar genomförs.
            Det är viktigt att föra samman uppdrag som i dag utförs av olika
            myndigheter så att arbetet för jämställdhet kan bedrivas mer samlat
            och effektivt. Till myndigheten kommer därför att föras över vissa
            uppgifter och uppdrag som i dag utförs av olika myndigheter.
          </note>
          <note>
            En organisationskommitté har i uppdrag att under 2017 förbereda
            och genomföra bildandet av myndigheten (dir. 2016:108). I uppdraget
            ligger bland annat att i nära samarbete med berörda myndigheter
            hantera samtliga frågor som rör överförandet av uppdragen. En
            viktig utgångspunkt för överförandet är att upparbetad kunskap
            och erfarenhet tas till vara och att arbetet bedrivs utan avbrott.
            Från Uppsala universitets uppdrag om mäns våld mot kvinnor ska
            främst den kunskapsspridande delen av uppdraget föras över till
            jämställdhetsmyndigheten. Uppsala universitet ska fortsätta att
            ansvara för uppdraget att samverka med Akademiska sjukhuset i
            Uppsala i frågor som rör den kliniska verksamheten och forskning
            med anknytning till den samt att analysera behovet av ny forskning
            inom området. Det ingår också i utredarens uppdrag att överväga
            och lämna förslag på om, och i så fall när, ansvaret för den nationella
            stödtelefon som Uppsala universitet driver kan överföras till
            myndigheten.
          </note>
          <note>
            Regeringen bedömer, i likhet med vad som anges i arbetsmarknadsutskottets
            betänkande 2016/17:AU5, att den verksamhet som på regeringens
            uppdrag har utvecklats inom det nationella kompetensteamet mot
            hedersrelaterat våld och förtryck vid Länsstyrelsen i Östergötlands
            län bör fortsätta till och med utgången av 2020. Mot slutet av
            denna uppdragsperiod bör en utvärdering genomföras av hur de statliga
            insatserna mot hedersrelaterat våld och förtryck är organiserade.
            Mot bakgrund av utvärderingen bör ställningstaganden göras om
            i vilken form verksamheten i fortsättning ­ en bör bedrivas.
          </note>
          <note>
            I likhet med Erik Andersson är jag ytterst angelägen om att det
            inte blir några kompetensförluster eller avbrott i det viktiga
            arbetet mot mäns våld mot kvinnor, inklusive hedersrelaterat våld
            och förtryck, i anslutning till överförandet av uppdraget till
            den nya myndigheten. Jag kommer därför att noga följa organisationskommitténs
            arbete för att förvissa mig om att så inte sker.
          </note>
          <note type="speaker">
            Anf. 8 ERIK ANDERSSON (M):
          </note>
          <note>
            Herr talman! Jag tackar statsrådet för svaret.
          </note>
          <note>
            Regeringen kallar sig feministisk, samtidigt som man agerar i
            motsatt riktning för en bättre jämställdhet. Jag hoppas att jämställdhetsministern
            i sina fortsatta muntliga svar inte kommer att skylla på Moderaternas
            åtta år i Alliansen eller hur vi agerade för hundra år sedan.
            Vi röstade för allmän och lika rösträtt – det kan jag garantera
            att vi gjorde.
          </note>
          <note>
            Vi har diskuterat frågan tidigare i ett betänkande. Men det har
            skett en del förändringar sedan dess. Det har kommit ett förändrat
            kommittédirektiv. Jag vill inte vara tjatig i frågan, men ibland
            är det bra att vara tjatig. Jag är riktigt orolig över vad som
            kommer att hända med den kompetens som finns i Stockholm, Uppsala
            och Östergötland. Det är myndigheter som i dag arbetar med frågan.
          </note>
          <note>
            Den nya inriktningen på jämställdhetspolitiken riskerar att slå
            sönder väl fungerande verksamheter. Nationellt centrum för kvinnofrid
            i Uppsala vid Uppsala universitet, Länsstyrelsen i Östergötlands
            län och Socialstyrelsen och Länsstyrelsen i Stockholm har nationella
            kompetens- och samordningsuppdrag som rör mäns våld mot kvinnor.
            Nu går alla dessa organisationer en osäker framtid till mötes
            på grund av regeringens planer.
          </note>
          <note>
            En ny myndighet måste fyllas med uppdrag och innehåll. Då finns
            en stor risk att den kompetens, som oftast består av människor,
            inte kommer att flytta till Göteborg där den nya myndigheten ska
            ligga.
          </note>
          <note>
            När det gäller Östergötland har regeringen kohandlat med Liberalerna
            om att verksamheten ska vara kvar fram till 2020 och sedan utvärderas.
            Jag undrar hur man tänker där. I de nya ändrade kommittédirektiven
            skriver regeringen att jämställdhetsmyndigheten bör enligt riksdagen
            särskilt inrikta sig på övergripande nationell kunskapsutveckling
            och strategiska övergripande frågor så att myndighetens verksamhet
            och det uppdrag som utförs av Länsstyrelsen i Östergötlands län
            kan komplettera varandra.
          </note>
          <note>
            Herr talman! Är det inte så att Länsstyrelsen i Östergötland
            redan i dag arbetar med övergripande frågor? Kommer man i så fall
            att arbeta vid sidan om i dessa frågor till dess att verksamheten
            ska utvärderas? Har regeringen redan avgjort frågan och av någon
            outgrundlig anledning vill få med sig Liberalerna genom att utvärdera
            verksamheten i Östergötland fram till 2020?
          </note>
          <note>
            I det ursprungliga direktivet stod det att Jämställdhetsutredningens
            vik ­ tigaste slutsats blev att det krävs en fast och permanent
            struktur på natio ­ nell nivå. Det är vi helt överens om; så stod
            det. Men för den skull behöver man inte säkerställa den fasta
            och strukturella nivån genom att inrätta en ny jämställdhetsmyndighet
            i Göteborg. Jämställdhetsenheten på Reger ­ ingskansliet skulle
            lika gärna kunna ha denna fasta , permanenta struktu r . Har denna
            fråga över huvud taget diskuterats i regeringen? Eller är plakat
            ­ politiken viktigare genom att inrätta en ny jämställdhetsmyndighet
            än att se till frågan om var den gör mest nytta?
          </note>
          <note>
            Uppsala universitet har ett rikstäckande uppdrag i dag – ett
            samlat perspektiv – och ska sprida evidensbaserad kunskap och
            information om mäns våld mot kvinnor. Delar av denna kunskap ska
            överföras till den nya jämställdhetsmyndigheten. Men den viktiga
            frågan om stödtelefonen har vi fortfarande inte fått något svar
            på. Hur blir det med den? Om den överförs till en myndighet, hur
            blir det med sekretessbestämmelserna? Detta med tanke på att den
            nu ligger under sjukvården.
          </note>
          <note type="speaker">
            Anf. 9 LARS BECKMAN (M):
          </note>
          <note>
            Herr talman! Tack, fru statsråd!
          </note>
          <note>
            Erik Andersson har väckt en mycket viktig interpellation, som
            handlar om hur vi ska kunna öka tempot i jämställdhetsarbetet.
          </note>
          <note>
            Jag tycker att statsrådets svar är otydligt. Jag tycker att statsrådets
            svar signalerar att man riskerar att tappa tempo. Statsrådet säger
            själv i sitt svar till Erik Andersson att man hoppas att man inte
            ska tappa kompetens och hoppas att det inte ska bli avbrott i
            verksamheten.
          </note>
          <note>
            I själva verket, herr talman, tycker jag att vi dagligen kan
            se i medierna varför regeringen måste ta den här frågan på ännu
            större allvar. Jag har inte hört många – utöver möjligtvis regeringen
            – som har sagt att nya myndigheter i Sverige är lösningen på problem.
            Det är naturligtvis så att de som har kompetensen att jobba med
            frågorna i dag borde få arbeta med dem i lugn och ro och effektivisera
            sitt arbete ännu bättre.
          </note>
          <note>
            Jag tycker att Erik Andersson lyfter fram just varför en tempoförlust
            är så allvarlig. Jag hoppas att ministern kan utveckla sitt svar
            på hur man inte ska tappa tempo i den här frågan.
          </note>
          <note type="speaker">
            Anf. 10 HILLEVI LARSSON (S):
          </note>
          <note>
            Herr talman! Jag vill börja med att se på jämställdhetsproblemen
            som finns i Sverige. Sverige är ju ett av de länder som har kommit
            längst i världen när det gäller jämställdhet, men även vi har
            jämställdhetsproblem.
          </note>
          <note>
            Vi kan se att kvinnor tjänar betydligt mindre än män – i genomsnitt
            3,6 miljoner mindre än män under sitt arbetsliv.
          </note>
          <note>
            Tittar vi på pensionerna ser vi att det är ännu värre. Kvinnliga
            pensio ­ närer har i genomsnitt betydligt mindre än manliga. Jag
            tror att kvinnornas pensioner ligger på ungefär 67 procent av
            männens.
          </note>
          <note>
            När det gäller våld är hemmet den farligaste platsen för en kvinna
            i dag. Det är egentligen hemskt; det är där tryggheten ska finnas,
            men det är också där risken är störst att utsättas för våld från
            närstående.
          </note>
          <note>
            I arbetslivet har också män tuffa arbetsvillkor, men kvinnor
            blir sjukskrivna i större utsträckning än män. Mycket är arbetsrelaterat,
            alltså relaterat till arbetsmiljöproblem.
          </note>
          <note>
            Kvinnor har också ofta ett dubbelansvar, då de både är ute i
            arbetslivet och har huvudansvaret för hem och barn.
          </note>
          <note>
            Vi kan se på område efter område att vi har de här strukturella
            jämställdhetsproblemen. Om man då verkligen tar de problemen på
            allvar och vill göra någonting åt dem tycker jag att det är naturligt
            att man har en myndighet som samlar allting under ett tak, inte
            att man duttar lite här och lite där.
          </note>
          <note>
            Därmed inte sagt att den verksamhet som bedrivs i dag av Uppsala
            uni ­ versitet och Länsstyrelsen Östergötland på något sätt är
            oviktig. Tvärtom är det ett otroligt viktigt och bra arbete, och
            det ska tas till vara. Åsa Regnér har också svarat mycket bra
            att uppdraget för Länsstyrelsen Östergötland fortsätter till år
            2020, och sedan får man utvärdera och se hur man ska gå vidare.
            Vi ska absolut inte slänga bort det arbetet – tvärtom. Likaså
            fort ­ sätter forskningen på Uppsala universitet.
          </note>
          <note>
            När det gäller kunskapsspridning är det naturligt att myndigheten
            tar hand om det. Stödtelefonen får man utreda hur man ska gå vidare
            med.
          </note>
          <note>
            Det handlar alltså inte alls om att slänga bort kompetensen utan
            om att stärka kompetensen på fler områden. Vi behöver hela spektrumet.
            Myndigheten blir en motor i jämställdhetsarbetet, där man kan
            hjälpa kommuner och landsting och se till att jämställdhetsarbetet
            är med överallt i hela landet.
          </note>
          <note>
            Det är också viktigt att det inte blir punktinsatser utan hela
            tiden ett kontinuerligt arbete. Det ska också genomsyra alla politikområden.
            Det är lätt hänt att man glömmer jämställdheten där, och då tror
            jag att en myndighet är väldigt viktig.
          </note>
          <note>
            Den här myndigheten kommer ju att ha en enorm kompetens. Vi ser
            redan nu att trycket att arbeta där är väldigt högt. Det är väldigt
            många som vill arbeta där, och det är inget problem att den ligger
            i Göteborg. Jag tror att var man än hade lagt en sådan här myndighet
            hade det naturligtvis varit folk som velat att den skulle ligga
            någon annanstans. Men det har inte hindrat oss från att fatta
            beslut förut, och det brukar bli bra i slutändan. Man kan redan
            nu se att det inte är något problem att få personal, som man ibland
            har kunnat se på andra myndigheter där man har haft uppstartsproblem.
            Det är klart att lite uppstartsproblem är det nog alltid, men
            man måste ändå våga börja någonstans.
          </note>
          <note>
            Jag tycker att det är viktigt att vi inte landar enbart i diskussioner
            om allting som kommer att gå snett. Låt oss i stället se det positiva
            att vi nu äntligen har en jämställdhetsmyndighet och de enormt
            positiva effekter som jag är övertygad om att det kommer att få
            framöver.
          </note>
          <note>
            Vi har en feministisk regering. Självklart ska vi också ha en
            jämställdhetsmyndighet som både samlar och sprider kompetensen
            och som driver på.
          </note>
          <note type="speaker">
            Anf. 11 Statsrådet ÅSA REGNÉR (S):
          </note>
          <note>
            Herr talman! Vad roligt att ha en riktig debatt här! Jag tycker
            också att det är kul att både män och kvinnor deltar.
          </note>
          <note>
            Okej då, Erik Andersson, vi talar inte om rösträtten. Men jag
            tror faktiskt att våra partier har olika inställningar till hur
            man kommer framåt i jämställdhetspolitiken, och min och mitt partis
            bestämda uppfattning är att man måste fatta politiska beslut som
            styr mot jämställdhet och föra en debatt som handlar om det.
          </note>
          <note>
            Rätt retoriskt – jag vet att du inte gillar det, Erik Andersson,
            men nu har du tid att svara – skulle jag vilja fråga: Hur ställde
            ni er till abortlagstiftningen när det gällde? Hur ställde ni
            er till särbeskattning när det gällde? Hur ställde ni er till
            sexköpslagen när det gällde? Det är retoriska frågor, för ni var
            emot det. Det gör mig lite misstänksam när ni nu inte presenterar
            några andra förslag än att vi ska bevara det som det är.
          </note>
          <note>
            Sedan råkar det vara så att jag personligen har lämnat just ditt
            parti för att välja Socialdemokraterna. Det var i och för sig
            över 30 år sedan, så det kan vi också lämna därhän.
          </note>
          <note>
            När det gäller de här viktiga sakfrågorna är det helt enkelt
            så här. Lars Beckman frågar vem som har sagt att det här skulle
            vara bättre. Jo, bland annat rapporter som er egen regering beställde.
            De sa tydligt att vi behöver göra någonting mer professionaliserat
            på jämställdhetsområdet när det gäller att styra jämställdhetspolitiken.
          </note>
          <note>
            Er egen utredning om jämställdhetspolitiken sa att det faktiskt
            inte duger att satsa mycket pengar – det var bra att man gjorde
            det – men sedan nöja sig med att effekten på de jämställdhetspolitiska
            nivåerna i princip uteblir. Det duger inte. Det är det vi pratar
            om, och då föreslår man en jämställdhetsmyndighet som ett sätt
            att komma åt det. Det är det vi gör nu.
          </note>
          <note>
            Ungefär samma slutsats drog faktiskt Riksrevisionen, som tittade
            på den förra regeringens jämställdhetspolitik. Det är allvarliga
            saker vi pratar om. Det handlar ju om våld mot kvinnor eller hedersrelaterat
            våld, och våldet gick inte ned trots insatserna, vilket man ansåg
            bland annat berodde på splittrade insatser som är svåra att följa
            upp.
          </note>
          <note>
            Det är detta vi vill göra någonting åt, och precis som Hillevi
            Larsson säger finns det gott om belägg för att man behöver arbeta
            på det här sättet.
          </note>
          <note>
            Vi skulle i och för sig kunna göra så att allting organiseras
            inom Reger ­ ingskansliet. Vi skulle kunna fatta enskilda beslut
            om asyl eller vad som helst i Regeringskansliet. Men vi har ju
            frångått en sådan ordning. Vi har myn ­ digheter som sköter verksamhet
            erna . Vi har en annan förvaltnings ­ modell i Sverige, och såvitt
            jag vet är jämställdhetspolitiken det enda stora politikområde
            där vi inte har någon myndighet som arbetar med att genom ­ föra
            just den politiken. Det lider jämställdhetspolitiken av när det
            gäller resultat på området, och jag vill göra någonting åt det.
            Jag är otålig.
          </note>
          <note>
            När det gäller förhandlingen med Liberalerna är jag glad för
            den. Jag tycker att det är ett exempel på ett samarbete – vi är
            öppna för samarbete – där resultatet blev bättre än de båda ingångsvärdena.
          </note>
          <note>
            Jag tycker att det är rimligt att ha en verksamhet där man har
            kvar ett arbete som är myndighetsnära och vardagligt, där man
            svarar på frågor och ger viktiga råd. Men där finns det just nu
            inte finns något uppdrag som handlar om att till exempel ha koll
            på internationell forskning, följa den här frågan strategiskt
            på ett annat sätt eller hålla koll på verksamheterna när det gäller
            hedersrelaterat våld på ett mer strategiskt och styrande sätt.
            Jag tycker att det är bra att vi gör båda de här sakerna under
            en tid.
          </note>
          <note>
            Dessvärre behöver vi jobba mycket mer intensivt med hedersrelaterat
            våld, och det ska vi också göra.
          </note>
          <note>
            Stödtelefonen ligger inom ramen för myndighetsutredningen.
          </note>
          <note type="speaker">
            Anf. 12 ERIK ANDERSSON (M):
          </note>
          <note>
            Herr talman! Då hamnar vi ändå i historien. Min utgångspunkt
            är vad som gäller här och nu: Vad tycker partierna i dag? Där
            finns inga tveksamheter: Moderaterna står för frihet för alla,
            både män och kvinnor. Alla människor har samma chans att utvecklas
            i Sverige; det är vår grund. Vi har också ett sådant system.
          </note>
          <note>
            Men tyvärr – och nu hamnar vi i någon sorts allmänpolitisk debatt
            – gäller det inte alla i Sverige. Vi kunde se på nyheterna i går
            att kvinnor blir trakasserade i våra förorter och att det sker
            en uppdelning så att de inte får sitta bredvid pojkar i bussen.
            Det är ett stort problem, och det ser jag som den stora utmaningen
            när det gäller jämställdheten.
          </note>
          <note>
            Socialdemokraterna ska ha all ära för att de försöker kvotera
            in kvinnor i börsbolagens styrelser, men det gäller bara ett fåtal
            kvinnor. Satsa i stället krutet på de kvinnor som är förtryckta,
            inte får gifta sig med vem de vill, inte får leka med vem de vill
            och inte får bli vem de vill ! Det är där vi har de stora jämställdhetsproblemen
            i Sverige, och jag tror inte att en jämställdhetsmyndighet kan
            göra något åt det. Det handlar om helt andra satsningar, och det
            är där vi måste lägga in kraften. Annars får vi ett delat samhälle,
            och det är inte ett bra samhälle.
          </note>
          <note>
            I Sverige ska alla kunna bli precis vad de vill. På den punkten
            är vi faktiskt mycket bättre än många andra länder, eftersom vi
            har betald utbildning och sjyst välfärd som alla kan ta del av
            och bli precis vad de vill.
          </note>
          <note>
            Jag blir nästan irriterad över att Socialdemokraterna försöker
            fokusera på en jämställdhetsmyndighet när man i själva verket
            skulle kunna ha den fasta struktur man efterlyser just på Regeringskansliet.
            Det hade varit mycket bättre. Då hade man haft kvar de myndigheter
            som finns i Östergötland och Uppsala och även i Stockholm, även
            om frågan jag ställt i dag inte gäller Stockholm, och dessutom
            Socialstyrelsens uppdrag.
          </note>
          <note>
            Man hade kunnat samla detta på Regeringskansliets jämställdhetsenhet,
            och det hade varit mycket bättre än att slå sönder verksamheter
            och se till att människor inte flyttar med till Göteborg. Det
            är inget fel på Göteborg, herr talman, men om man inte bor där
            från början utan har sitt liv någon annanstans är det ganska svårt
            att flytta dit.
          </note>
          <note>
            Hur kan regeringen garantera att kompetens inte försvinner i
            samband med denna flytt? Förväntar sig regeringen att folk från
            Stockholm, Uppsala och Östergötland ska flytta med? Jag tror inte
            det. Men riksdagen har ju egentligen inget att säga till om i
            denna fråga. Regeringen har all makt i världen att inrätta en
            ny myndighet utan att riksdagen kan förbjuda det, men det kommer
            som sagt inte att förbättra för de utsatta kvinnorna som behöver
            hjälp nu.
          </note>
          <note>
            Jag tänker främst på den nationella stödlinjen för kvinnor. Som
            den är inrättad i dag, i samarbete med sjukvården, har vi en helt
            annan sekretess än om den skulle ligga hos en myndighet. Därför
            är det så viktigt att stödlinjen får vara kvar i Uppsala.
          </note>
          <note>
            Statskontorets rapport som kom nyligen visar att denna verksamhet
            har fungerat väl, och slutsatsen är att nuvarande organisation
            och ansvarsfördelning bör behållas. Visserligen fanns det överlappningar
            mellan myndigheterna, men det beror i första hand på samordningen
            på Regeringskansliet, herr talman, och inte på de myndigheter
            som arbetar för kvinnors bästa. Där har vi orsaken till problemet,
            och jag menar därför att det hade varit mycket bättre att samordna
            detta övergripande arbete på Regeringskansliets jämställdhetsenhet.
          </note>
          <note type="speaker">
            Anf. 13 LARS BECKMAN (M):
          </note>
          <note>
            Herr talman! Hillevi Larsson höll ett väldigt bra anförande,
            som handlade om att vi ska ha mer jämställda villkor. Hon tog
            upp löner och många olika frågor där det egentligen råder bred
            politisk enighet om sakfrågan. Vad denna interpellationsdebatt
            handlar om är ju hur detta ska lösas. Om det vore så enkelt, herr
            talman, att man kunde lösa samhällsproblem genom att skapa myndigheter
            hade vi nog löst de flesta samhällsproblem i Sverige i dag. Det
            är väl få länder som har så många myndigheter per capita som Sverige.
          </note>
          <note>
            Argumentationen går inte heller ihop när man nu berömmer de verksamheter
            som jobbar med dessa frågor i dag. Ingen här i kammaren har riktat
            någon som helst kritik mot vare sig Linköping, Uppsala eller någon
            av de befintliga verksamheterna. Tvärtom lyfts det fram att verksamheten
            fungerar bra. Då blir det ännu mer svårförståeligt, herr talman,
            varför man ska slå sönder en väl fungerande struktur och en väl
            fungerande befintlig verksamhet för att skapa oro genom att bilda
            en ny myndighet. Det man riskerar är naturligtvis att tappa tempo.
          </note>
          <note>
            Det är klart att vi inte kommer att kunna prata bort dessa problem.
            Vi ser dagligen, oavsett om det är på TV4-n yheterna i dag, i
            Sydsvenskan häromveckan eller i andra medier, att det krävs insatser
            här och nu. Jag skulle önska att statsrådet lade sin tid och kraft
            på att försöka lösa de problem som finns i dag och inte på att
            skapa andra problem genom att slå sönder en väl fungerande verksamhet,
            skapa nya myndigheter, skapa oro hos personalen och inte minst,
            som Erik Andersson har sagt i debatten i dag, förlora kompetens
            om de duktiga medarbetarna inte flyttar med till Göteborg.
          </note>
          <note type="speaker">
            Anf. 14 HILLEVI LARSSON (S):
          </note>
          <note>
            Herr talman! Jag tycker att den debatt vi har är lite märklig.
            Det framställs nu som att det enda viktiga är hedersrelaterat
            våld. Jag tycker att det är jätteviktigt, och det gör regeringen
            också. Regeringen har förstärkt arbetet mot hedersrelaterat våld
            och har nyligen också släppt en ny utredning som handlar om att
            skärpa reglerna för att komma åt detta. Här finns alltså ingen
            konflikt.
          </note>
          <note>
            Men jämställdheten är väl bredare än så? Det är inte bara detta
            som är ett problem även om det är ett stort problem. Jag räknade
            upp några problem tidigare. Man kan på område efter område i samhället
            se att det finns en strukturell ojämställdhet, som drabbar kvinnor
            väldigt hårt. Det handlar mycket om pengar. Vi har många med dåliga
            inkomster i dag: ensamstående föräldrar med överrepresentation
            av ensamstående mammor, som har väldigt dålig ekonomi, och ensamstående
            pensionärer, även där med överrepresentation av kvinnor.
          </note>
          <note>
            Vi har alltså en kvinnofattigdom i Sverige i dag som handlar
            om ojämställdhet. Det tycker jag är ett väldigt viktigt problem
            att ta tag i, och det betyder inte att man jobbar mindre mot hedersrelaterat
            våld; det ska vi självklart också göra. Våldet mot kvinnor och
            flickor – fysiskt, verbalt, sexuellt och ekonomiskt våld – drabbar
            självklart flickor som utsätts för hedersförtryck, men det drabbar
            också kvinnor och flickor i hela samhället. Vi kan inte göra det
            så enkelt att vi tror att problemet bara gäller en liten grupp,
            utan vi måste ta ett mycket bredare grepp.
          </note>
          <note>
            När det gäller arbetsmiljö, kvinnors arbetsvillkor och kvinnor
            i ledande positioner kan vi se att det har hänt mycket men också
            återstår väldigt mycket – i arbetslivet, inom politiken och på
            andra områden. Det är därför väldigt märkligt att man nu säger
            att det bara handlar om våld och hedersrelaterat våld. Den här
            myndigheten kommer att förstärka arbetet brett. Det borde alla
            som tycker att dessa frågor är viktiga välkomna.
          </note>
          <note type="speaker">
            Anf. 15 EVA-LENA JANSSON (S):
          </note>
          <note>
            Herr talman! Det är ganska intressant att höra hur moderater
            står och raljerar över ett strukturerat myndighetsarbete. Jag
            tycker att det är jätteviktigt.
          </note>
          <note>
            Jag kommer ihåg att regeringen under mandatperioden 2006 – 2010
            satsade enorma summor pengar på jämställdhetsarbetet och sedan
            fick lämna tillbaka nästan alltihop till Anders Borg därför att
            man inte hade någon plan. Att ösa pengar och inte ha något strukturerat
            arbete är negativt.
          </note>
          <note>
            Det finns också en poäng, tycker jag, i det statsrådet nu säger
            angående Moderaternas historia. Ni har aldrig innehaft posten
            som jämställdhetsminister, och det säger något om ert arbete.
            Det har varit antingen liberaler eller socialdemokrater som har
            haft den posten. Ni införde vårdnadsbidrag, något som verkligen
            motverkar jämställdhet.
          </note>
          <note>
            En fråga som både interpellanten och Lars Beckman har lyft är
            strukturellt hedersförtryck, som vi kan se uttryck för på en del
            religiösa friskolor. Det visas i kväll, eller om det var i morgon,
            i Kalla fakta .
          </note>
          <note>
            Min fråga till jämställdhetsivrarna, som interpellanten påstår
            sig tillhöra, är: Är ni beredda att förbjuda religiösa friskolor
            som motverkar jämställdhet? Jag är beredd att göra det. Är ni
            beredda att göra det?
          </note>
          <note type="speaker">
            Anf. 16 Statsrådet ÅSA REGNÉR (S):
          </note>
          <note>
            Herr talman! Tack till mina meddebattörer för inläggen!
          </note>
          <note>
            Jag vill börja med att säga att detta med att skolflickor sitter
            längst bak i bussen och pojkar längst fram och så vidare är vansinne.
            Det finns inget annat o rd för det. Hela mitt vuxna liv har jag
            jobbat med jämställdhetsfrågor. Det är inte för att flickor ska
            sitta längst bak i bussen. Tvärtom har jag ägnat mig åt att driva
            och att, när jag har kunnat, ta politiska beslut som leder till
            jämställdhet.
          </note>
          <note>
            Vad vi gör när det gäller hedersrelaterat våld är en lång lista.
            Tiden räcker inte till att prata om den. Men när jag har diskuterat
            de här frågorna – vilket jag har gjort väldigt ofta, nästan varje
            vecka – med organisationer som jobbar med hedersrelaterat våld,
            har jag, efter att ha lyssnat på dem och för att jag själv tycker
            att det är vettigt, tillsatt en utredning om att se över stöd
            till religiösa samfund och kartlagt det hedersrelaterade våldet,
            för det har förändrats sedan den senaste kartläggningen gjordes
            2009.
          </note>
          <note>
            Utbildningsministern har både i dag och tidigare sagt att han
            ska se över regelverken när det gäller religiösa friskolor. Vi
            har tillsatt en utredning om barnäktenskap. I den utredningen
            ska man också se över hur heder skulle kunna bli grund för straffskärpning.
          </note>
          <note>
            Vi har också avsatt mer medel till socia ltjänsten i år, ytterligare
            150 miljoner. Det står kommunerna fritt att använda dessa medel
            till exempel i de områden där det behövs förstärkning. Detta är
            kanske ett bra område för det. Vi ser över sexualundervisningen:
            Hur kan vi säkerställa att man får ut budskap och kunskap om jämställdhet,
            inklusive hedersrelaterat våld, när det gäller sexualundervisning?
            Vi kommer också inom kort att lansera en utbildning i jämställdhet
            genom ungdomsmottagningarna som särskilt riktar sig till nyanlända
            och ensamkommande. Det finns mycket mer som vi gör.
          </note>
          <note>
            Jag tycker att detta är en otroligt viktig fråga, av de skäl
            som jag har redogjort för. Samtidigt håller jag verkligen med
            om att jämställdhetsarbetet omfattar alla. Vi har inte jämställdhet
            i Sverige, vare sig för majoritetsbefolkningen eller för andra.
            Vi har fortfarande löneskillnader. Vi har skillnader i makt och
            inflytande. Vi har skillnader när det gäller det obetalda arbetet,
            och det finns fortfarande våld mot kvinnor som utförs av män.
          </note>
          <note>
            Min frustration – irritation, säger Erik Andersson, men faktum
            är att jag blir ganska inspirerad av den här debatten – är faktiskt
            att den förra regeringen använde över 2 miljarder kronor till
            jämställdhetsarbete som inte fick mätbar effekt. Varför har ni
            inga synpunkter på det? Detta gör mig otroligt frustrerad. Är
            det inte ett problem för er? Är det ert besked till skattebetalarna
            att detta inte spelar någon roll?
          </note>
          <note>
            För mig spelar det stor roll. Jag vill se att det har effekt
            i människors liv. När jag har fått konkreta förslag på att bättre
            styrning behövs tar jag mig an den uppgiften.
          </note>
          <note type="speaker">
            Anf. 17 ERIK ANDERSSON (M):
          </note>
          <note>
            Herr talman! Om det är något parti som värnar om skattebetalarnas
            pengar är det vi moderater. Moderater jobbar faktiskt med jämställdhet
            på riktigt. Sveriges första kvinnliga talman var moderat. Sveriges
            första kvinnliga statsminister kommer med största sannolikhet
            också att vara moderat, och jag kommer att jobba för en kvinnlig
            statsminister. Kommer Eva-Lena Jansson att göra det? Nej, knappast.
            Det tror jag inte.
          </note>
          <note>
            Det handlar om frihet, frihet, frihet och jobb, jobb, jobb. Historiskt
            sett blir kvinnor mer jämställda och fria när de börjar tjäna
            egna pengar och inte längre är beroende av sin man. Vad gör regeringen
            då i denna fråga? Jo, man höjer skatten för 40 procent av alla
            barnmorskor, så att det inte blir lönsamt att arbeta. Högre skatt
            – mindre frihet. Så är det ju, tyvärr.
          </note>
          <note>
            Alliansregeringen gjorde en historisk satsning just när det gällde
            jämställdhet. Det var 2,6 miljarder som satsades. Givetvis skulle
            man ha kunnat samordna resultatet av satsningarna bättre. Mycket
            var i form av projekt, och den största delen gick till arbete
            mot mäns våld mot kvinnor. Sedan fanns det andra projekt, som
            att se till att stadsmil jön blir tryggare och vänligare så att
            man vågar vistas ute. Var tredje kvinna känner sig inte trygg
            med att gå utomhus. Vi kan inte ha det så. Där måste vi göra satsningar.
          </note>
          <note>
            Alla ska ha precis lika rätt att bli vad de vill. Det är den
            utgångspunkten vi ska ha i Sverige. Sedan ska inte kön ha någon
            betydelse för just den delen.
          </note>
          <note>
            Tack för debatten!
          </note>
          <note type="speaker">
            Anf. 18 EVA-LENA JANSSON (S):
          </note>
          <note>
            Herr talman! Erik Andersson tackar statsrådet innan hon har svarat
            på hans frågor. Det ska bli intressant att se vad han får för
            svar.
          </note>
          <note>
            Jag ställde några frågor till Erik Andersson, men han svarade
            inte på om han var beredd att förbjuda religiösa friskolor som
            motverkar jämställdhet. Vi talar i dag ofta om muslimska skolor,
            men problemet gäller också Plymouthbröderna, Livets Ord med flera.
            Nu blir detta en retorisk fråga , eftersom Erik Andersson valde
            att inte svara på den när han hade chansen.
          </note>
          <note>
            Moderaternas nya samarbetspartner heter ju Sverigedemokraterna.
            De är emot särbeskattning. Vi införde särbeskattning som en utmärkt
            åtgärd för att säkerställa att kvinnor kom ut på arbetsmarknaden.
            Man kan undra om Moderaterna nu är emot särbeskattning , eftersom
            de ska samarbeta med Sverigedemokraterna.
          </note>
          <note>
            Era budgetar, Erik Andersson, har gynnat rika män och missgynnat
            kvinnor med låg inkomst – så mycket för jämställdheten hos Moderaterna!
            Moderaternas handlingar visar mer än deras ord. Orden räcker inte
            så långt om man jämför med vad budgeten har fått för effekt.
          </note>
          <note>
            Jag förstår inte hur Moderaterna kan vara emot ett strukturerat
            jämställdhetsarbete med en myndighet som styr och säkerställer
            att kvinnor och män får samma makt och möjligheter att forma sina
            liv och samhället.
          </note>
          <note type="speaker">
            Anf. 19 Statsrådet ÅSA REGNÉR (S):
          </note>
          <note>
            Herr talman! Jag vill tacka Erik Andersson och andra som har
            deltagit i debatten. Det har varit en rolig och viktig interpellationsdebatt.
            Det är bra att diskutera dessa frågor utifrån de utgångspunkter
            man faktiskt har.
          </note>
          <note>
            Jag håller verkligen med om att jämställdhetsprojektet är ett
            frihetsprojekt. Det är så. Kvinnor missgynnas oftast av ojämställdhet,
            och det är framför allt kvinnor och flickor som vinner på ett
            jämställt samhälle. Men det är banne mig också m än och pojkar
            som vinner på det!
          </note>
          <note>
            Eftersom vi tyvärr lever i en värld där förslagen som inskränker
            kvinnors och flickors rättigheter just nu haglar, brukar jag tänka
            på att det verkligen inte speglar en rolig kvinnosyn, men inte
            en rolig manssyn heller. Därför behöver vi göra alltmer både i
            Sverige och globalt för att motarbeta de krafter som är aktiva
            just nu.
          </note>
          <note>
            I Sverige är det bra att sysselsättningen är högre än någonsin
            och inte minst det faktum att kvinnor med utländsk bakgrund är
            den grupp som går bäst på arbetsmarknaden just nu, även om ökningen
            sker från alldeles för låga nivåer. Därför har Arbetsförmedlingen
            också i uppdrag att öka takten när det gäller detta. Egen inkomst
            är grunden – jag håller helt med dig, Erik Andersson – för att
            kunna skapa sitt eget liv.
          </note>
          <note>
            Ni moderater var trots allt med och införde och behöll vårdnadsbidraget.
            Ni tog också bort kravet på lönekartläggning varje år, som hade
            kunnat ge en signal om att man måste göra mer när det gäller löneskillnader.
            Vi har olika syn på detta. Ni tror att någonting automatiskt ska
            hända som främjar jämställdhet. Jag tror att man måste lägga fram
            förslag och ta debatten. Ibland är det jobbigt, men då får man
            stå ut med det jobbiga. Jag ser fram emot ny debatt!
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2016/17:385 om multikriminella ligor
            i västra Sverige
          </note>
          <note type="speaker">
            Anf. 20 Statsrådet ANDERS YGEMAN (S):
          </note>
          <note>
            Herr talman! Pål Jonson har frågat mig om jag avser att vidta
            några åtgärder för att polisen ska få bättre befogenheter och
            resurser för att bekämpa de multikriminella ligorna och hur jag
            ser på förutsättningarna att fördjupa samarbetet mellan svensk
            och norsk polis.
          </note>
          <note>
            Regeringen har reagerat på att alltför få brott klaras upp, och
            flera åtgärder har vidtagits. Bland annat har regeringen beslutat
            om förstärkt samverkan mellan Polismyndigheten och Åklagarmyndigheten
            i det brottsutredande arbetet. Ett antal åklagare ska placeras
            hos Polismyndigheten under en viss tid för att bistå i mängdbrottsärenden,
            och det ska tillsättas särskilda utredningsgrupper som hanterar
            äldre ärenden för att avlasta utredningsverksamheten.
          </note>
          <note>
            För att effektivisera arbetet mot bland annat den typ av brottslighet
            som Pål Jonson nämner har Polismyndigheten beslutat om en nationell
            modell för brottssamordning. Genom denna har Polismyndigheten
            större möjligheter att identifiera mönster i tillvägagångssätt
            och jämföra spår från brottsplatser för att hitta de ligor som
            sysslar med seriebrottslighet. Det arbetet har underlättats avsevärt
            genom att Polismyndigheten numera är en sammanhållen myndighet.
          </note>
          <note>
            När det gäller samarbetet mellan svensk och norsk polis överlämnade
            regeringen nyligen en proposition till riksdagen om internationellt
            polissamarbete. I propositionen föreslås att polissamarbetet ska
            utökas genom ett genomförande av Prümrådsbeslutets bestämmelser
            om operativt polissamarbete. Förslaget möjliggör exempelvis gemensam
            patrullering och spaning i gränsområdena och föreslås träda i
            kraft den 2 juli i år. Det kan tillämpas i förhållande till Norge
            när de anslutit sig till rådsbeslutet.
          </note>
          <note>
            I propositionen anges även att regeringen avser att undersöka
            möjligheterna att ingå nya bilaterala avtal som kan komplettera
            Prümrådsbeslutet och möjliggöra än mer generellt samarbete i gränsområdena.
          </note>
          <note>
            Jag är övertygad om att de åtgärder som nu vidtas kommer att
            bidra till en positiv utveckling av Polismyndighetens möjligheter
            att utreda mängdbrott, arbeta mot seriebrott och samarbeta med
            norsk polis.
          </note>
          <note type="speaker">
            Anf. 21 PÅL JONSON (M):
          </note>
          <note>
            Herr talman! Tack, inrikesministern, för svaret! Det är bra att
            reger ­ ingen har reagerat på den låga brottsuppklaringsnivån.
            Det är väl fler som har gjort det, med tanke på att det är den
            lägsta nivån på 16 år. Detta behövs verkligen. Jag har ingenting
            att invända mot de förslag som Anders Ygeman presenterar, såsom
            ökad samverkan mellan polisen och Åklagarmyndigheten eller en
            nationell modell för brottssamordning.
          </note>
          <note>
            Jag vill dock inleda med att säga att problemet med de multikriminella
            ligorna, som jag tar upp i min interpellation, både är betydande
            och växande, enligt polisen, åtminstone i delar av västra Sverige.
            Jag tror personligen att det krävs fler kraftfulla åtgärder för
            att hantera den typen av problem.
          </note>
          <note>
            Just multikriminaliteten beror ytterst på att detta är ligor
            som försörjer sig både genom att smuggla sprit, alkohol och cigaretter
            och genom att göra inbrott, bedriva häleriverksamhet och göra
            stölder. De använder helt enkelt riksgränsen till sin fördel för
            att tjäna mer pengar på sin brottslighet.
          </note>
          <note>
            Många av dessa ligor väljer också att gruppera sig på landsbygden,
            för de vet att det är mindre upptäcktsrisk där. Vi har en situation
            i dag där väldigt många människor på landsbygden känner en betydan
            de oro för stölder och inbrott på ett sätt som de inte skulle
            behöva göra om rättssamhället och den brottsbekämpande verksamheten
            fungerade bättre.
          </note>
          <note>
            I en rapport från LRF som kom för ett par år sedan belyser man
            detta problem. Där pekar man på att sju av tio personer på landsbygden
            känner en eller flera personer i sin närhet som de senaste två
            å ren har varit utsatta för brott och då huvudsakligen stöldbrott.
            Ett annat talande exempel är att tre av tio lantbrukare själva
            hade varit utsatta för brott under de senaste två åren. Det är
            också värt att notera att över hälften av de lantbrukare som hade
            anmält brotten såg att det gav en ringa effekt att kontakta polisen.
            Jag tror alltså att förtroendet för polisen, åtminstone bland
            brottsutsatta lantbrukare, lämnar en del övrigt att önska.
          </note>
          <note>
            Ytterligare exempel som understryker dessa problem med brottslighet
            på landsbygden är att vi har haft en nästan 100-procentig ökning
            av stölderna av entreprenadmaskiner och traktorer. Huvuddelen
            av de maskiner ­ na har inte återfunnits. De har faktiskt förts
            över gränsen, enligt polisen.
          </note>
          <note>
            Med anledning av detta skulle jag vilja ställa två följdfrågor
            till ministern – med tanke på min interpellation.
          </note>
          <note>
            För det första har vi en akut situation här och nu i några utanförskapsområden
            i storstäderna. Rikspolischefen har varit väldigt tydlig med att
            det är de områdena som ska få mer resurser och prioriteras. Det
            kan man förvisso förstå, men samtidigt vet vi att det inte kommer
            att innebära vare sig mer resurser eller fler poliser när det
            gäller de personer som är brottsutsatta på landsbygden. Jag undrar
            om inrikesministern har några fler åtgärder vid sidan av dem han
            nämnde i sitt interpellationssvar att berätta om när det gäller
            brottsbekämpning på landsbygden.
          </note>
          <note>
            För det andra är, som jag belyste, utförseln av stöldgods ett
            stort problem. Det är till exempel välkänt att Karlshamns hamn
            är en transithamn där man ofta för ut stöldgods. I dag, som det
            ser ut, ingår det inte i Tullverkets mandat att stoppa utförsel
            vid misstanke om utförsel av stöldgods. Jag undrar om ministern
            är villig att se över detta och stärka Tullverkets befogenheter
            som en brottsbekämpande myndighet så att man faktiskt kan ingripa
            i stället för att släppa igenom misstänkt stöldgods.
          </note>
          <note type="speaker">
            Anf. 22 Statsrådet ANDERS YGEMAN (S):
          </note>
          <note>
            Herr talman! Jag delar Pål Jonsons uppfattning att det behöver
            göras mer för att man ska komma till rätta med stöldligorna på
            landsbygden. Men jag ska ändå nämna två saker som har varit effektiva.
          </note>
          <note>
            Den första är att polisen numera är en organisation – att vi
            inte har 2 1 småpåvedömen – så att vi kan följa den här brottsligheten.
            Den rör sig snabbt mellan orterna och mellan länen. Därför är
            det viktigt att man kan utreda brotten i ett sammanhang och lagföra
            individer.
          </note>
          <note>
            Den andra är det legitimationskrav på färjor som regeringen införde
            den 12 november förrförra året, vilket tillsammans med id- och
            gränskontroll har gjort att inbrottsbrottsligheten i sö dra Sverige
            har gått ned med 20 procent.
          </note>
          <note>
            Man kan fundera över hur vi ska kunna stärka kontrollen över
            vilka som kommer till Sverige och lämnar Sverige på motsvarande
            sätt vid andra gränsövergångar. Tullen kommer att inleda ett försök
            med kameror och automtisk nummerplåtsavkänning så att vi kan få
            motsvarande kontroll på de fordon som passerar den norsk-svenska
            gränsen och den svensk-danska gränsen samt vid färjeövergångar.
            Det tror jag kommer att vara ett viktigt verktyg.
          </note>
          <note>
            Sedan har vi när det gäller punktskattebrotten och spritbussarna
            gett ett speciellt uppdrag till polisen och Skatteverket, som
            har varit väldigt framgångsrikt. Det handlar om bra lagföring
            men också om förslag på lagändringar och sanktioner så att vi
            lättare ska kunna slå ut spritbussarna. Vi har ett gemensamt myndighetsarbete
            mot organiserad brottslighet som också har varit framgångsrikt.
          </note>
          <note>
            När det gäller bränslestölder på landsbygden tror jag att vi
            måste göra det lättare att använda kameraövervakning av den typen
            av bränsle , f ör det kommer inte att kunna vara en polis i varje
            buske ute i skogen som bevakar bränsledepåer eller bränsledunkar.
            Där är kameran ett bättre verktyg.
          </note>
          <note>
            Jag tror liksom Pål Jonson att vi behöver en bättre utförselkontroll
            och en bättre koll på gps -trackers. Jag vill inte stänga dörren
            för att tillföra det till polisen. Men jag vill understryka att
            det är finansminister Magdalena Anderssons ansvarsområde i regeringen.
            Vill man diskutera om tullen ska ha rätt till utförselkontroll
            måste man ställa en interpellation till finansministern.
          </note>
          <note type="speaker">
            Anf. 23 PÅL JONSON (M):
          </note>
          <note>
            Herr talman! Tack, inrikesministern, för svaret! Jag tolkade
            inte det ta som att det kommer mer resurser eller fler poliser
            till landsbygden.
          </note>
          <note>
            Låt mig ge ett exempel kopplat till detta, herr talman! Nyligen
            genom ­ förde polisen en större insats mot några av de multikriminella
            ligorna, som jag pratade om, i norra Dalsland och västra Värmland.
            Det skedde genom en gemensam insats av polisen i Västra Götaland
            och Region Bergslagen – det är ett tydligt exempel på det som
            inrikesministern pekade på, nämli ­ gen vikten av samordning mellan
            polisregionerna. Men det skedde också i samverkan med norsk polis,
            och det skedde i samverkan med norska Toll ­ etaten och det svenska
            Tullverket. Det är ett utmärkt exempel på ett myn ­ dighets- och
            land s överskridande samarbete.
          </note>
          <note>
            I anslutning till denna insats sa en polisinspektör i Dalsland
            till medierna: Vi har nästan inga poliser kvar här. Det är som
            om vi lever i ett laglöst land.
          </note>
          <note>
            Polisen har i efterhand sagt, kopplat till denna insats, att
            man har en förmåga att störa de multikriminella ligorna. Men man
            har inte förmåga och resurser för att systematiskt bekämpa dem.
            Jag tror att polisbristen på landsbygden är en väsentlig del av
            problematiken. Som inrikesministern vet finns det olika uppfattningar
            i denna kammare om hur många fler poliser Sverige behöver. Men
            jag tror inte att det råder någon tvekan om att en ökad polistäthet
            skulle skapa bättre möjligheter att förebygga, förhindra och försvåra
            den brottslighet som de multikriminella ligorna bedriver.
          </note>
          <note>
            Eftersom själva verksamhetsidén för dessa ligor är gränsöverskridande
            måste även polisens arbete vara det. Därför är det viktigt med
            det fördjupade polisiära samarbetet över gränsen, som inrikesministern
            talade om. Jag tror att det handlar om punktvisa insatser mot
            ligorna men också om ett löpande polisiärt samarbete. Det kan
            handla om spaning, eller det kan handla om gemensam patrullering.
          </note>
          <note>
            Som inrikesministern påpekade behandlar riksdagen just nu proposi
            ­ tionen Nya möjligheter till operativt polissamarbete med andra
            stater . Det är bra att den propositionen har landat på riksdagens
            bord, för den har varit efterfrågad av många poliser, inte minst
            i gränslän.
          </note>
          <note>
            Med anledning av detta skulle jag vilja ställa ytterligare två
            frågor till inrikesministern. Jag konstaterar att det tog sex
            år från att utredningen var klar 2011 till att vi fick en proposition
            nu i vår. Detta är lång tid. Jag har all respekt för att internationellt
            polisiärt samarbete och internationellt lagstiftningsarbete tar
            tid, men finns det några lärdomar som vi kan dra från den processen
            så att liknande samarbeten inte behöver ta lika lång tid?
          </note>
          <note>
            Jag har också en fråga som är kopplad till en aspekt av propositionen
            som inte behandlas särskilt tydligt i skrivelsen, nämligen samgruppering.
            Det finns exempel på gemensamma polisstationer i Haparanda- Tornio
            , och det har också funnits tankar på till exempel en gemensam
            polisstation för Lokalpolisområde Arvika och Hedmarks polisdistrikt.
          </note>
          <note>
            Jag tror att samgruppering kan främja, effektivisera och underlätta
            det dagliga polisiära samarbetet. Jag förväntar mig inte att inrikesministern
            har synpunkter på var enskilda polisstationer ska ligga, men jag
            skulle gärna vilja veta om regeringen har någon uppfattning om
            eller några invändningar mot samgruppering.
          </note>
          <note type="speaker">
            Anf. 24 Statsrådet ANDERS YGEMAN (S):
          </note>
          <note>
            Herr talman! Pål Jonson ställde två frågor. Den första gällde
            varför det har tagit så lång tid och vad man kan lära av detta.
            Det är väldigt enkelt – den tidigare regeringen, där moderater
            styrde Justitiedepartementet, valde att inte prioritera den här
            frågan. Inget arbete hade gjorts när vi tog över, och därför tog
            det så här lång tid innan vi kunde få en proposition på plats.
            Vilka lärdomar man kan dra av detta ska vi kanske låta vara osagt.
          </note>
          <note>
            Den andra frågan gällde samgruppering. Jag har absolut ingenting
            emot detta. Möjligtvis kan samgruppering ta bort en liten del
            av vinsterna i samarbetet – huvudpoängen med att samarbeta är
            ju möjligheten att kunna stötta den andra där den är som svagast
            och där man själv är som starkast.
          </note>
          <note>
            Men om det finns operativa och polistaktiska skäl för samgruppering
            har jag inget emot att man samgrupperar. Det är polisen som ska
            bestämma detta utifrån den operativa verksamheten.
          </note>
          <note>
            Pål Jonson tar också upp frågan om fler poliser. Jag delar hans
            uppfattning. Vi måste ha fler poliser än vad vi har nu, och vi
            måste öka resurserna. Vi ska samtidigt komma ihåg att vi har fler
            polisanställda än någonsin och att vi satsar mer pengar på polisen
            än vad vi någonsin har gjort. Den viktigaste frågan kommer inte
            att vara de tillkommande procenten utan hur vi kan få ut mer av
            de resurser som vi redan satsar på polisen.
          </note>
          <note>
            Regeringen har tagit ett P rümrådsbeslut , vilket vi redan har
            varit inne på. Jag har personligen varit i Norge och invigt sammankopplingen
            av det svenska Rakelsystemet med norska Nødnet så att vi nu kan
            kommunicera gemensamt med ett radiosystem. Vi planerar att göra
            motsvarande samm ankoppling med den finska sidan så att man även
            vid den finska gränsen kan kommunicera med ett gemensamt radiosystem.
          </note>
          <note>
            Vi går vidare efter P rümrådsbeslut et och förhandlar om ett
            fördjupat samarbete, där man kan göra ytterligare saker. Allt
            detta görs för att stärka den nordiska dimensionen och den gränsöverskridande
            dimensionen i polisarbetet. Målet är att vi bättre ska utnyttja
            de svenska, norska och finska polisiära resurserna gemensamt och
            bli starkare tillsammans. Där tror jag att jag och Pål Jonson
            är helt överens.
          </note>
          <note type="speaker">
            Anf. 25 PÅL JONSON (M):
          </note>
          <note>
            Herr talman! Jag tackar inrikesministern för denna debatt.
          </note>
          <note>
            Som inrikesministern säger har vi sedan i höstas fler poliser
            än någonsin. Samtidigt vet vi att vi inte har fler poliser i förhållande
            till vår folkmängd, och vi vet också att det finns ett stort behov
            av en ökad polistäthet. Sverige har färre poliser än många andra
            genomsnittliga europeiska länder.
          </note>
          <note>
            Grundproblemet är, som inrikesministern känner till, att vi i
            Sverige i dag har betydande problem med en växande otrygghet och
            bristande lag och ordning. Som vi har diskuterat berör detta både
            stad och land. Till exempel var antalet ouppklarade mord i slutet
            av förra året högre än någonsin, vad jag förstår, och endast var
            sjunde mängdbrott klarades upp.
          </note>
          <note>
            Jag vill därför återgå till bristerna i polisens tillgänglighet
            och synlighet på landsbygden. De här bristerna är ett reellt problem,
            både för människors upplevda trygghet och för polisens möjlighet
            att bekämpa och utreda brott på dessa platser.
          </note>
          <note>
            Vi moderater har sagt att vi vill ha 25 000 poliser senast 2025
            och att vi vill prioritera polisen i brottsutsatta områden och
            i glesbefolkade områden. Vi anser också att polisen behöver ha
            högre löner. Detta är naturligtvis en form av erkännande för det
            viktiga arbete som polisen gör varje dag, men än viktigare är
            det kanske för att man ska kunna rekrytera poliser.
          </note>
          <note>
            När jag är ute och pratar på polisstationer runt om i Värmland,
            där jag kommer ifrån, är det två saker som jag brukar få med mig.
            Dels säger folk att det behövs fler poliser i yttre tjänst, dels
            att de är oroliga för rekryteringen i framtiden.
          </note>
          <note>
            Många gör också medskicket att det är oerhört viktigt att man
            kan läsa till polis på distans, inte minst för att kunna karriärväxla
            om man till exempel har fyllt 30 år och har familj och barn. Jag
            vill därför avsluta med ett medskick till inrikesministern om
            vikten av att kunna läsa till polis på distans.
          </note>
          <note type="speaker">
            Anf. 26 Statsrådet ANDERS YGEMAN (S):
          </note>
          <note>
            Herr talman! Jag kan konstatera att jag och Pål Jonson i stort
            delar verklighetsbeskrivning och syn på vad som behöver göras.
            Jag vill dock påminna om att Moderaterna under det senaste året
            har haft tre olika uppfattningar om hur många poliser som behövs.
            Ni började för ett år sedan med 20 000 poliser, sedan blev det
            22 000 och nu är budet 25 000 poliser. Frågan är om så mycket
            har förändrats under detta år att det motiverar den här lilla
            auktionen.
          </note>
          <note>
            I grunden är vi dock överens. Vi behöver fler poliser, och vi
            behöver skjuta till mer resurser till polisen, vilket vi också
            ska göra.
          </note>
          <note>
            Beträffande rekrytering till polisen tror jag att det handlar
            om arbetsmiljö, arbetsvillkor och ledarskap inom polisen. Polisen
            har en resa att göra när det gäller förmågan att motivera medarbetare
            med bra arbetsmiljö, bra arbetsvillkor och ett bra ledarskap.
          </note>
          <note>
            Förr i tiden kanske man var polis från 20 ‑ årsåldern tills man
            gick i pension. Nu är arbetslivet betydligt rörligare, vilket
            också påverkar polisen. Det måste bli lättare att gå in i och
            ut ur polisyrket.
          </note>
          <note>
            Jag vill avslutningsvis säga att jag tror att Pål Jonson är någonting
            viktigt på spåren när han säger att vi för att kunna rekrytera
            poliser i glesbygden måste ha en bra distansutbildning, som gör
            att man kan bo kvar hemma under delar av utbildningen.
          </note>
          <note>
            Vi måste också kunna garantera dem vi rekryterar på landsbygden
            att de kommer hyfsat nära sin bostadsort när de väl ska tjänstgöra
            så att man inte går på distansutbildning i Värmland och sedan
            får Piteå eller Ystad som tjänstgöringsort. Då kommer vi inte
            att klara att rekrytera tillräckligt många poliser, och vi riskerar
            att de poliser som vi rekryterar hoppar av.
          </note>
          <note>
            Vi har alltså saker att ta tag i vad gäller hur svensk polis
            fungerar, men jag uppfattar det ändå som att jag och Pål Jonson
            har samma uppfattning även i de frågorna.
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellation 2016/17:383 om körkortsregler för
            de med mindre brister i sitt synfält
          </note>
          <note type="speaker">
            Anf. 27 Statsrådet ANNA JOHANSSON (S):
          </note>
          <note>
            Herr talman! Staffan Danielsson har frågat mig om jag mot bakgrund
            av det material han har presenterat är beredd att till exempel
            tillsätta en oberoende utredare för att granska de svenska regelverken
            i denna fråga i ett internationellt perspektiv, i syfte att anpassa
            de svenska reglerna till internationell praxis eller till exempel
            regelverken i Norge, som har bland världens lägsta dödlighet i
            trafiken.
          </note>
          <note>
            Regeringen har höga ambitioner på trafiksäkerhetsområdet och
            fattade under hösten 2016 beslut om en nystart för nollvisionen.
            Svenskt trafik ­ säkerhetsarbete är framgångsrikt, och dödstalen
            i vägtrafiken har halverats sedan millennieskiftet. Nollvisionen
            har även väckt intresse internatio ­ nellt.
          </note>
          <note>
            De trafikmedicinska kraven på förare utgår från EU:s tredje körkortsdirektiv.
            Alla som har ett körkort utfärdat inom EU ska uppfylla de minimikrav
            på det medicinska området som ställs av direktivet. Medlemsstaterna
            ska införa kraven i nationell lagstiftning, och införandet kan
            – liksom inom många andra områden – variera mellan medlemsstaterna.
            I Sverige är Transportstyrelsen den myndighet som i detalj föreskriver
            de trafikmedicinska kraven.
          </note>
          <note>
            Transportstyrelsens föreskrifter har tagits fram i samråd med
            den medicinska expertisen inom ögonsjukdomar och har översatt
            synfältskraven i EU-direktivet till väl definierade gränsvärden.
            I och med att gränsvärdena kräver mätning med apparatur som används
            inom ögonsjukvården blir systemet med gränsvärden transparent
            för alla medborgare och rättsliga instanser.
          </note>
          <note>
            Systemet är ett sätt att undvika godtyckliga bedömningar, vilka
            skulle leda till stor variation och ökad rättsosäkerhet. Det finns
            också en möjlighet att få en testning i simulator till självkostnadspris.
            Systemet för detta är fortfarande under utveckling.
          </note>
          <note>
            Synfältskraven som gäller i Sverige är åldersstandardiserade,
            vilket in ­ nebär att man som patient vid en sådan undersökning
            jämförs med ett re ­ ferensmaterial av personer i samma ålder
            utan ögonsjukdomar. För att räk ­ nas som en avvikelse från synfältskraven
            krävs enligt de svenska reglerna en tydlig och stor avvikelse
            från det normala för åldersgruppen.
          </note>
          <note>
            Flera andra EU-länder har införlivat texten från direktivet i
            nationell lagstiftning utan att ange hur den ska användas. Dessa
            länder har därmed lämnat åt sjukvårdens praxis att bedöma detta
            från fall till fall. Det finns även länder som liksom Sverige
            har tydligt föreskrivna regler. Ländernas dispenspraxis kan dock
            skilja sig från svensk praxis i sådana ärenden.
          </note>
          <note>
            De svenska kraven är framtagna utifrån en avvägning av risker
            från trafiksäkerhetssynpunkt och ur ett tillgänglighets- och rörlighetsperspektiv
            för den enskilde medborgaren. Min utgångspunkt är att Transportstyrelsens
            trafikmedicinska expertis kontinuerligt utvärderar de medicinska
            körkortskraven utifrån en omvärldsanalys som beaktar flertalet
            faktorer, varav praxis inom EU är en.
          </note>
          <note>
            Jag avser därmed inte i nuläget att tillsätta en särskild utredare
            för att granska Transportstyrelsens synfältskrav i ett internationellt
            perspektiv.
          </note>
          <note type="speaker">
            Anf. 28 STAFFAN DANIELSSON (C):
          </note>
          <note>
            Herr talman! Jag tackar statsrådet för svaret på min djupt allvarliga
            interpellation om de hundra- eller tusentals personer med mindre
            brister i sina synfält som i Sverige orättmätigt, anser jag, berövas
            sina körkort.
          </note>
          <note>
            Jag är naturligtvis djupt besviken på svaret, som enbart återger
            vad ledande personer på Transportstyrelsen anser sedan flera decennier
            och som är Sveriges regler.
          </note>
          <note>
            Jag ger röst åt så många desperata personer som plötsligt berövas
            sina körkort, trots att de ser bra. De tvingas att göra tester
            i synmaskiner som Humphrey, med huvudet fixerat, under oerhörd
            stress och med världens strängaste krav. Det är det enda som avgör
            om de får behålla körkortet eller inte. De får inte, som väl i
            alla andra länder, göra utvidgade körprov. Detta har Sverige förbjudit.
          </note>
          <note>
            När nu en körsimulator äntligen tagits fram av VTI i Linköping,
            som är professionella, har Transportstyrelsen sett till att reglerna
            är mycket stränga även här. Man får inte förbereda sig inför provet,
            man får bara försöka en gång och man måste betala 20 000 kronor,
            vilket gör detta till en klassfråga, fru minister, som ger endast
            dem med resurser möjlighet att göra provet.
          </note>
          <note>
            Ändå köar redan 500 personer, tror jag, hos VTI, vilket säger
            det mesta om mörkertalet av de tusentals som berövats sina körkort.
            De första simulatorproven visar ändå att runt hälften klarar proven,
            vilket ju belägger hur många som i decennier har fråntagits sina
            körkort utan grund.
          </note>
          <note>
            Chefsläkare Lars Englund på Transportstyrelsen är den som med
            stort inflytande symboliserar Sveriges unikt stränga och fyrkantiga
            regler på detta område. Han argumenterar ständigt för att redan
            mindre brister i synfältet gör att man kör på cyklister och fotgängare
            vid övergångsställen. Om stora delar av synfältet är borta ska
            man ju inte ha körkort, och då finns dessa risker. Men vid mindre
            brister kompenserar de flesta dessa genom att vrida på huvudet
            när de kör bil.
          </note>
          <note>
            Sverige har som enda land i världen, tror jag, av förmenta rättviseskäl
            och för att ögonläkare och körprovare ska slippa svåra avvägningar,
            det vill säga göra sitt jobb, förbjudit praktiska utvidgade körprov.
          </note>
          <note>
            Ett enda storskaligt exempel visar hur fel detta är. Norge är
            vårt västra grannland. I Norge är antalet trafikdödade per miljon
            människor det kanske lägsta i världen, och lägre än i Sverige.
            Norge har ingen körsimulator utan låter dem med mindre synfältsbrister
            göra körprov för erfarna bedömare över hela landet.
          </note>
          <note>
            Om tusentals personer som i Sverige berövats sina körkort långt
            innan Anna Johansson blev trafikminister i stället hade bott i
            Norge eller i andra länder hade de fått behålla sina körkort utan
            att trafikolyckorna hade ökat.
          </note>
          <note>
            Jag har varit i kontakt med så många av dessa drabbade och lider
            med dem. Transportstyrelsen litar på sina fyrkantigt tillyxade,
            stränga regler och har ingen medkänsla och så inte heller regeringen,
            tyvärr.
          </note>
          <note>
            Trafiksäkerhetsprofessorn Kjell Ohlsson och den mycket erfarne
            ögonläkaren Bo Philipson är starkt kritiska till Transportstyrelsens
            stränga regler liksom ledande experter i länder som Australien
            och USA.
          </note>
          <note>
            Det hedrar S- och MP-gruppen i trafikutskottet att de våren 2014
            stödde en liknande motion från mig, och det hedrar Centerpartiet
            och Sverigedemokraterna att de också gör det. Däremot är det oerhört
            trist att statsrådet och en utskottsmajoritet i dag åter hänvisar
            till Transportstyrelsens subjektiva och delvis felaktiga uppgifter
            om regler i andra länder och om kraven i syntestmaskiner.
          </note>
          <note>
            I nästa inlägg ska jag visa på hur Transportstyrelsen silar mygg
            och sväljer kameler. Men min fråga till ministern är: Norge, med
            världens lägsta trafikdödlighet, har ingen körsimulator och tillåter
            praktiska körprov, vilket Transportstyrelsen förkastar – gör ministern
            det också?
          </note>
          <note type="speaker">
            Anf. 29 Statsrådet ANNA JOHANSSON (S):
          </note>
          <note>
            Herr talman! Jag har inte för avsikt att bedöma eller betygsätta
            hur andra länder hanterar detta.
          </note>
          <note>
            Det är väldigt svåra frågor. Utgångspunkten måste naturligtvis
            vara att det ska vara så lite godtycklighet som möjligt i de här
            besluten och att trafiksäkerheten ska säkerställas så långt som
            möjligt.
          </note>
          <note>
            Det pågår ett arbete inom Transportstyrelsen, där bland annat
            simulatortestverksamheten är ett viktigt område att utveckla vidare.
            Avsikten är att den simulator som i dag finns på VTI i Linköping
            så småningom naturligtvis ska prövas och utvärderas. Förhoppningen
            är att med dagens tekniska utveckling ska denna teknik kunna finnas
            på fler håll i landet och att man därmed också ska kunna få ned
            priserna väsentligt. Det här är en fråga som jag vet diskuteras
            på Transportstyrelsen.
          </note>
          <note>
            Jag har lite svårt att förstå detta med en oberoende utredning.
            Det antyder att Transportstyrelsen på något sätt går någon annans
            ärenden, och jag har lite svårt att se vem denne någon annan i
            det här fallet skulle vara. Min uppfattning är nog att Transportstyrelsen
            arbetar utifrån de direktiv och det uppdrag man har från regeringen,
            det vill säga att upprätthålla regelverk som främjar trafiksäkerhet
            och att balansera det mot behovet av rörlighet och tillgänglighet
            för enskilda medborgare.
          </note>
          <note>
            Det här är en fråga som jag tror kommer att lösa sig med tiden.
          </note>
          <note>
            Nackdelen med prov ute i verklig trafik är att risken för godtycklighet
            ökar, eftersom det är svårt att säkerställa att olika personer
            som testas vid olika tillfällen och på olika platser testas med
            samma förhållanden. Ljusförhållanden, vad som dyker upp alternativt
            inte dyker upp framför fordonet, hur vägar är beskaffade och så
            vidare skiljer sig naturligtvis åt, och det riskerar att leda
            till en bedömning som inte grundar sig på samma kriterier. Så
            vill vi inte heller ha det, tror jag att vi ändå kan vara överens
            om. Men vi kan också vara överens om att det sätt på vilket det
            fungerar i dag inte är optimalt.
          </note>
          <note>
            Jag sätter stort hopp till den utveckling av den nya tekniken
            som nu pågår i samarbete mellan Transportstyrelsen och VTI och
            att den tekniken ska hjälpa oss att lösa problemet på lite sikt.
          </note>
          <note type="speaker">
            Anf. 30 STAFFAN DANIELSSON (C):
          </note>
          <note>
            Herr talman! Det ministern och Transportstyrelsen egentligen
            säger är att i Norge vet de inte vad de håller på med, att deras
            körprov är godtyckliga och att de riskerar människors liv. Norge
            har lägre trafikdödlighet än Sverige.
          </note>
          <note>
            Varför ska inte ögonläkare och erfarna körkortsprövare få göra
            sitt jobb? I stället testas det i Sverige i en syntestmaskin under
            oerhörd stress. Sedan har vi simulatorn som ett steg åt rätt håll,
            men det räcker inte.
          </note>
          <note>
            Sverige sätter alltså upp stränga krav på test som de med mindre
            synfältsbrister måste klara med huvudet fixerat i en synmaskin.
            Klarar man inte stressen och de stränga kraven får man inte körkortet
            tillbaka, punkt slut.
          </note>
          <note>
            De som fråntas sina körkort är de som läkare tvingas anmäla till
            Transportstyrelsen vid minsta brist i synfältet. Då anses man
            trafikfarlig. Körkortet ska tas direkt, och man får inte köra
            bil.
          </note>
          <note>
            Mångdubbelt fler i trafiken med samma synfältsbrister eller större
            går inte till läkare och märker inte att de har mindre brister.
            Det kan vara äldre, 80–95 år. Synen påverkas och blir sämre ju
            äldre man blir, även synfältet.
          </note>
          <note>
            Förare med synfältsbrister som har EU- och internationella körkort,
            som har testats, kör i Sverige i tio- och hundratusentals. Vore
            de mindre brister i synfältet, som gör att Transportstyrelsen
            omgående berövar tusentals personer sina körkort, så allvarliga
            som Transportstyrelsen hävdar måste ju Transportstyrelsen bedriva
            en omfattande uppsökande verksamhet för att få fast alla de mångdubbelt
            fler på svenska vägar som kör med samma eller större synfältsbrister.
            Men se, det gör Transportstyrelsen inte alls , märkligt nog. Tvärtom
            motsätter sig Transportstyrelsen att allmänna syntester över huvud
            taget görs under människors körkortsinnehav.
          </note>
          <note>
            Chefsläkare Englund har i stället deklarerat en stor tilltro
            till människors egna omdömen : D e slutar säkert att köra bil
            när synen och synfälten blir sämre utan kontroll. Detta är oerhört
            märkligt. Personer med mindre synfältsbrister får inte visa sin
            körduglighet i praktiska körprov där man får vrida på huvudet.
            Kraven är stenhårda. Samtidigt får mångdubbelt fler personer med
            samma eller större synfältsbrister obehindrat köra vidare på våra
            vägar utan att Transportstyrelsen lyfter ett finger för att kontrollera
            deras syn.
          </note>
          <note>
            Transportstyrelsen måste begå allvarliga tjänstefel när man bara
            kontrollerar det fåtal som anmäls till Transportstyrelsen men
            inte gör något alls åt de mångdubbelt fler som utan åtgärd kör
            vidare på våra vägar. Om inte regeringen granskar denna märkliga
            uraktlåtenhet från Transportstyrelsen faller ansvaret tungt också
            på regeringen. Detta är något som Justitieombudsmannen och kanske
            KU borde granska.
          </note>
          <note>
            Min bedömning är att Transportstyrelsen nog gör rätt som inte
            regelbundet vartannat eller vart femte år kontrollerar syn och
            synfält på körkortsinnehavare. Exemplet från Norge visar att man
            har världens kanske lägsta trafikdödlighet.
          </note>
          <note>
            Då framstår den rigida strängheten för dem som läkare tvingas
            rapportera till Transportstyrelsen som fullständigt oförklarlig.
            Om de som kör vidare med mindre brister i sitt synfält inte är
            trafikfarliga, hur kan då de som klarar ett praktiskt körprov
            vara det?
          </note>
          <note>
            Trafikutskottet säger i sitt kommande betänkande att man förutsätter
            att Sveriges regler inte är strängare än andra länders och att
            Transportstyrelsen ska mildra dem om så är fallet. Trafikministern
            antyder något liknande.
          </note>
          <note>
            Men både utskottet och ministern sätter bocken till trädgårdsmästare
            då det är Transportstyrelsen, som är väldigt sträng, som ska utvärdera
            sina egna regelverk. Denna analys kräver rättvisa för de människor
            som drabbas och att en oberoende utredare tillsätts.
          </note>
          <note type="speaker">
            Anf. 31 Statsrådet ANNA JOHANSSON (S):
          </note>
          <note>
            Herr talman! Jag skulle kunna göra flera invändningar mot Staffan
            Danielssons sätt att argumentera och att hävda saker med viss
            tvärsäkerhet – saker som jag nog vågar påstå att Staffan Danielsson
            faktiskt inte kan belägga.
          </note>
          <note>
            Men jag avstår från det och konstaterar i stället att detta,
            precis som Staffan Danielsson redogör för, är ett problem. Det
            är också något som Transportstyrelsen har uppmärksammat, och man
            har ett aktivt arbete för att utveckla denna typ av tester.
          </note>
          <note>
            Samtidigt är det givetvis viktigt att den som har körkort i Sverige
            har tillräckligt god syn och inte minst tillräckligt brett synfält
            för att kunna upptäcka saker omkring bilen – detta för att säkerställa
            att vi har en god trafiksäkerhet.
          </note>
          <note>
            Norge är inte ensamt om att ha god trafiksäkerhet. Sverige utmärker
            sig i internationella jämförelser, och vi ligger i den absoluta
            toppen tack vare att vi har st r ängare regler på ett antal områden.
            Det gäller bältesanvändning, hur barn ska färdas i bil, alkohollagstiftning
            och bilkörning, hastighetsgränser och så vidare. Vi har höga ambitioner
            och sätter till skillnad från många andra länder trafiksäkerheten
            högt. Vårt mål är att noll människor ska skadas allvarligt eller
            dödas i trafiken. Det medför såklart att vi har strängare regler
            på en del områden.
          </note>
          <note>
            Jag vågar inte hävda att vi inte riskerar att få en ökad trafikosäkerhet
            med mindre stränga krav på synfält. Jag tror inte att Staffan
            Danielsson heller vågar påstå det om jag står på mig. Men jag
            avstår som sagt från det.
          </note>
          <note>
            Som jag sa i mitt inledningsanförande tror jag på den tekniska
            utveck ­ ling som nu sker med den simulator som redan finns i
            Linköping och som prövas med goda resultat. Jag hoppas att den
            ska kunna spridas till fler ställen i landet och att det därmed
            ska bli en betydligt lägre kostnad för att låta sig testas.
          </note>
          <note>
            Drygt hälften av dem som betalar de ganska dryga pengarna för
            att bli testade i simulatorn får inte behålla sitt körkort. Man
            kan på goda grunder anta att de som betalar dessa pengar för att
            bli testade själva uppfattar att de ser ganska bra, för annars
            hade de inte tagit detta extra steg.
          </note>
          <note>
            Det går nog inte heller att dra slutsatsen att det är nästan
            hälften som blir felaktigt fråntagna körkortet av alla dem som
            inte blir testade i simulator.
          </note>
          <note>
            Vi kan vrida och vända på detta, men till syvende och sist är
            det en avvägning mellan höga trafiksäkerhetskrav och den enskildes
            möjlighet till tillgänglighet och självbestämmande.
          </note>
          <note type="speaker">
            Anf. 32 STAFFAN DANIELSSON (C):
          </note>
          <note>
            Herr talman! Jag talar inte om alla, utan jag talar om dem som
            har mindre brister och som klarar praktiska körprov, som i Norge
            och alla andra länder.
          </note>
          <note>
            Utskottet säger i sitt kommande betänkande att Sverige inte ska
            ha strängare regler vad gäller synfält, och är de strängare ska
            Transportstyrelsen anpassa dem. Jag hoppas att ministern tycker
            detsamma.
          </note>
          <note>
            Ministern svarade inte på min fråga. Transportstyrelsen är jättesträng
            mot dem som rapporteras medan man inte gör något mot dem som inte
            rapporteras men som har samma eller större brister, är äldre och
            kör bil. Om det är så farligt är det tjänstefel att inte granska
            alla som kör bil och alla som kommer med internationella körkort
            eller EU-körkort, som ju har genomgått mycket lättare syntester.
            Det är mycket märkligt.
          </note>
          <note>
            Jag har engagerat mig i frågan och skrivit 15 blogginlägg. Där
            finns material som visar att Sverige är unikt stränga, vilket
            Transportstyrelsen menar att Sverige inte alls är. Där visas också
            att det görs körprov i alla andra länder, vilket Transportstyrelsen
            nu äntligen medger efter att i alla år ha sagt till regering och
            riksdag att vi har samma regler. Det stämmer alltså inte.
          </note>
          <note>
            Den som vill titta på argumentationen hänvisar jag till mina
            15 blogg ­ inlägg. Om ni googlar mitt namn, Staffan Danielsson,
            hittar ni dit.
          </note>
          <note>
            Jag vill vädja till trafikministern, som har innehaft sitt ämbete
            i ett par år och inte varit med under tidigare år med alliansregeringar
            och andra regeringar, och till Transportstyrelsens nya generaldirektör
            Annika Sjöberg att låta oberoende krafter som inte är så låsta,
            låt vara inom regeringen och Transportstyrelsen, granska Sveriges
            regler i förhållande till praxis i andra länder.
          </note>
          <note type="speaker">
            Anf. 33 Statsrådet ANNA JOHANSSON (S):
          </note>
          <note>
            Herr talman! Sveriges regelverk förhåller sig som sagt till EU:s
            tredje körkortsdirektiv. Transportstyrelsen ansvarar för hur det
            praktiskt ska genomföras och vilka exakta krav som ska ställas.
          </note>
          <note>
            Jag tror inte att det är meningsfullt att göra en jämförelse
            med andra länder. Vi har rådighet att själva bestämma över vilka
            krav vi ställer så länge de inte kolliderar med EU-regelverket.
          </note>
          <note>
            Det finns dock stora behov av att utveckla testverksamheten för
            att säkerställa en rättvis bedömning. Här sätter jag stort hopp
            till den tekniska utvecklingen.
          </note>
          <note>
            Det kommer säker t att fortsätta att diskuteras huruvida syntester
            med visst intervall för att säkerställa fortsatt god syn hos den
            breda allmänheten är nödvändig eller inte. Jag utgår från att
            denna diskussion kommer att finnas kvar.
          </note>
          <note>
            Ju längre man kommer i att minska trafikdödlighet, desto svårare
            blir det att ta nästa steg. Vi har vidtagit ganska många åtgärder
            på trafiksäkerhetsområdet som andra länder inte har vidtagit,
            och vi har nått goda resultat. Det innebär dock att varje nytt
            steg vi tar för att närma oss noll kräver lite högre ambitionsnivå
            än vad andra länder har. Detta ska vi vara stolta över, men samtidigt
            ska vi självklart säkerställa en rättvis och rättssäker bedömning
            av medicinska skäl för att få ha körkort eller inte.
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellation 2016/17:386 om bristande koordinering
            mellan svenska och norska trafikmyndigheter
          </note>
          <note type="speaker">
            Anf. 34 Statsrådet ANNA JOHANSSON (S):
          </note>
          <note>
            Herr talman! Pål Jonsson har frågat mig vilka åtgärder jag ämnar
            vidta för att stärka koordineringen mellan svenska och norska
            trafikmyndigheter. Pål Jonsson har även frågat mig om det är min
            uppfattning att de åtgärder som föreslogs i Trafikverkets åtgärdsvalsstudie
            i februari svarar upp mot det framtida behov som finns inom stråket
            Stockholm–Oslo.
          </note>
          <note>
            Att förbättra förutsättningarna för att människor och företag
            ska välja tåget för sina transporter i större omfattning än i
            dag är en prioriterad uppgift för regeringen.
          </note>
          <note>
            Det är vidare regeringens mening att utvecklingen av gränsöverskridande
            transportinfrastruktur bör främja både person- och godstransporter
            och alla trafikslag. Det ska finnas ett samarbete mellan länderna
            i fråga om infrastrukturplanering som hela tiden kan utvecklas.
            Själva planerna är dock även fortsättningsvis en nationell angelägenhet.
          </note>
          <note>
            En åtgärdsvalsstudie är en metod som Trafikverket använder i
            tidiga skeden för att genom att tänka trafikslagsövergripande
            och tillämpa fyr ­ stegsprincipen identifiera problem och behov
            inför eventuella åtgärder i transportsystemet. Det är alltså inte
            något underlag som överlämnas till regeringen.
          </note>
          <note>
            Jag noterar dock att Trafikverket på sin hemsida anger att det
            som nu presenterats är en delrapport som innehåller en sammanställning
            av stråkets förutsättningar och identifierar brister i infrastrukturen.
            Den anger också mål för utvecklingen av transportsystemet.
          </note>
          <note>
            I det fortsatta arbetet kommer Trafikverket att genomföra fördjupade
            analyser av åtgärdsförslagen för att hösten 2017 presentera ett
            underlag för fortsatt planering. Jag utgår från att dessa studier
            kommer att kunna utgöra ett av flera underlag i Trafikverkets
            pågående arbete med åtgärdsplaneringen för planperioden 2018–2029.
            Regeringen avser att fastställa den nationella planen samt de
            ekonomiska ramarna för länsplanerna under våren 2018. Jag kan
            inte föregripa detta arbete.
          </note>
          <note>
            Den åtgärdsvalsstudie för stråket Stockholm–Oslo som interpellanten
            nämner är ett av flera bra exempel på pågående samarbete mellan
            transportmyndigheterna i Sverige och Norge. Trafikverket leder
            studien av resor och transporter inom stråket mellan Stockholm
            och Oslo, men den genomförs i samarbete mellan många olika parter
            på olika nivåer, bland annat norska Jernbaneverket och Statens
            vegvesen.
          </note>
          <note>
            Det finns även andra exempel på samarbete mellan transportmyndigheterna.
            På uppdrag av den norska regeringen har Jernbaneverket i nära
            samarbete med Trafikverket gjort en studie om sträckan Oslo–Göteborg,
            för att tillsammans komma fram till vilka åtgärder som bäst ökar
            den befintliga banans kapacitet.
          </note>
          <note>
            Jag har med anledning av ovanstående inte för avsikt att i nuläget
            vidta några åtgärder för att stärka koordineringen mellan svenska
            och norska transportmyndigheter.
          </note>
          <note type="speaker">
            Anf. 35 PÅL JONSON (M):
          </note>
          <note>
            Herr talman! Tack, infrastrukturministern, för svaret!
          </note>
          <note>
            Det är extra lägligt att ha denna debatt om stråket Stockholm–Oslo
            i dag, med tanke på att Nordiska rådet har sin session här i huset
            samma dag.
          </note>
          <note>
            Jag vill inledningsvis påminna om att Norge är Sveriges största
            exportmarknad. Bara varuexporten till Norge uppgick till 120 miljarder
            förra året. Under de senaste fem åren har exporten till Norge
            ökat med närmare 30 procent. Vidare är det fler som arbetspendlar
            till Norge än till Danmark. I mitt eget län Värmland jobbar nästan
            5 procent av befolkningen eller var tjugonde värmlänning i Norge.
          </note>
          <note>
            För att sätta detta lite mer i perspektiv kan jag konstatera
            att vi har tre gånger så mycket handel med Norge som vi har med
            Kina. Utvecklingen av den norska ekonomin och främjandet av en
            stark infrastruktur i alla dess delar mellan Sverige och Norge
            borde vara ett starkt svenskt intresse.
          </note>
          <note>
            Vi vet att stråket Stockholm–Oslo präglas av en stark befolkningstillväxt.
            Det innebär att infrastruktursatsningarna inom stråket kommer
            att bli allt viktigare i framtiden för att svara upp mot ett växande
            behov.
          </note>
          <note>
            Jag vill uppmärksamma infrastrukturministern på en artikel i
            Dagens industri i förrförra veckan. Den skrevs av vd:arna för
            handelskamrarna i Oslo, Karlstad, Mälardalen och Stockholm. De
            pekade på att de stora bristerna i infrastrukturen inom stråket
            Stockholm–Oslo utgör en stor hämsko för företagande och entreprenörskap.
          </note>
          <note>
            I grunden handlar allt detta om att avståndet mellan Stockholm
            och Göteborg är jämförbart med det mellan Stockholm och Oslo.
            Det är 47 mil jämfört med 51 mil till Oslo, men samtidigt tar
            det nästan två timmar extra att åka tåg från Stockholm till Oslo
            jämfört med Göteborg. Detta har präglat resandet i Sverige. Jag
            kan konstatera att tåget har nästan 60 procent av marknaden för
            Stockholm–Göteborg men bara 12 procent av resandet mellan Stockholm
            och Oslo.
          </note>
          <note>
            I Trafikverkets åtgärdsvalsstudie för stråket Stockholm–Oslo
            påpekas att tågresandet har stor potential om man hanterar de
            brister som finns utmed stråket, vilka är betydande. Enligt ÅVS:en
            finns det brister i drift och underhåll av järnvägen och i punktlighet
            på grund av högt kapacitetsutnyttjande, det är ojämn standard
            på järnvägen som påverkar hela stråket och det är bristande redundans,
            inte minst för att det är enkelspår på Värmlandsbanan och Kongsvingerbanan.
            Jag kan konstatera att Värmlandsbanans beläggning har ökat med
            nästan 90 procent de senaste tio åren och att Trafikverket numera
            klassar den som överbelastad.
          </note>
          <note>
            Som infrastrukturministern säkert känner till finns ett initiativ
            som heter 2.55 och som påbörjades av Region Värmland, Karlstads
            kommun och Region Örebro. Initiativet växer starkt. Vi ska ha
            ett seminarium här i riksdagen i morgon, som infrastrukturministern
            är hjärtligt välkommen att delta i om hon vill. Detta är ett initiativ
            för att få igång diskussionen, kopplat till stråket Stockholm–Oslo.
          </note>
          <note>
            Med anledning av detta och i ljuset av den starka befolkningstillväxten
            och de stora brister som finns utmed stråket Stockholm–Oslo vill
            jag fråga infrastrukturministern om hon är tillfreds med de planerade
            satsningarna på järnvägen.
          </note>
          <note type="speaker">
            Anf. 36 Statsrådet ANNA JOHANSSON (S):
          </note>
          <note>
            Herr talman! Det blir delvis två frågor parallellt. Interpellationen
            handlade egentligen om samverkan mellan myndigheter i de två länderna.
          </note>
          <note>
            Jag kan nämna att jag så sent som i höstas – egentligen mycket
            tidigare – tog initiativ till ett möte i november mellan de nordiska
            transportministrarna, inte för att ha en gemensam planering på
            detaljnivå utan för att säkerställa att vi uppmärksammar behoven
            av fungerande gränsöverskridande transporter. Det handlar både
            om godsflöden och om arbetspendling, som utgör en viktig del av
            alla våra ekonomier.
          </note>
          <note>
            Beroende på var i Sverige man befinner sig har vi gränshandel,
            godstrafik och arbetspendling mellan Sverige och Finland i norr,
            mellan Sverige och Norge längs stora delar av västra Sverige och
            mellan Sverige och Danmark i söder.
          </note>
          <note>
            Detta är viktiga frågor, och därför skrev vi en hel del i den
            infrastrukturproposition som riksdagen fattade beslut om i december.
            De gränsöverskridande transporterna både för gods och för personer
            bör uppmärksammas mer. Man har inte riktigt haft det perspektivet
            i tidigare planeringsomgångar, men jag hoppas att vi med både
            de tydliga skrivningarna i propositionen och flera av de pågående
            projekt som bland andra Trafikverket är involverat i ska få en
            tydligare koppling.
          </note>
          <note>
            Det finns flera exempel, och jag nämnde några i mitt interpellationssvar.
            Malmbanan och Lofotenbanan är ytterligare exempel. Det förstudiearbete
            som pågår om Kvarkentrafiken är ett annat, liksom Haparandabanan.
            Inte minst det projekt som handlar om uppbyggnaden av ett gemensamt
            trafikledningssystem för vägtrafik är ytterligare ett exempel.
            Det händer alltså en hel del på detta område. I den delen har
            vi tagit kliv i rätt riktning för att säkerställa en gemensam
            syn på vilka behov vi har.
          </note>
          <note>
            Den andra frågan, som det andra inlägget handlar mer om, är hur
            infrastrukturen som sådan utvecklas och hur man bedömer standarden,
            upprustningsbehoven och så vidare. D et är en fråga som vi återkommer
            till i den nationella planen. Den nuvarande nationella planen,
            som Trafikverket arbetar utifrån, fattade den dåvarande borgerliga
            regeringen beslut om 2014. Om man är missnöjd med prioriteringarna
            i den får man vända sig till den dåvarande regeringen.
          </note>
          <note type="speaker">
            Anf. 37 PÅL JONSON (M):
          </note>
          <note>
            Herr talman! Tack, statsrådet!
          </note>
          <note>
            Som statsrådet känner till har riksdagen tillkännagett för regeringen
            att man vill se en bättre koordinering mellan trafikmyndigheterna
            på båda sidor av gränsen. Det finns starka skäl för detta.
          </note>
          <note>
            Om vi återigen tar upp den åtgärdsvalsstudie som Trafikverket
            har producerat kan vi konstatera att det uttryckligen står att
            riksgränsen har blivit ett stort hinder för funktionella regioner.
            I ÅVS:en pekas också på att det inte finns någon gemensam svensk-norsk
            trafikplan och att det finns stora problem på nationell nivå men
            även på regional och lokal nivå när det kommer till både transport
            och den fasta infrastrukturen.
          </note>
          <note>
            Det står att det saknas gemensamma prognosmodeller för att räkna
            på samhällsnyttan av infrastruktursatsningarna över gränsen, och
            det finns ingen gemensam målbild som kan vara vägledande för infrastrukturen
            över gränsen. Det återstår fortfarande en hel del arbete för att
            effektivisera de satsningar som sträcker sig över riksgränsen.
          </note>
          <note>
            I ÅVS:en pekas också på ett bristande engagemang i slutnoderna
            – Stockholm och Oslo – och att det är andra kommuner och regioner
            som driver på de stråkgemensamma frågorna. Allt detta utgör i
            mina ögon en rätt stor brist och ett problem, inte minst mot bakgrund
            av hur omfattande handeln är med Norge, i det här fallet, och
            hur nära näringslivskontakterna är.
          </note>
          <note>
            Som statsrådet känner till har resandet mellan Stockholm och
            Oslo ökat starkt sedan SJ satte in snabbtåg för lite drygt ett
            år sedan. Inte minst har resandet ökat mellan Karlstad och Oslo,
            där vi har sett en ökning med nästan 76 procent under ett år.
            Det är alldeles utmärkt. Jag vet en rad företag som har etablerat
            sig i Karlstad för att använda den geografiska närheten till den
            norska marknaden.
          </note>
          <note>
            Samtidigt vet vi nu att denna utveckling påverkas av att norrmännen
            planerar att genomföra en ombyggnation mellan Kongsvinger och
            Lille ­ str ø m. Den kommer att genomföras på dagtid. Det är utmärkt
            att norrmännen investerar i tågtrafiken, inte minst för att godstrafiken
            ska kunna flöda. Men det kommer att bli ett hack i flödet mellan
            Stockholm och Oslo. Anledningen till att jag nämner detta är för
            att jag tycker att det är ett symtom på den bristande koordinering
            som finns mellan trafikmyndigheterna.
          </note>
          <note>
            Jag undrar därför återigen om infrastrukturministern har något
            besked i detta enskilda fall eller om hon är tillfreds med den
            samverkan som finns i dag mellan trafikmyndigheterna.
          </note>
          <note type="speaker">
            Anf. 38 Statsrådet ANNA JOHANSSON (S):
          </note>
          <note>
            Herr talman! Jag tror att jag uttryckte mig ganska tydligt i
            mitt tidigare inlägg. Vi ser att det finns ett stort behov i fråga
            om detta, och det har inte fungerat tillräckligt bra tidigare.
            Men vi tar nu flera steg för att förbättra samsynen i fråga om
            hur behoven av den gränsöverskridande trafiken ser ut, det vill
            säga att man inte bara ser behoven fram till nationsgränsen utan
            beaktar den gränsöverskridande trafiken i åtgärdsvalsstudier och
            i behovs ­ analyser. Där har Trafikverket, i och med de skrivningar
            som är mycket tydliga i infrastrukturpropositionen, fått en fingervisning
            om att detta är viktigt. Det finns ett antal exempel där detta
            fördjupas bit för bit.
          </note>
          <note>
            Jag vill framhålla, för att vi ska hålla isär saker och ting,
            att de citat som nämns här inte är en del av Trafikverkets synpunkter
            eller slutsatser, utan det är synpunkter som har inkommit från
            andra intressenter.
          </note>
          <note>
            Men icke desto mindre är det viktigt att vi fortsätter att utveckla
            till exempel ett gemensamt prognosinstrument. Trafikverket håller,
            på reger ­ ingens uppdrag, på att utveckla gemensamma prognosinstrument
            med Danmark när det gäller den gränsöverskridande trafiken. Jag
            tror att det är viktigt att vi har en motsvarande utveckling när
            det gäller att titta på hur man mäter behov och samhällsnytta
            också tillsammans med Norge och så småningom kanske med Finland.
          </note>
          <note>
            Detta är alltså ett utvecklingsarbete som pågår. Jag är inte
            nöjd, efter ­ som det inte har fungerat tillräckligt bra. Det
            fungerar lite bättre nu. Vi har ett antal olika projekt eller
            utvecklingsinsatser på gång och igång, och vi behöver säkert gör
            mer på detta område.
          </note>
          <note>
            Eftersom en av de punkter som nämndes här handlar om att vi inte
            har en gemensam plan, vill jag nog hävda att vi inte ska ha det
            framdeles heller. Vi måste nämligen som regering kunna göra en
            prioritering utifrån våra nationella förutsättningar. Skulle vi
            ha en gemensam nordisk infrastrukturplan är frågan hur den i så
            fall skulle förhålla sig till de nationella prioriteringarna.
            Skulle den uppfyllas först, och skulle man sedan använda resten
            av medlen till det som också behöver göras? Jag tror att det är
            viktigt att vi så att säga bedömer dessa objekt och insatser i
            samma process som vi bedömer alla andra objekt och behov. I den
            delen är jag inte beredd att gå vidare med en gemensam och övergripande
            nordisk plan. Däremot arbetar vi redan med det i alla andra delar
            – att säkerställa att vi har en bättre koordinering.
          </note>
          <note type="speaker">
            Anf. 39 PÅL JONSON (M):
          </note>
          <note>
            Herr talman! Jag är rörande enig med infrastrukturministern om
            att en gemensam nordisk infrastrukturplan inte ligger i korten.
            En sådan skulle snarare komplicera. Men det som åtgärdsvalsstudien
            pekade på var att det var ett problem att man bland annat inte
            hade någon gemensam målbild.
          </note>
          <note>
            Jag vill också passa på att konstatera att Trafikverkets åtgärdsvalsstudie
            för Stockholm–Oslo belyser infrastrukturens alla delar. Man pekar
            också på att det finns ett stort investeringsbehov även på vägsidan,
            vilket vi känner till nationellt.
          </note>
          <note>
            Ytterst är det bra vägar som ger merparten av alla människor
            utanför storstadsområdena allra störst nytta i vardagen. E18 utgör
            lite grann kroppspulsådern mellan Stockholm och Oslo. Varje år
            passerar miljoner bilar över riksgränsen på den. Vi vet att man
            har investerat ganska kraftfullt på den norska sidan, ända till
            riksgränsen från Oslo. Men vi vet också att vi på den svenska
            sidan ligger efter. Det är framför allt väster om Karlstad, som
            ministern säkert känner till.
          </note>
          <note>
            Åtgärdsvalsstudien pekar på att det är mycket angeläget att det
            är mötesseparerad väg utmed hela E18, och så är det inte i dag.
            Det är mycket viktigt, inte minst för trafiksäkerheten, att vägen
            är mötesseparerad. Personligen skulle jag gärna se att E18 var
            motorväg hela vägen.
          </note>
          <note>
            Därför undrar jag hur ministern ser på förutsättningarna för
            att faktiskt göra hela E18 mötesseparerad och om det är prioriterat.
          </note>
          <note>
            Avslutningsvis nämns det också i åtgärdsvalsstudien att investeringarna
            i slussarna i Trollhättan är viktiga med tanke på den stora belastning
            som nu finns utmed stråket Stockholm–Oslo. Därför undrar jag också
            om ministern kanske har något besked om detta. Kan vi förvänta
            oss en ombyggnation av slussarna i Trollhättan, vilket är angeläget
            för Vänersjöfarten?
          </note>
          <note type="speaker">
            Anf. 40 Statsrådet ANNA JOHANSSON (S):
          </note>
          <note>
            Herr talman! Nu diskuterar vi två olika saker samtidigt. Den
            ena frågan handlar om koordinering. Där har jag svarat att det
            är viktigt med en ökad koordinering. Det har inte varit tillräckligt
            utvecklat, och vi behöver fortsätta att utveckla både samsyn och
            bättre samverkan också i konkreta objekt och så vidare samt åtgärdsvalsstudier
            och behovsanalyser. Där är vi helt överens.
          </note>
          <note>
            Den andra frågan handlar om vilka åtgärder som vi ska vidta och
            prioritera i nationell plan. Det är en helt annan fråga. Där avser
            regeringen att återkomma med besked våren 2018. Innan dess lämnar
            vi inga besked om enskilda objekt, vare sig när det gäller slussar,
            vägar eller järnvägar. Där ber vi att få återkomma. Däremot finns
            det stora brister runt om i landet, eftersom vi har underinvesterat
            i infrastruktur under en ganska lång tid. Det gäller inte minst
            järnvägsunderhåll.
          </note>
          <note>
            Jag kan konstatera att när det gäller just sträckan Oslo–Stockholm
            har man med ganska små åtgärder och ökad kvalitet i befintlig
            bana – och att man valde att sätta in en annan typ av tåg – och
            med ganska enkla medel och inte jättestora ekonomiska insatser
            lyckats minska restiden ganska dramatiskt. Det har gett ett resultat
            i form av ökat resande och ökad attraktivitet. Där behöver vi
            naturligtvis också säkerställa att vi väljer kostnadseffektiva
            och samhällsekonomiskt kloka åtgärder för att åstadkomma så stor
            nytta som möjligt.
          </note>
          <note>
            Överläggningen var härmed avslutad.
          </note>
          <note>
            § 13 Svar på interpellation 2016/17:384 om sjukfrånvaron i offentlig
            respektive privat välfärdsverksamhet
          </note>
          <note type="speaker">
            Anf. 41 Socialförsäkringsminister ANNIKA STRANDHÄLL (S):
          </note>
          <note>
            Herr talman! Lotta Finstorp har frågat statsrådet Ardalan Shekarabi
            vilka slutsatser statsrådet drar av resultaten i rapporten om
            att sjukfrånvaron är lägre i privat välfärdsverksamhet jämfört
            med i offentlig välfärdsverksamhet, och vilka åtgärder detta föranleder
            från statsrådets sida. Frågan har överlämnats till mig.
          </note>
          <note>
            Sjukfrånvaron har ökat med närmare 80 procent sedan 2010. Sjukfrånvaron
            har ökat inom alla sektorer på arbetsmarknaden. I den rapport
            från Försäkringskassan som Lotta Finstorp hänvisar till framgår
            att antalet sjukfall är stör st inom kommunerna, följt av landstingen,
            staten samt den privata sektorn. Enligt Försäkringskassan kan
            en del av skillnaderna i sjukfrånvaro mellan olika sektorer förklaras
            av arbetsmiljöproblem i verksamheter såsom vård, skola, omsorg
            och socialtjänst inom den kommunala och landstingskommunala sektorn.
            Andra förklaringar kan vara skillnader i organisation och ledarskap,
            anställningsformer och avtalsförhållanden, de anställdas köns-,
            ålders- och utbildningssammansättning samt verksamhetens inriktning
            och innehåll. Att skillnader i sjukfrånvaro inom en viss bransch
            beror på just privat eller offentlig driftsform är dock inget
            som Försäkringskassans rapport visar. Driftsformen är således
            endast en av flera förklaringsfaktorer.
          </note>
          <note>
            Regeringens mål är en långsiktigt låg och stabil sjukfrånvaro
            för både kvinnor och män. Avgörande för en sådan utveckling är
            att arbetsmiljön förbättras. Detta gäller särskilt den psykosociala
            arbetsmiljön på kvinnodominerade arbetsplatser i vård, skola och
            omsorg. Jag vill därför lyfta fram betydelsen av de nya föreskrifterna
            från Arbetsmiljöverket om organisatorisk och social arbetsmiljö.
            Föreskrifterna kommer att vara ett verktyg för att förebygga sociala
            och organisatoriska arbetsmiljörisker och att tydliggöra ansvaret
            för dessa frågor. Jag kan konstatera att det har blivit ett ökat
            fokus på dessa frågor i och med de nya föreskrifterna.
          </note>
          <note>
            Även om sjukfrånvaron varierar mellan olika sektorer och branscher
            behöver det vidtas åtgärder inom samtliga sektorer på arbetsmarknaden.
            Det är därför glädjande att arbetsmarknadens parter för såväl
            den landstingskommunala som den statliga och privata sektorn på
            ett mycket positivt sätt svarat på regeringens initiativ om partsgemensamma
            insatser för friskare arbetsplatser och minskad sjukfrånvaro.
            Inom samtliga dessa sektorer vidtas nu, utifrån de avsiktsförklaringar
            som parterna kommit överens om, insatser för att möta respektive
            sektors särskilda utmaningar. Att insatserna är anpassade till
            situationen inom respektive sektor och bransch är en förutsättning
            för att nå önskvärt resultat.
          </note>
          <note>
            Jag har återkommande möten med arbetsmarknadens parter för att
            följa upp parternas arbete och diskutera pågående, planerade och
            framtida åtgärder som bidrar till friskare arbetsplatser och en
            långsiktigt stabil sjukfrånvaro.
          </note>
          <note type="speaker">
            Anf. 42 LOTTA FINSTORP (M):
          </note>
          <note>
            Herr talman! Jag tackar ministern för svaret.
          </note>
          <note>
            År 2003 menade LO att det inte fanns några skillnader i antalet
            sjukskrivna i offentlig respektive privat välfärdssektor. LO menade
            att eventuella skillnader i så fall berodde på statistiska fel.
            Det är viktigt att belysa problemen och inte försöka mörka dem.
            Det tror jag att vi är många som anser, för det är först då detta
            går att förändra.
          </note>
          <note>
            Därför är det väldigt bra att Försäkringskassan har gjort den
            här rapporten, för nu finns det svart på vitt. Båda sektorer kan
            också lära mycket av varandra för att få ned sjuktalen. Den nya
            statistiken från Försäkringskassan visar att kvinnor inom vård-
            och omsorgsbranschen, särskilt de som arbetar på boenden för äldre
            och funktionsnedsatta, har högst sjukfrånvaro av alla grupper
            på arbetsmarknaden. Samtidigt visar statistiken att privata företag
            inom just vård- och omsorgsbranschen har lägre sjukfrånvaro.
          </note>
          <note>
            I rapporten redovisar Försäkringskassan antalet startade sjukfall
            som varat längre än 14 dagar per 1 000 sysselsatta år 2015, uppdelat
            på bransch och sektor. Sedan kan det – förhoppningsvis – bli så
            att Försäkringskassan fortsätter att bryta ned statistiken så
            att vi kan få ett ännu bättre underlag. Antalet sjukskrivningsdagar
            ger en bra beskrivning av pågående sjukfrånvaro och inkluderar
            även de långa sjukfallen, som startade före 2015. Privat sektor
            har betydligt lägre sjukfrånvaro generellt, för både kvinnor och
            män, jämfört med övriga sektorer. Av dem man analyserat arbetar
            dock flest kvinnor och män i den privata sektorn.
          </note>
          <note>
            Lars-Åke Brattlund, som är chef för Försäkringskassan, kommenterar
            rapporten på ett väldigt intressant sätt. Han säger att det finns
            drivkrafter i privat sektor som gör att sjuktalen är lägre, och
            han menar att till exempel högre chefstäthet kan vara en sådan
            sak. Det är högre chefstäthet hos privata arbetsgivare än det
            är hos offentliga, och det skulle kunna vara orsaken. Om det finns
            fler chefer upptäcks signalerna tidigare.
          </note>
          <note>
            Ministern och jag har ju stått här i kammaren många gånger och
            försökt analysera och hitta lösningar på frågan hur man ska kunna
            minska sjuktalen, och då är bland annat detta en sådan sak där
            arbetsmiljöfrågorna kommer in väldigt tydligt. En chef som har
            70 anställda ska försöka se hur de mår och se till att de utvecklingsmässigt
            känner sig stimulerade i sitt arbete – det gör ju också att människor
            mår bättre på arbetsplatsen – och så vidare. Det är inte rocket
            science på något sätt att drivkraften faktiskt kan vara till exempel
            att en chef har färre anställda under sig.
          </note>
          <note>
            Den analys han gör är egentligen inte svår att förstå. Däremot
            tänker jag att man borde titta på varandra och mycket mer lära
            av varandra. Dessutom är det när jag tänker efter rätt smärtsamt
            att det faktiskt är vi politiker som är arbetsgivarna i offentlig
            sektor, där sjuktalen är så oroande höga. Man borde alltså ta
            till sig hur den privata sektorn arbetar med dessa frågor.
          </note>
          <note>
            Offentliga arbetsgivare är politiskt styrda, både i kommuner
            och i landsting, och det är vi förtroendevalda som är arbetsgivare.
            Av 21 landsting och regioner är 15 stycken S-ledda, och av Sveriges
            290 kommuner är 198 stycken S-ledda. Sedan finns det vissa kommuner
            där vi moderater och socialdemokrater arbetar tillsammans; till
            exempel i Sörmland finns det flera kommuner som ser ut så.
          </note>
          <note>
            Varför har inte offentliga arbetsgivare närvarande chefer som
            kan fånga upp tidiga signaler? Min erfarenhet är att man ofta
            tar de lägst hängande frukterna när man måste spara pengar inom
            kommunal och landstingskommunal verksamhet.
          </note>
          <note type="speaker">
            Anf. 43 Socialförsäkringsminister ANNIKA STRANDHÄLL (S):
          </note>
          <note>
            Herr talman! Tack för en viktig debatt, Lotta Finstorp.
          </note>
          <note>
            Vi kan åtminstone städa bort från bordet att det skulle bero
            på statistiska fel att vi ser en skillnad i sjukfrånvaro mellan
            sektorerna. Så är det naturligtvis inte, utan detta är ett faktum
            som har varit känt länge. Jag har själv en bakgrund som fackförbundsordförande
            för ett förbund som organiserar tjänstemän i såväl privat som
            offentligt driven välfärdsverksamhet, och jag vet att det ser
            ut så här.
          </note>
          <note>
            Jag tror att man ändå behöver sätta fingret på en otroligt viktig
            sak: Även om nivåerna skiljer sig åt kan man se att det även i
            privat verksamhet är så att kvinnodominerad vård, skola och omsorg
            har en högre sjukfrånvaro än andra delar av den privata sektorn
            – om än inte på samma nivåer som i den offentliga sektorn, där
            man också har de höga sjuktalen först och främst i de kvinnodominerade
            delarna. Det går alltså verkligen att bryta på de verksamheter
            som är kvinnodominerade och har uppenbara arbetsorganisatoriska
            problem.
          </note>
          <note>
            En sak som jag tror att Lotta Finstorp verkligen sätter fingret
            på i detta är att man ser dessa problem på betydligt större arbetsplatser
            där chefstätheten är betydligt lägre. På mindre arbetsplatser,
            där det blir mycket mer kännbart för verksamheten om en medarbetare
            är borta, tenderar man att också lägga mer resurser på och arbeta
            mer aktivt med arbetsmiljön och med att ha en låg och stabil sjukfrånvaro.
            Det blir nämligen helt enkelt för dyrt på olika sätt när medarbetare
            är sjuka och borta.
          </note>
          <note>
            Detta är någonting man i den offentliga sektorn behöver lära
            sig av i större utsträckning . Jag skulle verkligen vilja understryka
            att vad det måste handla om är att lära av de goda exemplen. Precis
            som att det finns många goda exempel i den privata välfärdsverksamheten
            finns det nämligen arbetsplatser på den offentliga sidan där man
            på riktigt har tagit tag i de organisatoriska problemen – som
            vi i dag faktiskt känner ganska väl till. När man gör det lyckas
            man också få ned sjukfrånvaron.
          </note>
          <note>
            Vi politiker bör ställa krav på varandra och oss själva att i
            betydligt större utsträckning prioritera friska arbetsplatser.
            Vi kan bara konstatera att den kostnad vi har för den alltför
            stora sjukfrånvaron i dessa verksamheter i dag är helt oacceptabel.
            Därför bör det vara varje ansvarig politikers uppgift att se till
            att denna fråga är en del av den strategiska ledningen och styrningen
            av respektive landsting eller kommun. Det är som sagt dyrt för
            individen och dyrt för arbetsgivaren, och det handlar om yrkesgrupper
            där man redan i dag har en stor brist och där man behöver värna
            möjligheten att vara attraktiva arbetsplatser.
          </note>
          <note>
            Ur ett samhällsekonomiskt perspektiv är detta också oerhört dyrköpt.
            Det finns en rapport från i höstas som visar att sjukfrånvaron
            i kommuner och landsting kostar oss ungefär 20 miljarder per år.
            Det är naturligtvis helt oacceptabelt.
          </note>
          <note type="speaker">
            Anf. 44 LOTTA FINSTORP (M):
          </note>
          <note>
            Herr talman! Jag tackar ministern för en viktig debatt.
          </note>
          <note>
            Jag tror att det var i Visions rapport i höstas som man tog fram
            goda exempel på kommuner som har jobbat väldigt aktivt med att
            bli en attraktiv arbetsgivare. Torsby i Värmland är ett exempel,
            och när jag läste om hur de arbetade och hur låga sjuktal de har
            blev jag jätteimponerad. Varje kommun borde kunna arbeta på samma
            sätt. Jag tror alltså att offentlig sektor bör titta på goda exempel
            även inom sfären offentlig sektor.
          </note>
          <note>
            Jag tänkte också på detta med friska arbetsplatser, som ministern
            nämner. Någonstans i systemet borde det finnas morötter.
          </note>
          <note>
            Svenskt Näringslivs expert Catharina Bäck talar, angående Försäkringskassans
            rapport, om hur viktigt det är att kunna ta till vara arbetsförmåga
            trots sjukdom, att kunna ställa om till exempel på en vårdenhet
            så att en medarbetare som har en sjukdom eller skada ändå kan
            vara kvar och arbeta några timmar per dag i den mån det går. Det
            kräver ganska stor flexibilitet i verksamheten.
          </note>
          <note>
            Sedan är det så att en privat arbetsgivare inte har råd att vara
            en dålig arbetsgivare. Jag läste på Svenskt Näringslivs hemsida
            om Jane Lindell Ljunggren som är vd för Hattstugan, ett gruppboende
            för personer med demenssjukdomar på Gotland. De satsar på att
            hålla låga sjuktal, för ”m år personalen bra så mår de äldre bättre
            ”. Hon säger också att ”o m vi inte skapar en bra arbetsplats
            får vi högre sjukskrivningstal och då går vi i konkurs ”.
          </note>
          <note>
            Det är klart att det är en morot så god som någon. En offentlig
            verksamhet har naturligtvis inte den moroten på samma sätt, men
            man borde ändå kunna tänka så, och det är därför som jag tror
            att det är viktigt att vi har både privata företag och offentliga
            verksamheter inom välfärdssektorn så att det finns både och.
          </note>
          <note>
            Då kommer man raskt in på de nya fakta som vi har sett kring
            sjukfrånvaron och diskussionen om vinster i välfärden. Det finns
            någon sorts myt om att privata företag ger en vård och omsorg
            av sämre kvalitet, men det finns det inga vetenskapliga belägg
            för. Det är taget ur luften.
          </note>
          <note>
            Rapporten från Försäkringskassan visar att privata vårdföretag
            ändå håller en väldigt god kvalitet för den som är anställd, om
            vi generaliserar och tittar på statistiken. Därför tycker jag
            att det är väldigt olyckligt med en ofta väldigt svartvit debatt
            – som om allting offentligt är mycket bättre än det som är privat.
          </note>
          <note>
            Jag tror att det är oerhört viktigt att alla delar finns kvar,
            både offentligt driven och privat verksamhet, för då kan man lära
            av varandra och det finns också fler arbetsgivare att välja på.
            Som jag ser det finns det egentligen bara fördelar.
          </note>
          <note>
            När det gäller arbetsmiljöfrågan så firar den nya föreskriften
            ett år nu; jag tror att det var den 31 mars. Det är ganska intressant,
            tycker jag. Nu har det gått för kort tid, men man borde göra en
            utvärdering om den har slagit väl ut och vad det har blivit för
            förändringar.
          </note>
          <note>
            Det är den fråga som jag vill ställa till ministern: Vad händer
            med detta? Kommer det att bli någon utvärdering, kanske om två
            år, så att man kan se om det har gett någon effekt?
          </note>
          <note type="speaker">
            Anf. 45 Socialförsäkringsminister ANNIKA STRANDHÄLL (S):
          </note>
          <note>
            Fru talman! För det första kan vi väl konstatera att det finns
            goda exempel från välfärden på lite olika håll, och det är precis
            de goda exemplen, oavsett om de finns i den privat drivna välfärden
            eller den offentligt drivna välfärden, som vi behöver ta till
            vara.
          </note>
          <note>
            Framför allt kan man också konstatera, som jag var inne på, att
            även om man har en lägre nivå på sjukskrivningarna i den privat
            drivna välfärden är de n fortfarande högre än i andra verksamheter.
            Vad vi ändå någonstans behöver ta till oss i grund och botten
            är att villkoren för de medarbetare som arbetar med att ta hand
            om våra barn och gamla och utsatta människor ska vara minst lika
            bra som villkoren på arbetsmarknaden i övrigt när det gäller förutsättningar
            att kunna göra ett bra jobb, när det gäller löner och när det
            gäller status på yrket. Det där tycker jag är en oerhört viktig
            sak att prata mer om.
          </note>
          <note>
            Ganska nyligen, för bara någon vecka sedan, kom också Arbetsmiljöverkets
            slutrapport om det granskningsarbete som de har gjort under fem
            års tid om kvinnors arbetsmiljö, och det summeras i en vitbok.
            Det är mycket läsvärt, apropå vad det är i arbetsmiljön som genererar
            den ohälsa vi ser bland kvinnor i dessa verksamheter. Där finns
            också svaren på vad som behöver göras.
          </note>
          <note>
            Återigen tror jag att det är otroligt viktigt att vi politiker
            på olika nivåer talar om vikten av att prioritera personalfrågor,
            personalpolitik och att tillskapa en bra arbetsmiljö, för precis
            som det exempel som Lotta Finstorp refererar till från Gotland
            inser ju arbetsgivare, oavsett om de finns i privat eller offentlig
            verksamhet, att när man jobbar långsiktigt, aktivt och målmedvetet
            med friska, sjysta arbetsplatser vinner alla på det. Medarbetarna
            vinner på det, och det blir en ekonomisk lönsamhet i verksamheten
            som gör att man kan satsa mer. Framför allt brukarna är väldigt
            mycket nöjdare.
          </note>
          <note>
            Jag besökte ganska nyligen Torsby och pratade med dem om det
            arbete som man gör. De pratade just om vikten av ett nära samarbete
            med före ­ tagshälsovården, att man jobbar förebyggande, att man
            skapar en kultur och en långsiktighet i hälsoarbetet och att det
            är någonting som ytterst pri ­ oriteras av politiken.
          </note>
          <note>
            Jag tror verkligen att det här är någonting. Vi vet så pass mycket
            i dag att det handlar om att se till att göra snarare än om att
            prata.
          </note>
          <note>
            Det är även viktigt att säga att vi från regeringens sida också
            är måna om att olika typer av aktörer ska kunna vara aktiva inom
            välfärden. En mångfald av aktörer inom välfärden bidrar till förnyelse,
            utveckling och goda exempel, och vi vet också att valfrihet är
            någonting som är välkommet bland brukarna.
          </note>
          <note>
            Samtidigt, och där tror jag egentligen inte vi står på så olika
            ställen, får valfriheten naturligtvis inte vara på bekostnad av
            ordning och reda i välfärden. Man kan väl också konstatera att
            den som vill tjäna stora pengar kanske ska söka sig någon annanstans.
            Jag tror att det behöver finnas andra drivkrafter med om man ska
            bedriva verksamhet inom välfärden. Vi vet till exempel att många
            andra EU-medlemsstater har en betydligt störr e andel idéburna
            aktörer inom välfärden. Det kan vi också fundera på hur vi kan
            åstadkomma.
          </note>
          <note type="speaker">
            Anf. 46 LOTTA FINSTORP (M):
          </note>
          <note>
            Fru talman! Det man grubblar på hela tiden nu när sjuktalen är
            så pass höga som de är är ju varför arbetsmiljön är eftersatt
            hos arbetsgivare som vi direkt kan påverka. Det är väldigt märkligt,
            tycker jag, och vi som sitter i kommunfullmäktige och så vidare
            på hemmaplan får väl alla dra vårt strå till stacken. Det är inte
            ofta dessa frågor lyfts upp på dagordningen i offentlig sektor,
            måste jag ändå säga.
          </note>
          <note>
            Det finns någonting som heter Jobbhälsobarometern , som är utarbetad
            av Sveriges Företagshälsor och Svenskt Kvalitetsindex. Där har
            det redovisats statistik om anställdas syn på jobbet inom olika
            delar av arbetsmarknaden. När det gäller vård, skola och omsorg
            är statistiken uppdelad på privat och offentligt anställda så
            att man kan titta på den ungefär som i Försäkringskassans rapport.
            I den senaste tillgängliga undersökningen framgår att friskollärare
            är mer nöjda med sitt arbete. De är mer nöjda med den fysiska
            arbetsmiljön liksom kompetensutvecklingen. De har även större
            tilltro till sin närmaste chefs yrkesskicklighet och ledaregenskaper.
          </note>
          <note>
            Jag tycker att det är ganska intressant att ta med det här med
            att vara ledare för väldigt många anställda, att vara arbetsledare
            i den dagliga verksamheten men att också se framåt utvecklingsmässigt
            och så vidare. Vi kanske måste ha mera satsningar just på att
            bli ledare inom offentlig sektor och inom välfärdsområdet.
          </note>
          <note>
            Jag vill avslutningsvis bara ställa några frågor som vi har berört.
            Hur kan vi få fler friska arbetsplatser inom kontaktyrken? Det
            har vi berört lite grann, men det är ändå svårt att sätta fingret
            på. Vilka slutsatser drar statsrådet av resultatet i rapporten
            om att sjukfrånvaron är lägre i privat välfärdsverksamhet jämfört
            med i offentlig välfärdsverksamhet?
          </note>
          <note type="speaker">
            Anf. 47 Socialförsäkringsminister ANNIKA STRANDHÄLL (S):
          </note>
          <note>
            Fru talman! Vi kan som sagt var konstatera att det i den offentliga
            sektorn många gånger handlar om extremt stora arbetsplatser men
            också om politiker som kanske många gånger brinner för andra frågor
            än för personalpolitiken.
          </note>
          <note>
            Nu har vi naturligtvis en uppgift att på olika sätt se till att
            den här oer ­ hört strategiska frågan kommer högre upp på den
            politiska dagordningen också ute i kommuner och landsting. Det
            här är en del av de avsiktsförkla ­ ringar som SKL har tecknat
            tillsammans med facken för att få ned sjuk ­ frånvaron. En väldigt
            tydlig skrivning där handlar om att den här frågan måste bli en
            tydligare del av ledning och styrning i kommuner och lands ­ ting.
            Läser man Arbetsmiljöverkets vitbok om kvinnors arbetsmiljö är
            det enormt tydligt: Ska vi klara av välfärden och bemanningsfrågorna
            fram ­ över kommer detta att vara helt avgörande.
          </note>
          <note>
            Jag tror att där ligger en del av svaret på frågan om hur vi
            åstadkommer fler friska arbetsplatser inom kontaktyrken, oavsett
            om det är i privat eller offentlig sektor. Det handlar om att
            tala om att arbetsmiljöförutsättningarna i dessa verksamheter
            också måste vara betydligt bättre än vad de är i dag och kanske
            framför allt att vi ska lära av det som inte har fungerat historiskt
            och ta till oss av aktuell forskning kring hur man organiserar
            arbetsplatser.
          </note>
          <note>
            Jag tror att Försäkringskassans rapport behöver brytas ned för
            att man ska kunna dra de här tydliga slutsatserna. Vi vet att
            vi har en högre ålderssammansättning i de kommunala verksamheterna,
            vi vet att vi har större arbetsplatser på många håll och vi vet
            att vi har fler underställda per chef. Vi har alltså en läxa att
            göra här. Målsättningen måste vara att inte börja bråka om driftsformen
            så mycket utan att vi ska ha sjysta arbetsplatser även för kvinnor
            inom vård, skola och omsorg.
          </note>
          <note>
            Tack för en bra debatt!
          </note>
          <note>
            Överläggningen var härmed avslutad.
          </note>
          <note>
            § 14 Svar på interpellationerna 2016/17:375 och 377 om missvisande
            statistik
          </note>
          <note type="speaker">
            Anf. 48 Statsrådet ARDALAN SHEKARABI (S):
          </note>
          <note>
            Fru talman! Christian Holm Barenfeld har frågat mig om jag avser
            att verka för att den statistik som förs över sysselsättningsgraden
            ska breddas och när detta i så fall kommer att ske.
          </note>
          <note>
            Cecilie Tenfjord-Toftby har frågat mig om jag avser att ta några
            initiativ för att säkerställa att SCB:s statistik ger en mer rättvisande
            bild av det ekonomiska välståndet i Sverige.
          </note>
          <note>
            Regeringen säkerställer SCB:s statistik genom tydliga mål för
            myndighetens verksamhet. Myndigheten ska producera officiell statistik
            av god kvalitet. Statistik av god kvalitet är viktig för medborgarnas
            insyn, för beslutsfattande och utvärdering och för forskningen.
          </note>
          <note>
            Regeringen har nyligen beslutat om skärpta kvalitetskrav för
            de statistikansvariga myndigheterna genom att dessa ska utvärdera
            den officiella statistiken, var och en inom sitt statistikområde.
          </note>
          <note>
            SCB är ansvarig myndighet för officiell statistik över bland
            annat arbetsmarknaden och hushållens inkomster och levnadsvillkor.
            Det är SCB:s ansvar att statistiken är av god kvalitet, vilket
            bland annat innebär att den ska vara lättillgänglig, aktuell och
            relevant för användarna.
          </note>
          <note>
            Den påverkan som gränspendling kan ge upphov till ska myndigheten
            hantera och beakta vid produktionen av officiell statistik. Jag
            har erfarit att SCB har genomfört studier för att hantera gränspendlingens
            effekter på inkomststatistiken. Jag vill också erinra om att SCB,
            inom ramen för sin avgiftsfinansierade verksamhet, får utföra
            uppdrag åt kommuner och andra användare utifrån deras olika behov.
          </note>
          <note>
            I detta sammanhang vill jag också upplysa om att bristen på en
            långsiktigt finansierad gränsregional statistik är upptagen som
            ett gränshinder inom det nordiska samarbetet. Frågan om en samnordisk
            finansieringslösning bereds inom Nordiska ministerrådet , där
            det även pågår ett projekt om utbyte av data över bland annat
            inkomster och sysselsättning mellan de nordiska länderna under
            en tidsbegränsad period. De första resultaten av detta projekt
            väntas bli tillgängliga under sommaren.
          </note>
          <note type="speaker">
            Anf. 49 CHRISTIAN HOLM BARENFELD (M):
          </note>
          <note>
            Fru talman! Tack, civilminister Ardalan Shekarabi , för svaret
            på mi n interpellation! Både jag o ch min kollega Cecilie Tenfjord-Toftby
            har lyft fram denna fråga. Det är e n fråga som i grunden inte
            borde vara speciellt partipolitisk, utan jag hoppas och förutsätter
            att vi alla tycker att det vore bra om den statistik som vi får
            och använder oss av , inte minst den vi får ge nom Statistiska
            centralbyrån , är korrekt och ger en rättvis bild av verkligheten.
          </note>
          <note>
            Jag bor själv i Vä rmland som är ett gränslän till Norge där
            en stor del av vår befolkning under kortare eller längre perioder
            väljer att arbeta. Norge och inte minst Oslo är en viktig del
            av den värmländska arbetsmarknadsregionen. De kommuner som gränsar
            direkt till Norge berörs i än högre grad av detta .
          </note>
          <note>
            Under en tid, inte minst under förra mandatperioden, det vill
            säga åren 2010– 2014 och kanske till och med något år dessförinnan
            , fördes en myck ­ et aktiv och till stor del också högljudd diskussion
            om det som då kallades barnfattigdom. Vi har alldeles för många
            personer i Sverige i dag som lever med små eller inga marginaler
            och i utanförskap . Däremot kan vi se att de kommuner som gränsar
            till Norge och även ti ll Danmark har en högre grad av familjer
            som beskrivs som f attiga. E tt år beskrevs till exempel barnen
            i Årjän g som de fattigaste i Värmland, ja faktiskt de fattigaste
            barnen i hela Sverige näst efter barnen i Malmö. Det var giv etvis
            helt missvisande siffror, eftersom en stor del av föräldrarna
            gränspendlar och jobbar i Norge och därmed officiellt inte tjänar
            några pengar enligt statistiken men i verkligheten tjänar mer
            än många som jobbar i Sverige.
          </note>
          <note>
            Siffrorna är framtagna av SCB med vetskap om situationen , vilket
            man också upplyser om. Dessvärre används ju statistik och information
            flitigt, och i nte minst organisationen Rädda Barnen använde den
            här informatio ­ nen. Trots påpekanden fanns till synes ingen
            vilja att uppmä rksamma bristerna i statistiken, utan det mest
            intressanta var att visa att det fanns så många fattiga barn som
            möjligt.
          </note>
          <note>
            De har också använts som slagträ i den politiska debatten. Inte
            minst ministerns eget parti gjorde stor sak av detta för några
            år sedan. Håkan Juholt gjorde det här till sin stora fråga.
          </note>
          <note>
            Jag kommer inte att använda den här statistik en för att kritisera
            reger ­ ingen, då den inte ger en korrekt beskrivning av verkligheten.
            Det finns många och goda skäl att på många område n rikta omfattande
            kritik mot regeringen och då inte minst i frågor som spelar roll
            när det gäller våra medborgares ekonomiska utveckling, men det
            är en helt annan debatt.
          </note>
          <note>
            Ä r man seriös med statistiken och har som ambition att hantera
            de problem vi står inför är det viktigt att man har fokus på att
            lösa de frågorna , och då är det bra om underlaget är korrekt
            . När det gäller att stärka såvä l våra medborgares som vårt lands
            ekonomi har vi moderater många förslag. Tar man då fram förslag
            en och ägnar debatten åt frågor där det finns missvisande statistik
            blir man inte bara oseriös, utan man riskerar också att vidta
            fel åtgärder samt att vilseleda medborgarna.
          </note>
          <note>
            Därför har vi st ällt våra frågor till ministern. D essvärre
            blir vi inte speciellt mycket klokare av svaren . Jag skulle gärna
            vilja att ministern konkretiserar det hela lite mer. Innebär de
            skärpta krav som ministern talar om att statistiken framgent ska
            vara korrekt?
          </note>
          <note type="speaker">
            Anf. 50 CECILIE TENFJORD-TOFTBY (M):
          </note>
          <note>
            Fru talman! Tack, Ardalan Shekarabi, för svaret! Bakgrunden till
            min interpellation och till min kollega Christian Holm Barenfelds
            interpella ­ tion är ett antal påtryckningar från gränskommunerna
            som inte känner igen sig i de officiella siffror som Statistis
            ka centralbyrån presenterar . De kän ­ ner inte heller igen sig
            när, som Christian Holm Barenfeld här sa, Rädda Barnen lyfter
            fram just deras kommuner som ställen där barnfattigdomen breder
            ut sig.
          </note>
          <note>
            När vi undersöker vad som ligger till grund för deras frustration
            visar det sig att invånare som är bosatta i Sverige men arbetar
            i till exempel Norge, mitt forna hemland, eller Danmark registreras
            som att de är utan inkomst. Man skulle kunna säga att när det
            går bra för Norge, och det har det gjort, minskar inkomsterna
            och barnfattigdomen breder ut sig i våra gränskommuner, i alla
            fall enligt statistiken.
          </note>
          <note>
            Statistik och förbannad lögn – det är ett uttryck som ibland
            används. Statistik ligger också till grund för viktiga samhällssatsningar,
            och då är det viktigt att de siffror som presenteras av Statistiska
            centralbyrån är korrekta .
          </note>
          <note>
            Regeringen säkerställer SCB:s statistik genom tydliga mål, säger
            statsrådet Shekarabi och fortsätter med att statistikens kvalitet
            är viktig. Jag håller helt och fullt med om det sista. Men jag
            måste fråga statsrådet om regeringen har varit tillräckligt tydlig
            när det gäller målformuleringen. Jag tror och tycker att svaret
            på den frågan borde vara nej, speciellt sedan statsrådet även
            i sitt svar säger att regeringen nyligen har beslutat om skärpta
            kvalitetskrav.
          </note>
          <note>
            Fru talman! Jag hoppas verkligen att regeringen kommer att ha
            med gränspendlarnas påverkan på statistiken i sitt beslut om just
            skärpta kvalitetskrav.
          </note>
          <note>
            Jag blev nyfiken på en mening i statsrådets svar. Statsrådet
            säger att han har ”erfarit att SCB genomfört studier för att hantera
            gränspendlingens effekter på inkomststatistiken”. På vilket sätt
            har han erfarit det? Och är statsrådet i så fall nöjd med resultatet
            utifrån dessa studier?
          </note>
          <note type="speaker">
            Anf. 51 Statsrådet ARDALAN SHEKARABI (S):
          </note>
          <note>
            Fru talman! Jag vill tacka interpellanterna. Det må låta som
            att det här är en administrativ fråga eller en detaljfråga som
            inte är av stor betydelse. Men statistik betyder mycket för vårt
            samhällsbygge. I statsministerserien, som publicerades för några
            år sedan, kan man läsa en skrift om en av våra minst kända statsministrar,
            Rickard Sandler. Redan på 20-talet började han arbeta med statistikpolitik.
            Vi behöver statistik för att kunna fatta kloka beslut. Det var
            orsaken till att man i början av välfärdsbygget i Sverige fokuserade
            på statistikpolitik och Statistiska centralbyrån .
          </note>
          <note>
            Jag håller med interpellanterna om vikten av att det finns tillförlitlig
            statistik som rör gränsregionerna och att vi behöver statistik
            för att kunna fatta rätt beslut om just gränspendlingen i Norden.
          </note>
          <note>
            Jag ska svara direkt på Cecilie Tenfjord-Toftbys fråga: Nej,
            jag är inte nöjd. Man kan inte vara nöjd eftersom det finns brister
            i statistiken när det gäller våra gränsregioner.
          </note>
          <note>
            Bland annat av den anledningen bjöd jag förra året in representanterna
            för Sveriges gränskommuner till en kommundialog. Vi har genomfört
            kommundialoger med samtliga kommuner på länsnivå. Men vi hade
            en specifik kommundialog med gränskommunerna, för att identifiera
            vilka problem kommuner i gränsregionerna möter i sina verksamheter.
            Och det finns en hel del problem.
          </note>
          <note>
            Statistikproblemen är ett av de problemområden där vi behöver
            agera, i förvaltningen i form av SCB:s verksamhet men också genom
            det nordiska samarbetet. Men det finns också flera andra strukturella
            och rättsliga problem som ställer till det för Sveriges gränskommuner.
          </note>
          <note>
            Vad ska vi då göra, utifrån den kunskap som vi fått fram tack
            vare kommundialogerna och inte minst tack vare den diskussion
            som vi har just nu?
          </note>
          <note>
            Vi kan först konstatera att även SCB ser att det finns brister
            i statistiken. SCB:s officiella inkomststatistik omfattar i huvudsak
            inkomster från arbete och olika transfereringar i Sverige. Arbetsinkomster
            för personer som bor i Sverige men arbetar i andra länder beskattas
            enligt huvudregeln inte i Sverige och rapporteras därför inte
            till Skatteverket på samma sätt som svenska inkomster. Det är
            därför vi har de problem som interpellanterna nämner. Det innebär
            att merparten av dessa inkomster saknas i statistiken.
          </note>
          <note>
            Det är framför allt i enskilda kommuner i Värmland, Västra Götalands
            län och Skåne samt kommuner vid gränsen mot Finland – jag besökte
            nyligen Haparanda som brottas med de här problemen – som lägre
            inkomstnivå och sysselsättningsgrad än vad som faktiskt är fallet
            visas. Det påverkar också uppgifterna om barnfattigdom, vilket
            interpellanterna lyfte fram.
          </note>
          <note>
            Mot bakgrund av detta har SCB under 2016 och 2017 genomfört en
            studie av gränspendlingens effekter på inkomststatistiken med
            hjälp av lö ­ neinkomstdata från Danmark och Norge för personer
            som bor i Sverige men arbetar i grannlandet. Dessa data används
            nu primärt för att producera gränsregional statistik på uppdrag
            av de berörda landstingen – Skåne, Värmland och Västra Götaland
            – samt Myndigheten för ungdoms- och civilsamhällesfrågor. Nu är
            det landstingen och myndigheten som finan ­ sierar insamlingen
            av gränspendlingsdata. SCB fortsätter det arbetet.
          </note>
          <note>
            Utöver detta har vi det samnordiska projektet som genomförs inom
            ramen för Nordiska ministerrådets arbete. Vi kommer att få en
            första rapport därifrån i sommar.
          </note>
          <note>
            Jag avser att följa detta noga och vidta åtgärder om så krävs.
          </note>
          <note type="speaker">
            Anf. 52 CHRISTIAN HOLM BARENFELD (M):
          </note>
          <note>
            Fru talman! Jag vill tacka ministern för svaret. Det är bra om
            det kommer att komma korrekt statistik.
          </note>
          <note>
            Mycket som vi gör är komplicerat, svårt och tidskrävande. Men
            det brukar vara ganska lätt att få reda på statistik över inkomster
            i Sverige. Jag är inte något proffs på hur det är att få tag i
            det i Norge. Men jag tror inte att det är raketforskning. Att
            slå ihop de uppgifterna borde vara relativt enkelt, jämfört med
            mycket annat som vi gör.
          </note>
          <note>
            Jag tror inte att det stämmer. Av de tio kommuner som bedömdes
            ha störst andel fattiga barn ligger åtta eller nio väldigt nära
            gränsen till Norge och någon nära gränsen till Danmark. De kommuner
            som har lägst andel fattiga barn ligger företrädesvis i Stockholms
            närområde eller på östkusten. Där gränspendlar man inte i samma
            utsträckning, i alla fall inte dagligdags eftersom det blir något
            längre. Det innebär att det finns en risk att statistiken flyttar
            fokus.
          </note>
          <note>
            Statistik är bra. Den är viktig som grund för att vi ska kunna
            fatta korrekta beslut. Den är något sämre när den används som
            medel för att bekräfta en tes som en organisation, ett parti eller
            en enskild person kan ha. Därför är det bra om i alla fall vi
            här i kammaren och gärna våra myndigheter använder korrekta siffror,
            så att vi talar om samma saker och använder alla medel vi har
            för att fokusera på att lösa utmaningarna.
          </note>
          <note>
            Vi ska inte negligera att det finns alldeles för många i Sverige
            som, trots att det på många sätt går bra i Sverige, lever med
            väldigt små marginaler. Utanförskapet ökar i många bostadsområden,
            trots att arbetslösheten för personer som har en hyfsad situation
            förbättrats. Ändå hamnar allt fler längre bort från arbetsmarknaden.
            Man skulle då kunna tro att de skulle finnas i kommuner som Årjäng,
            Eda eller Torsby i Värmland, för att ta några exempel. Men jag
            är övertygad om att situationen är mycket allvarligare i kommuner
            som inte hamnar i närheten av den här listan över huvud taget.
            Det beror på att personer som bor och jobbar i de gränsnära kommunerna
            kommer med i statistiken, men de som jobbar på andra sidan gränsen
            kommer inte med.
          </note>
          <note>
            Jag avvaktar med tillförsikt SCB:s nya uppgifter. Sedan ska vi
            ha diskussioner om hur utanförskapsproblemen ska lösas. Det är
            en helt annan debatt.
          </note>
          <note type="speaker">
            Anf. 53 CECILIE TENFJORD-TOFTBY (M):
          </note>
          <note>
            Fru talman! Jag vill tacka för svaret.
          </note>
          <note>
            Jag känner mycket väl till just gränshindersproblematiken som
            statsrådet tar upp. Jag är nu inne på min andra mandatperiod i
            Nordiska rådet och har jobbat speciellt med frågan om gränshinder.
          </note>
          <note>
            Nordiska rådet har samlats just här i Sveriges riksdag, i dag
            och i går. Det har precis avslutat sin session. Den gemensamma
            nordiska arbetsmarknaden och frågan om gränshinder är två av Nordiska
            rådets absolut viktigaste arbetsområden.
          </note>
          <note>
            Statsrådet säger i sitt svar att ”bristen på en långsiktigt finansierad
            gränsregional statistik är upptagen som ett gränshinder inom det
            nordiska samarbetet”. Jag delar statsrådets uppfattning och hoppas
            att Sverige kommer att driva på och arbeta för att det ska åtgärdas.
          </note>
          <note>
            Statsrådet tar också upp att det är självklart att någon måste
            finansiera framtagandet av statistiken. Statistik är viktig för
            att man ska få en sanningsenlig bild av de ekonomiska förhållandena
            i Sverige, vilket min kollega Christian Holm Barenfeld också har
            framfört. Det är en bild som i sin tur kommer att ligga till grund
            för regeringens olika satsningar. Reger ­ ingen borde såklart
            ha ett stort intresse av att siffrorna blir korrekta.
          </note>
          <note>
            Jag blir därför lite orolig när statsrådet lyfter fram i sitt
            svar att ”SCB, inom ramen för sin avgiftsfinansierade verksamhet,
            får utföra uppdrag åt kommuner och andra användare utifrån deras
            olika behov”.
          </note>
          <note>
            Menar statsrådet Shekarabi att det är upp till gränskommunerna
            själva att beställa och finansiera statistik från SCB som när
            det gäller målbilden redan borde finnas på plats? Så skulle statsrådets
            svar kunna tolkas. Jag tycker att den här frågan är alltför stor
            för att överlämnas till enskilda kommuner. Detta är siffror som
            – vilket också min kollega Christian Holm tog upp – kommer att
            ligga till grund för framtida debatter om barnfattigdom, om ekonomiska
            förhållanden och om utvecklingen i Sverige.
          </note>
          <note type="speaker">
            Anf. 54 Statsrådet ARDALAN SHEKARABI (S):
          </note>
          <note>
            Fru talman! Återigen: Tack, interpellanterna, för viktiga synpunkter
            i den här debatten!
          </note>
          <note>
            Mitt svar till Cecilie Tenfjord-Toftby är nej. Jag vill inte
            ha en utveck ­ ling där kommunerna finansierar den statistik som
            ska finnas tillgänglig i vårt land och som bland annat SBC har
            ansvar för att ta fram.
          </note>
          <note>
            Men för att det ska bli möjligt att ha en kontinuerlig verksamhet
            där också uppgifter från våra grannländer inkluderas – bland annat
            uppgifter om inkomstförhållanden som ska användas för statistikproduktion
            – måste det också införas en långsiktig finansieringsmodell för
            detta.
          </note>
          <note>
            För närvarande pågår det projekt som vi talade om, Nordic Mobility,
            som finansieras av Nordiska ministerrådet. Det här projektet drivs
            av Statistikcentralen i Finland. I det arbetet ingår att utbyta
            data om inkomster och sysselsättning mellan de nordiska länderna
            under en tidsbegränsad period.
          </note>
          <note>
            Utbyte av data kan leda till att vi får officiell statistik.
            I det här fallet är det statistik för 2015 och 2016 som kommer
            att finanserias inom ramen för Nordic Mobility project.
          </note>
          <note>
            Tanken är att den gränsregionala statistiken ska ingå som en
            del i databasen för nordisk statistik. SCB ser samtidigt över
            möjligheterna att få till stånd en långsiktig nationell finansiering
            för löpande insamling av motsvarande uppgifter för statistik efter
            2016. Dessa uppgifter ska då användas för att komplettera både
            inkomststatistik och sysselsättningsstatistik. De ska även användas
            för att förbättra annan statistik såsom betalningsbalansen och
            nationalräkenskaperna.
          </note>
          <note>
            Jag kommer att följa detta. Första rapporten kommer från ministerrådet
            under sommaren. Det här är också en fråga där vi har en intensiv
            dialog med berörda kommuner. Jag är väldigt glad över att vi har
            haft den här diskussionen i riksdagen i dag. Det är viktiga frågor
            som i grund och botten handlar om tilliten till våra samhällsinstitutioner.
          </note>
          <note>
            Om vi använder oss av statistik som är felaktig, både i beslutsfattandet
            och i det politiska samtalet, uppstår det på sikt svårigheter
            med tilliten till samhällsdebatten och institutionerna. Det är
            alltså en väldigt central fråga som vi diskuterar för närvarande.
            Jag kan garantera interpellanterna att vi kommer att bevaka dessa
            frågor.
          </note>
          <note>
            Tack så hemskt mycket för en bra diskussion!
          </note>
          <note>
            Överläggningen var härmed avslutad.
          </note>
          <note>
            § 15 Svar på interpellation 2016/17:380 om statlig service på
            landsbygden
          </note>
          <note type="speaker">
            Anf. 55 Statsrådet ARDALAN SHEKARABI (S):
          </note>
          <note>
            Fru talman! Lotta Finstorp har frågat mig hur regeringen och
            jag definierar grundläggande statlig service och om det är mitt
            ställningstagande att medborgare i hela landet får valuta för
            skattepengarna när det gäller den grundläggande statliga servicen.
          </note>
          <note>
            Alla statliga myndigheter har en serviceskyldighet i enlighet
            med förvaltningslagen. För vissa myndigheter är medborgarservice
            en av kärnuppgifterna i verksamheten. Dessa myndigheter har därför
            omfattande medborgarkontakter och har verksamheter som kräver
            särskilda kontor för service till medborgare och företag.
          </note>
          <note>
            Landsbygdskommittén skriver i sitt betänkande För Sveriges lands
            ­ bygder – en sammanhållen politik för arbete, hållbar tillväxt
            och välfärd att det är särskilt viktigt att vissa myndigheter
            har en lokal närvaro. Det handlar om Arbetsförmedlingen, Försäkringskassan,
            Skatteverket, Pen ­ sionsmyndigheten, polisen och Migrationsverket.
          </note>
          <note>
            Statens servicecenter behandlar också frågan om statlig lokal
            service i rapporten En sammanhållen organisation för statlig lokal
            service som lämnades till regeringen den 22 mars 2017.
          </note>
          <note>
            De digitala servicekanalerna bidrar till att säkerställa likvärdig
            service i hela landet. Myndigheternas lokala närvaro är dock viktig
            för ett Sverige som håller ihop och för att den som inte kan eller
            vill ta del av statliga myndigheters tjänster digitalt ändå ska
            få god service oavsett var i landet man bor. Regeringen arbetar
            därför med att främja utvecklingen av medborgarservice i hela
            landet genom såväl lokal närvaro som digitala kanaler.
          </note>
          <note>
            Landsbygdskommitténs betänkande och remissinstansernas synpunkt
            ­ er samt Statens servicecenters rapport bereds nu i Regeringskansliet.
            Regeringen kommer därefter att ta ställning till vilka åtgärder
            som behöver vidtas för att säkerställa den grundläggande statliga
            servicen.
          </note>
          <note type="speaker">
            Anf. 56 LOTTA FINSTORP (M):
          </note>
          <note>
            Fru talman! Tack, ministern, för svaret!
          </note>
          <note>
            I sitt sommartal i juni 2016 sa statsministern att hela Sverige
            ska leva. Att staten finns närvarande i hela landet är viktigt
            för ett Sverige som håller ihop. Civilministern fick samtidigt
            uppdraget att säkra hela landets tillgång till grundläggande statlig
            service.
          </note>
          <note>
            Jag läste nyligen en statlig utredning från 2009, Se medborgarna
            – för bättre offentlig service , som berörde detta. Där instämmer
            remissinstanserna i att alla medborgare ska ha likvärdig tillgång
            till service. Men remissinstansernas bild av vad som är likvärdig
            tillgång till service varierar väldigt mycket. Det är lite grann
            därför som jag har skrivit den här interpellationen.
          </note>
          <note>
            Vad menar man egentligen med att hela Sverige ska leva? Jag tror
            att nästan alla politiska partier säger det. Ja, jag tror faktiskt
            att alla gör det. Vad betyder likvärdig service för alla medborgare
            oavsett var i landet man bor? Är det över huvud taget möjligt
            med en likvärdig service? Vad krävs för att man ska uppnå det?
          </note>
          <note>
            Utlokalisering av statliga myndigheter är bra, men från ett primärt
            medborgarperspektiv är det närvaron av kommunal, regional och
            statlig service som efterfrågas. Det gäller närhet till ett öppet
            medborgarkontor, till skola, till primärvård, till polis och till
            postkontor. Det är grundläggande trygghetsstrukturer som vi alla
            efterfrågar.
          </note>
          <note>
            En utlokaliserad myndighet utan medborgarnytta i närområdet fyller
            visserligen behovet av nya arbetstillfällen, men det är inte säkert
            att det skapar en likvärdig tillgång till service för medborgarna
            i landsorten. Det beror ju på om man har en lokal närvaro med
            öppna kontor eller om man har en digitalisering som alla kan ta
            del av.
          </note>
          <note>
            Utlokaliserade myndigheter leder troligtvis till marginell nytta
            för dem som redan bor på landsbygden och som ser den medborgarnära
            statliga servicen successivt försvinna. Boende på landsbygd känner
            sig inte sällan lämnade när statlig direktservice försvinner helt
            från mindre kommuner. Avståndet till serviceställen i glesbygd
            ökar avsevärt, eftersom besökskontor dras in i flera närliggande
            kommuner samtidigt.
          </note>
          <note>
            Det är framför allt sju statliga myndigheter som nämndes i den
            tidigare utredningen och som är relevanta även i dag och som har
            täta medborgarkontakter. Det är Arbetsförmedlingen, till viss
            del Centrala studiestödsnämnden, Försäkringskassan, Kronofogden,
            Migrationsverket, polisen och Skatteverket. När dessa kontor försvinner
            försvårar det för många att bo kvar.
          </note>
          <note>
            Även dessa myndigheter måste göra kostnadseffektiviseringar.
            Då prövar de att på olika sätt ha en dialog med medborgarna. När
            man besöker landsbygden hör man ofta äldre personer säga: Det
            finns inte en bank där jag kan sätta in mina pengar, och jag kan
            inte heller ta ut pengar där. Allting är digitaliserat. Vi har
            inte tillgång till bredband. Jag vet inte hur man använder en
            dator.
          </note>
          <note>
            När de medborgarnära kontoren försvinner är det inte alltid som
            de tekniska lösningarna blir relevanta för dem som bor i landsorten.
          </note>
          <note>
            Därför blir det alltmer otydligt: Vad innebär det att ha en lokal
            närvaro? Är en utställd myndighetsdator en lokal närvaro? Är ett
            poliskontor som är bemannat någon dag i veckan lokal närvaro?
            Hur kvalitetssäkras ett videomöte jämfört med ett personligt möte?
          </note>
          <note type="speaker">
            Anf. 57 Statsrådet ARDALAN SHEKARABI (S):
          </note>
          <note>
            Fru talman! Tack, Lotta Finstorp, för denna interpellation!
          </note>
          <note>
            Sverige har tillåtits att glida isär alltför länge. De regionala
            klyftorna har tillåtits växa i vårt land. Detta påverkar på sikt
            tilliten till den svenska staten och våra offentliga institutioner.
          </note>
          <note>
            Det finns delar i vårt land där människor känner att staten har
            övergivit dem. Statskontorets kartläggning, som genomfördes efter
            en beställning från regeringen, visade att den svenska staten
            har en lång centraliseringsvåg bakom sig. Verksamheter har centraliserats
            till Stockholm och andra stora städer. De statliga myndigheternas
            fysiska närvaro har minskat i stora delar av landet, och det kan
            inte accepteras.
          </note>
          <note>
            Det här är inget som kan accepteras, och denna regering har tydligt
            markerat att trenden måste vändas. Vi har tre olika processer
            som alla handlar om att förstärka den statliga närvaron och få
            en bättre spridning av statliga jobb.
          </note>
          <note>
            Den första processen handlar om omlokalisering av myndigheter.
            I debatten används uttrycket ”utlokalisering”. Vår utgångspunkt,
            fru talman, är att Stockholm inte kan vara huvudregeln. Den svenska
            staten måste beakta hela landets intressen, och då måste vi också
            säkerställa att det finns en god spridning av de statliga jobben.
          </note>
          <note>
            Fler städer måste ges möjlighet att vara verksamhetsorter för
            de statliga myndigheterna. Vi har därför börjat omlokalisera statliga
            myndigheter från Stockholm till andra delar av landet. Två beslut
            är redan fattade. Det gäller Fastighetsmäklarinspektionen som
            kommer att flyttas till Karlstad från Stockholm. Det gäller även
            E-hälsomyndigheten som flyttas till Kalmar. Fler beslut följer.
            Vi kommer att behöva jobba med omlokaliseringar av hela eller
            delar av myndigheter.
          </note>
          <note>
            Fru talman! Den andra delen handlar om den statliga servicens
            närvaro, vilket Lotta Finstorp även tar upp i sin interpellation.
            Frågan är viktig, för om vi vill digitalisera den offentliga sektorn
            och effektivisera den offentliga sektorns verksamhet måste vi
            också säkerställa att alla får stöd. Alla måste ha möjlighet att
            ta del av offentliga tjänster. De som inte kan använda sig av
            digitala tjänster måste få stöd. Dessutom behöver enskilda och
            företag alltid ha möjlighet till fysiska möten i servicesituationer
            med den statliga och kommunala sektorn.
          </note>
          <note>
            För närvarande har vi ett stort antal servicekontor som i praktiken
            är ett samarbete mellan flera myndigheter. Det handlar om att
            finnas till som en servicepunkt för medborgarna. Vi behöver dock
            fler servicekontor. Den statliga servicenärvaron kommer att behöva
            öka. Därför fick jag för några månader sedan i uppdrag av statsministern
            att verka för detta, vilket interpellanten också lyfter fram.
          </note>
          <note>
            Vi har satt igång en process, och redan nu finns två underlag
            som vi arbetar vidare med. Det handlar dels om Landsbygdskommitténs
            betänkande, dels det underlag som vi har fått från Statens servicecenter.
            Det här är viktiga bidrag i arbetet. Svenska staten ska bidra
            till att hålla ihop Sverige, inte splittra det. I ärlighetens
            namn är det inte en sådan utveckling vi har bakom oss. En lång
            period av centralisering måste brytas.
          </note>
          <note>
            Den tredje delen av politikområdet för en sammanhållen offentlig
            förvaltning i landet är att ta fram en ordning för myndigheter
            för hur de ska fatta beslut i lokaliseringsfrågor. Nu fattas dessa
            beslut oberoende av varandra, vilket innebär att orter och regioner
            i vårt land kan drabbas av flera nedläggningar samtidigt eller
            under en sammanhållen period. Här måste regeringen ta ansvar,
            och vi jobbar med att ta fram en ordning för detta.
          </note>
          <note type="speaker">
            Anf. 58 LOTTA FINSTORP (M):
          </note>
          <note>
            Fru talman! Tack, ministern, för en viktig debatt med bra inlägg!
            Att hela Sverige ska leva och hålla ihop är en allvarlig fråga.
            Jag tror att de flesta partier jobbar med detta och försöker hitta
            lösningar. Det handlar egentligen inte bara om att det ska finnas
            tillgång till statlig, kommunal och regional service på orterna
            och kloka digitala lösningar.
          </note>
          <note>
            Drygt 100 av Sveriges 290 kommuner har färre än 11 000 invånare.
            Många ligger storstadsnära. Jag bor själv i Flens kommun. Vi har
            17 000 invånare och ligger en timme från Stockholm. Även om Flen
            räknas som landsort är det inga problem för oss. Många andra har
            dock långa avstånd och kan ha svårt att pendla. Då gäller det
            att inte beskatta bensinen så att människor inte kan ta sig till
            jobbet. Det finns alltså många delar i detta.
          </note>
          <note>
            En sak jag tänkte på gäller information till medborgare som bor
            på landsorten och handlar om lokala tidningsredaktioner. Egentligen
            är detta ingen statlig fråga. Men många redaktioner har lagts
            ned, vilket gör det svårare att bevaka vad som händer i samhället
            om man exempelvis inte är helt och hållet digitaliserad.
          </note>
          <note>
            Stora delar av Sverige saknar mediebevakning av närsamhället.
            Folk har svårt att få information om vad som händer i den statliga
            service som finns utlokaliserad. Lokalt bevakade nyheter har historiskt
            knutit samman människor och har bidragit till samhörighet. Om
            vi ska se till att hålla ihop Sverige är även detta en viktig
            del. Det här är inte framför allt en politisk fråga utan handlar
            mer om hur vi ska lösa den problematik som finns.
          </note>
          <note>
            Många reformer har även stärkt landsbygden. Jag tänker på avregleringen
            av apotek. Antalet apotek har ökat med 40 procent, vilket också
            är något som gynnar glesbygd och landsbygd så att man faktiskt
            kan bo kvar. Det handlar alltså om många delar.
          </note>
          <note>
            Det kan bli precis så som minister n säger: När myndigheterna
            inte talar med varandra om de ska lägga ned lokalkontor kan det
            bli så olyckligt att flera läggs ned på samma ställe samtidigt.
            Det finns dock även goda exempel. I Katrineholm finns Pensionsmyndigheten,
            Arbetsförmedlingen och Försäkringskassan vid samma disk på biblioteket.
            Detta har varit väldigt lyckosamt. Det här finns på flera ställen
            i Sverige. Kanske borde möjligheten att ha lokala statliga servicekontor
            utökas.
          </note>
          <note>
            Jag tänker även på vårdcentrals- eller hälsovalsreformen i primärvården.
            I Sörmland har många fler vårdcentraler tillkommit. De är privat
            driv ­ na, och de har vuxit upp även på mindre orter.
          </note>
          <note>
            Det gäller alltså att se en helhet i alla delar om man vill få
            hela Sverige att leva. Folk måste kunna bo kvar för att det ska
            bli en levande landsbygd. Då behövs en bejakande politik i alla
            delar , och man måste se till helheten.
          </note>
          <note>
            Jag nämnde tidigare bensinskatten som exempel. Kollektivtrafik
            finns ju inte överallt. Trots att jag bor Stockholmsnära skulle
            jag inte kunna ta bussen till stationen , för det finns ingen.
          </note>
          <note>
            Det blir ett Stockholmsperspektiv i vissa delar av regeringens
            politik, vilket gör det väldigt svårt att bo kvar på landsbygden.
            Även om det finns ett lokalt s katteverkskontor i det egna samhället
            finns det delar som gör att man ändå inte kan bo kvar. Att kunna
            bo och verka i attraktiva miljöer handlar även om bostadspolitik.
          </note>
          <note>
            Det gäller att se till alla dessa delar. För om man skruvar fel
            i en av dem kan inte hela Sverige leva.
          </note>
          <note type="speaker">
            Anf. 59 Statsrådet ARDALAN SHEKARABI (S):
          </note>
          <note>
            Fru talman! Tack återigen, Lotta Finstorp, för viktiga inlägg
            i debatten! Låt mig också säga att debatten gläder mig. Vi har
            ju haft debatter med företrädare för Moderata samlingspartiet
            som har ifrågasatt omlokalisering av statliga jobb och har talat
            om ersättningsjobb. De har varit kritiska till regeringens ingång
            och Landsbygdskommitténs betänkande.
          </note>
          <note>
            Jag tycker att det är viktigt, fru talman, att det också finns
            moderata företrädare i kammaren som står upp för principen om
            att statliga jobb måste spridas bättre och att det även finns
            ett internt tryck inom Moderata samlingspartiet på a tt staten
            har ett ansvar för att hålla ihop Sverige.
          </note>
          <note>
            Låt mig utan att förlänga debatten påminna interpellanten om
            något som dock inte är temat för interpellationen. De erfarenheter
            som vi har av privatiseringar och kommersialiseringar av verksamheter
            av gemensamma tjänster i Sverige kan inte sägas ha lett till förbättringar
            för glesbygden, snarare tvärtom. Marknadens drivkrafter har förstärkt
            urbaniseringen. Här behöver staten tänka om och vara en motvikt
            mot sådana drivkrafter. Staten behöver stå för en gemensamt finansierad
            och reglerad service för alla medborgare, oavsett var i landet
            de bor.
          </note>
          <note>
            Därför har vi också inslag i glesbygdspolitiken som handlar om
            att statligt subventionera delar av den kommersiella servicen.
            Marknaden och marknadens principer kan här inte vara gällande
            när det handlar om människors tillgång till kommersiell och offentlig
            service. Här har vi ett ansvar att hålla ihop Sverige.
          </note>
          <note>
            Fru talman! Det är viktigt att representanter för olika partier
            är självkritiska på denna punkt. De måste våga erkänna att den
            marknadsliberala dogm som gällt i vårt land i flera decennier
            beträffande organiseringen av exempelvis välfärdstjänster knappast
            har lett till att vi har hållit ihop samhället och förstärkt servicen
            för dem som bor i svensk glesbygd. Det är dock en annan debatt,
            och jag ska inte förlänga den na .
          </note>
          <note>
            Låt mig återgå till frågan. Detta är viktigt, och för att det
            ska ske krävs en förvaltningspolitik som fokuserar på gemensamma
            intressen som svenska staten har. Det är en förvaltningspolitik
            som har ett koncernperspektiv. De beslut som fattas av enskilda
            myndigheter är logiska. Det är bra beslut utifrån myndighetens
            enskilda perspektiv. Men någon måste ju också ta ansvaret för
            helheten, för den svenska staten, för det gemensamma intresse
            som våra myndigheter har. Där jobbar nu regeringen med de processer
            som jag försökte beskriva.
          </note>
          <note>
            Fru talman! Jag är övertygad om att de här processerna är en
            grundförutsättning för digitaliseringen av den offentliga sektorn.
            Är det så att det inte finns något stöd till de människor som
            inte kan använda sig av digitala tjänster får vi heller inte legitimitet
            för digitaliseringen av den offentliga sektorn, och då halkar
            vi efter.
          </note>
          <note>
            Fru talman! I går besökte jag Hamburg, en mycket framgångsrik
            stad som arbetar med industriell utveckling, inte minst i Hamburgs
            hamn, som är ledande i Europa. Men jag märkte att man även där
            brottas med att få gemensamma strukturer för digitaliseringen
            av den offentliga sektorn. Det är ändå ett urbant område med hög
            koncentration av människor. Om vi ska lyckas med våra digitaliseringsprocesser
            i den offentliga förvaltningen krävs det att vi jobbar med fysisk
            närvaro, och den fysiska närvaron är för närvarande inte tillfredsställande.
            Här behöver vi också samverka med kommunsektorn.
          </note>
          <note type="speaker">
            Anf. 60 LOTTA FINSTORP (M):
          </note>
          <note>
            Fru talman! Jag tackar ministern för debatten. Det är inte svart
            eller vitt, och det finns egentligen inga klara svar från någon
            sida på hur man ska kunna få hela Sverige att leva. Jag tycker
            att det ministern säger är viktigt: Den fysiska närvaron kan vi
            aldrig någonsin helt och hållet fasa ut och ersätta med en digital
            närvaro. Om man tittar på mindre kommuner i glesbygd säger dessutom
            demografin väldigt mycket. Det är många äldre som bor där. Det
            är många som använder digitala lösningar även om de är äldre,
            så man ska inte generalisera där heller . M en det måste finnas
            en fysisk närvaro.
          </note>
          <note>
            Man måste ha en ödmjukhet när man diskuterar de här frågorna.
            Det är lätt att man tar avstamp i Stockholm och andra storstadsområden
            och försöker hitta lösningar. Många gånger är kreativiteten väldigt
            stor ute på landsbygden. Man hittar nya lösningar. Lanthandlaren
            skulle kanske kunna ha servicekontoret i sin lanthandel i stället.
            Man skulle kunna öppna upp och befria landsbygden från ganska
            mycket pekpinnar. Det tror jag vore väldigt intressant att titta
            på. Hur kan man få företagsamheten och entreprenörskapet att blomma,
            så att yngre människor vill flytta till landsbygden eller flytta
            tillbaka dit? De kanske minns sin barndom positivt och vill att
            deras egna barn ska växa upp där.
          </note>
          <note>
            Jag tror absolut att hela Sverige har förutsättningar för att
            leva och blomstra, men det gäller att politiken i alla delar tänker
            hur man kan öppna upp i stället för att straffa med höga skatter,
            till exempel med kilometerskatt på transporter. Om man är för
            det måste man tänka på hur det kommer att drabba exempelvis Norrland.
            Det kanske blir så att jobben flyttar söderut i stället. Då har
            man ju inte fått hela Sverige att leva.
          </note>
          <note type="speaker">
            Anf. 61 Statsrådet ARDALAN SHEKARABI (S):
          </note>
          <note>
            Fru talman! Jag vill tacka Lotta Finstorp för en bra diskussion.
            Jag ser fram emot att fortsätta jobba med den här frågan tillsammans
            med riksdagen och dess ledamöter. Det är viktigt att den svenska
            staten genomför en förändring nu och att vi tar större ansvar
            för den statliga närvaron i landet.
          </note>
          <note>
            Överläggningen var härmed avslutad.
          </note>
          <note>
            § 16 Svar på interpellation 2016/17:381 om valuta för pengarna
          </note>
          <note type="speaker">
            Anf. 62 Statsrådet ARDALAN SHEKARABI (S):
          </note>
          <note>
            Fru talman! Lotta Finstorp har frågat mig om vad jag bedömer
            att kvalitetsskillnader mellan kommuner beror på och om jag avser
            att vidta åtgärder för att säkerställa att redan satsade skattepengar
            runt om i landet tas till vara på bästa sätt.
          </note>
          <note>
            Regeringsformen slår fast att den svenska folkstyrelsen förverkligas
            bland annat genom den kommunala självstyrelsen. Det innebär att
            det finns en självständig och, inom vissa ramar, fri bestämmanderätt
            för kommuner och landsting.
          </note>
          <note>
            För att den kommunala självstyrelsen ska kunna förverkligas måste
            det finnas ett reellt handlingsutrymme för kommuner och landsting.
            Kommunal självstyrelse innebär därför med nödvändighet variation
            mellan kommunerna.
          </note>
          <note>
            Trots att kommuner och landsting är självständiga har staten
            och den kommunala sektorn ett gemensamt ansvar för välfärden.
            Regeringen arbetar därför ständigt med att ge kommuner och landsting
            så goda förutsättningar som möjligt att utveckla, tillhandahålla
            och finansiera ett likvärdigt serviceutbud med god kvalitet. I
            det arbetet får värdet av lokal och regional självständighet hela
            tiden balanseras mot övergripande värden som exempelvis samhällsekonomisk
            stabilitet och likvärdighet.
          </note>
          <note>
            Det finns dessutom stora skillnader mellan kommuner och landsting
            när det gäller till exempel folkmängd, geografisk storlek och
            åldersstruktur. Det är viktigt att likvärdig service kan erbjudas
            alla invånare oberoende av deras inkomster och andra strukturella
            förhållanden. Därför har vi ett utjämningssystem som syftar till
            att skapa likvärdiga ekonomiska förutsättningar för alla kommuner
            och landsting i landet. Förutsättningarna kan dock skilja sig
            åt när det till exempel gäller möjligheterna att rekrytera medarbetare
            med rätt kompetens.
          </note>
          <note>
            För att säkerställa att syftet med systemet uppnås beslutade
            regeringen i november 2016 att tillsätta en utredning som ska
            göra en generell översyn av kostnadsutjämningen. Utredningen ska
            särskilt analysera om större samhällsförändringar i tillräcklig
            grad fångas upp i nuvarande system.
          </note>
          <note>
            Kommuner och landsting kommer nämligen inom de närmaste decennierna
            att ställas inför en rad utmaningar till följd av samhällsutvecklingen.
            Regeringen har därför i februari även tillsatt en utredning som
            ska utarbeta en strategi för att stärka kommunernas kapacitet
            att fullgöra sina uppgifter och hantera utmaningarna. Utredningen
            ska också analysera i vilken utsträckning olika strukturella åtgärder
            kan stärka kommunernas förmåga att möta samhällsutvecklingen.
          </note>
          <note>
            Att ta vara på skattepengar på bästa sätt handlar dessutom om
            att skapa bra förutsättningar för verksamhetsutveckling och innovation.
            I det arbetet är det avgörande att professionerna i våra verksamheter
            får en framträdande roll. En lång period av styrning av vår offentliga
            sektor i kölvattnet av ”new public management” har på flera håll
            lett till stora tunga kontrollapparater och en hög administrativ
            börda för många verksamheter. Här är det viktigt att styrningen
            i offentlig sektor utvecklas till att bli mer tillitsbaserad,
            så att vi får effektiva och innovativa verksamheter med högt förtroende
            hos medborgarna.
          </note>
          <note>
            Det finns flera andra områden där regeringen arbetar aktivt för
            att stärka kommuner och landsting. Vi har till exempel särskilt
            fokus på digitaliseringsfrågorna, vi ser på olika möjligheter
            för kommuner att ingå avtalssamverkan, vi har en plan för att
            stärka den statliga närvaron på lokal och regional nivå, vi förbereder
            en ny modern kommunallag och vi ser över upphandlingsregelverket.
          </note>
          <note>
            Alla dessa åtgärder vidtas med stor respekt för den kommunala
            självstyrelsen men samtidigt med en tydlig riktning att på allvar
            ge den kommunala sektorn möjlighet att möta samhällsutvecklingen
            med effektiva och hållbara verktyg.
          </note>
          <note type="speaker">
            Anf. 63 LOTTA FINSTORP (M):
          </note>
          <note>
            Fru talman! Jag tackar ministern för svaret. Trots att svensk
            ekonomi går som tåget slår kommunalskatterna nytt rekord i år.
            Aldrig tidigare har skattenivån varit så hög för vanliga inkomsttagare,
            och vågen av skattehöjningar spås bara öka i styrka.
          </note>
          <note>
            Det är intressant att läsa det LO-ordföranden Karl-Petter Thorwaldsson
            skriver. Han skrev nyligen en historisk debattartikel i Dagens
            industri tillsammans med Leif Östling, ordförande i Svenskt Näringsliv.
            De framhöll att skatten har blivit för hög och att skillnaderna
            är för stora. Östling skriver och säger: Bor man i en kommun där
            man betalar 34–35 kronor i kommunalskatt och de lägger ned förskolan
            och flyttar servicen är det klart man känner sig övergiven av
            samhället .
          </note>
          <note>
            Det där tror jag är en väldigt viktig fråga som egentligen också
            är kopplad till den statliga servicen på landsbygden. Det är ofta
            i de mindre kommunerna, kanske långt ifrån tillväxtcentrum och
            så vidare, som man har de högsta skatterna, och det är kanske
            också där som en hel del av den kommunala servicen läggs ned.
          </note>
          <note>
            I dag var det intressant att läsa att LO dessutom kräver ett
            tak för kommunalskatten. De kommer att driva den frågan på S-kongressen
            i helgen. Om man sätter ett tak för kommunalskatten skulle det
            vara ett sätt att minska klyftorna. Sedan vill man att kommunerna
            kompenseras med höjda statsbidrag. Jag för min del tänker mig
            att man i stället borde ha en politik för fler jobb och en bejakande
            politik för dem som driver företag.
          </note>
          <note>
            SKL:s chefsekonom säger att det är väldigt bekymmersamt att den
            största ökningen av skattenivåerna har skett i landstingen. Det
            som är mest bekymmersamt är att den här höjningen har skett trots
            att landet befinner sig i en väldigt stark högkonjunktur och har
            en gynnsam demografisk situation.
          </note>
          <note>
            Vad säger ministern till den som betalar 34–35 kronor i kommunalskatt
            och ser servicen försvinna och vårdköerna växa? Lägg till de skattehöjningar
            som regeringen planerar på inkomst, bensin och så vidare – det
            är inte svårt att förstå ilskan och bitterheten. Man får mindre
            och mindre valuta för sina pengar och mindre och mindre pengar
            i plånboken. Det är en grogrund för missnöjespartier. I närtid
            har vi sett Trump. Hans framgång i USA är till viss del sprungen
            ur detta. Inte sällan är skatterna högst i de delar av landet
            där demografi och arbetslöshet är stora utmaningar.
          </note>
          <note>
            Jag använder ordet utmaningar i stället för problem, därför att
            det finns lösningar om man i politiken vågar tänka utanför boxen
            och sina ideologiska låsningar. Vi kan återkoppla igen till att
            hela Sverige ska leva. Bensinskattehöjningar till exempel slår
            direkt mot den som måste ta bilen till jobbet, där det inte finns
            kollektivtrafik som alternativ. De slår rakt ned i privatekonomin
            för den som varje dag kämpar med långa resor till och från jobbet.
          </note>
          <note>
            Skatt som styrmedel är ett gissel när valfrihet saknas. Annars
            är skatt som styrmedel ett sätt vi styr med. Men här finns inget
            val för den som måste ta bensinbilen eller dieselbilen till jobbet.
            Svenska bilister är redan kraftigt överbeskattade. Av priset på
            en tank bensin är 66 procent skatt. Detta var i juli 2016. Det
            slår helt klart direkt mot dem som bor på landsbygden.
          </note>
          <note>
            I dag läste jag att fordonsskatte n, som är regeringens förslag,
            bli r otroligt dramatisk för den som måste ta sin bil till jobbet.
            En Golf kommer att få en skatteökning med 315 procent och en dieseldriven
            Volvo-kombi med 163 procent. Vad säger ministern till den som
            måste använda bilen till jobbet och som har en kommunalskatt på
            34 – 35 kronor?
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 16.01 på förslag av tredje vice talmannen
            att ajournera sammanträdet till kl. 18.00.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 18.00.
          </note>
          <note>
            § 16 (forts.) Svar på interpellation 2016/17:381 om valuta för
            pengarna
          </note>
          <note type="speaker">
            Anf. 64 Statsrådet ARDALAN SHEKARABI (S):
          </note>
          <note>
            Herr talman! Jag vill tacka för en väldigt bra diskussion.
          </note>
          <note>
            Vi har i dag fört debatt om två centrala frågor som handlar om
            tilliten i vårt samhälle och hur den offentliga sektorn ska bidra
            till att hålla ihop detta samhälle. Jag anser att de frågor som
            Lotta Finstorp lyfter upp är helt centrala för förvaltningspolitikens
            utveckling och därmed också för samhällskontraktet mellan det
            gemensamma och medborgarna.
          </note>
          <note>
            Jag vill tacka för en mycket bra diskussion.
          </note>
          <note type="speaker">
            Anf. 65 LOTTA FINSTORP (M):
          </note>
          <note>
            Herr talman! Jag vill tacka ministern för två väldigt viktiga
            debatter, där vi har haft en bra dialog i dessa frågor.
          </note>
          <note>
            Innan debatten ajournerades ställde jag en fråga. Den gällde
            bland annat dem som betalar 34–35 kronor per hundralapp i kommunalskatt
            och som ser servicen försvinna och vårdköerna växa, samtidigt
            som den politiska organisationen i kommunen ibland också växer.
            Det är ju ofta de mindre kommunerna utanför storstadsområdena
            som har så hög kommunalskatt.
          </note>
          <note>
            Vad säger ministern till dem som försöker att bo och verka på
            landsbygden? Hur ska de dessutom stå ut med höjd bensinskatt n
            är de måste åka bil till jobbet eftersom det inte finns någon
            kollektivtrafik? Kilometerskatten kan, om den skulle bli verklighet,
            till exempel drabba de anställda på sågverk i Norrlands inland.
          </note>
          <note>
            Det skulle vara jätteintressant att få höra vad ministern har
            att säga om det här. Vad säger man till dessa personer?
          </note>
          <note>
            Det är också intressant att LO i dag kräver ett tak för nivån
            på kommunalskatten. Det är möjligt att ministern inte kan föregå
            S ‑ kongressen, men det vore ändå intressant att höra vad han
            säger om detta.
          </note>
          <note>
            SKL, Sveriges Kommuner och Landsting, gör en ekonomirapport två
            gånger per år. Där tittar man bland annat på skattekraft och får
            då ett bra underlag när kommuner och landsting ska göra sin budgetplanering
            och sina prioriteringar. I den senaste rapporten ställer SKL en
            prognos angående befolkningen, som man tror kommer att öka med
            ungefär 650 000 personer fram till 2020. Det är alltså en ökning
            med mer än en halv miljon människor.
          </note>
          <note>
            Kommunerna står inför stora utmaningar, men att höja skatten
            ytterligare är inte rätt medicin. Det handlar snarare om att få
            fler människor i arbete. Jag är bekymrad över hur regeringens
            politik slår – framför allt mot dem som bor i glesbygdsområden,
            där skatten redan är oerhört hög. Denna politik innebär ytterligare
            pålagor, som gör att man kanske väljer att inte bo kvar.
          </note>
          <note>
            Då blir det svårt, utifrån den debatt vi hade tidigare om att
            hela Sverige ska leva, för allt detta hänger ihop. Jag vill att
            ministern kommenterar hur man kan se på det.
          </note>
          <note>
            Jag har också en fråga angående det kommunala självstyret och
            riktade statsbidrag. Var går gränsen för det kommunala självstyret
            när regeringen till exempel beslutar om glasögonbidrag eller gratis
            besök på vårdcentralen för personer som är äldre än 85 år?
          </note>
          <note>
            Risken är att man urholkar det kommunala självstyret genom riktade
            statsbidrag. Till en början skapar de jubel bland kommunalråden,
            men år två, när dessa statsbidrag kanske inte längre finns, får
            man i stället skära ned på en kostnad som man egentligen inte
            har tagit själv utan fått från staten. Jag tycker att det kommunala
            självstyret är en jätteviktig fråga som vi skulle kunna ha en
            helt egen interpellation om.
          </note>
          <note>
            Men återigen: Vad säger man till någon som bor i glesbygd, som
            har 34–35 kronor i kommunalskatt och nu får ytterligare pålagor
            från reger ­ ingen?
          </note>
          <note type="speaker">
            Anf. 66 Statsrådet ARDALAN SHEKARABI (S):
          </note>
          <note>
            Herr talman! Vad säger man till dem som lever i en kommun som
            har stora utmaningar och där skatterna har höjts? Jo, man säger
            till de medborgarna att tiden för skattesänkningar är över. Man
            säger att det var fel att under åtta år prioritera skattesänkningar
            före välfärdssatsningar. Man säger att det var rätt att satsa
            10 miljarder extra på välfärden och att ge kommunerna mer resurser.
            Vad hade hänt i de här kommunerna, herr talman, om regeringen
            och riksdagen inte hade beslutat om dessa välfärdsmiljarder?
          </note>
          <note>
            Vi har enorma behov inom svensk välfärd. Vi har regionala klyftor
            som har tillåtits växa. Vi har en utveckling där delar av landet
            påverkas väldigt negativt av urbaniseringens effekter. Då krävs
            ordentliga insatser från politiken, från statens sida, för att
            hålla ihop samhället och inte tillåta klyftorna i det att växa.
            Då krävs det att vi satsar på den gemensamma välfärden och tillför
            kommunerna resurser.
          </note>
          <note>
            De satsningarna måste finansieras, herr talman, för om dessa
            satsningar inte görs ökar behovet i Sveriges kommuner att höja
            kommunalskatten. Då ökar också skillnaderna mellan kommuner, så
            det är helt avgörande att vi sätter stopp för skattesänkarpolitiken
            och i stället tillför välfärden mer resurser. Vi behöver fler
            som arbetar i välfärden. Vi behöver finansiera välfärden.
          </note>
          <note>
            Utöver resursförstärkningar behöver vi jobba med utveckling av
            styrningen av den offentliga välfärden, som kommunerna ansvarar
            för. Vi har haft en utveckling där vi har fått för många detaljerade,
            riktade statsbidrag, som begränsar kommunernas handlingsutrymme
            och ger kommunerna sämre förutsättningar att jobba med effektiviseringar.
          </note>
          <note>
            Vi har en detaljstyrning också genom regelverk och förordningar,
            som påverkar det kommunala handlingsutrymmet. Rättsliga hinder
            står i vägen för kommunal samverkan, som är en viktig del i arbetet
            med att ge även kommuner som har krympt bättre förutsättningar
            att klara av kärnuppdraget.
          </note>
          <note>
            Mot den bakgrunden har regeringen inlett ett arbete som sammanfattas
            i tilläggsreformer som handlar om att satsa mer på generella statsbidrag
            och att ge stöd till kommuner, inte minst i samverkansfrågor.
            Därför tillsatte vi också en utredning som ska utvidga möjligheterna
            till avtalssamverkan.
          </note>
          <note>
            Herr talman! Vi står upp för principen om utjämning mellan kommuner.
            När den moderata ordföranden i Stockholms läns landsting attackerar
            systemet med kommunal utjämning och kommer med påståenden om att
            detta system är orättfärdigt, eftersom Stockholm får vara med
            och bidra till välfärden i resten av Sverige, väljer vi att stå
            upp för denna modell.
          </note>
          <note>
            Vi väljer att förstärka den kommunala utjämningen, och det är
            mot den bakgrunden som Håkan Sörman har fått regeringens uppdrag
            att ta fram ett underlag för förstärkt och uppdaterad kommunal
            utjämning som också beaktar de nya samhällsförändringar som innebär
            kostnader för kommunerna.
          </note>
          <note>
            Vi behöver alltså tillföra kommunerna mer resurser. Vi behöver
            finansiera dessa investeringar. Vi behöver stå upp för utjämningen
            mellan våra kommuner, för att minska klyftorna. Vi behöver också
            ge kommunerna bättre förutsättningar att bedriva verksamhet. Då
            är det inte mer detaljstyrning eller mer marknadsorienterade regler
            som krävs, utan det som krävs är tillit i relationen mellan staten
            Sverige och Sveriges kommuner och landsting. Det krävs tillit
            mellan staten Sverige och alla de professioner som gör välfärden
            möjlig i våra kommuner och landsting.
          </note>
          <note type="speaker">
            Anf. 67 LOTTA FINSTORP (M):
          </note>
          <note>
            Herr talman! Tack, ministern, för inlägget!
          </note>
          <note>
            Det som behövs i Sverige är fler människor som betalar skatt.
          </note>
          <note>
            Skatteutskottet var nyligen på utskottsresa till Kenya, där 20
            procent av befolkningen betalar skatt och där s venska Skatteverket
            gör ett jättebra jobb genom att hjälpa till att bygga upp ett
            skattesystem. Problemet är att få människor att betala skatt och
            se vad de sedan får för valuta för pengarna.
          </note>
          <note>
            När man höjer skatterna mycket kommunalt och landstingskommunalt
            och köerna kvarstår eller blir ännu längr e, till exempel till
            vården, är risken att det minskar människors benägenhet att jobba
            över, jobba lite extra och utbilda sig. Det är en farlig utveckling,
            tycker jag, när det blir på det sättet.
          </note>
          <note>
            Det är inte bara inkomstskatten, utan det kommer till en mängd
            andra skatter. Nu talar regeringen om flygskatt. Jag bor nära
            Skavsta. Det är 1 100 arbetstillfällen som blir direkt berörda
            om denna lågprisflygplats kommer att minska sin andel passagerare,
            därför att de som reser därifrån är väldigt känsliga för om det
            blir, som ni säger, några kronor till. Men det hämmar också utvecklingen
            i vårt län. Det finns en stor oro i Nyköpings kommun för att de
            här människorna kommer att bli arbetslösa.
          </note>
          <note>
            Skatt som styrmedel kan vara effektivt på många sätt, som vi
            talade om tidigare i debatten. Men de måste ha ett syfte. Då tänker
            jag att en miljöskatt, flygskatten, inte är utformad så. Det finns
            ju inga incitament för människor att ta tåget till Thailand –
            det är lite svårt över haven. Och det finns inga incitament för
            flygbolagen att finna bättre bränsle, till exempel.
          </note>
          <note>
            Om skatt ska vara ett bra styrmedel måste det finnas alternativ
            att välja på för den enskilde.
          </note>
          <note type="speaker">
            Anf. 68 Statsrådet ARDALAN SHEKARABI (S):
          </note>
          <note>
            Herr talman! Jag vill avslutningsvis återigen tacka Lotta Finstorp
            för en bra diskussion, där viktiga aspekter av det offentliga
            Sverige och våra förutsättningar att finansiera de gemensamma
            välfärdstjänsterna har diskuterats.
          </note>
          <note>
            Även om vi under debatten har berört många olika områden, som
            nu senast flygskatt, är det ändå viktigt att vi fokuserar på vilka
            förutsättningar vi ger till Kommunsverige. Och denna debatt behövs.
            Vi behöver vidta fler åtgärder som ger kommunerna större handlingsutrymme
            och också tillför kommunerna mer resurser så att välfärden kan
            finansieras. Det är enda vägen, om vi ska kunna upprätthålla likvärdigheten
            i svensk välfärd, att vi inte tillåter de regionala klyftorna
            att växa.
          </note>
          <note>
            Stort tack för en bra och viktig diskussion!
          </note>
          <note>
            Överläggningen var härmed avslutad.
          </note>
          <note>
            § 17 Svar på interpellationerna 2016/17:387 och 391 om tillståndsprocessen
            för småskalig vattenkraft
          </note>
          <note type="speaker">
            Anf. 69 Miljöminister KAROLINA SKOG (MP):
          </note>
          <note>
            Herr talman! Christian Holm Barenfeld har frågat mig vilka åtgärder
            gällande tillståndsprocesserna för den småskaliga vattenkraften
            som jag avser att vidta så att de förenklas och genomförs till
            mer rimliga kostnader. Sten Bergheden har frågat mig varför jag,
            trots tillkännagivande och den energipolitiska överenskommelsen,
            ännu inte har genomfört en förenkling av tillståndsprocesserna
            för den småskaliga vattenkraften.
          </note>
          <note>
            Energiöverenskommelsen slår bland annat fast att Sverige ska
            ha mo ­ derna miljökrav på vattenkraften. Överenskommelsen slår
            också fast att prövningssystemet ska utformas på ett sätt som
            inte blir onödigt administ ­ rativt och ekonomiskt betungande
            för den enskilde i förhållande till den eftersträvade miljönyttan.
            Inom Regeringskansliet pågår ett arbete med att ta fram ett författningsförslag
            som utformas med utgångspunkt i energi ­ överenskommelsen.
          </note>
          <note>
            En kommande vattenverksamhetsproposition kommer att behandla
            förslag som genomför de ändringar av prövningssystemet för vattenkraft
            som föranleds av energiöverenskommelsen. Jag kan självklart inte
            föregå den pågående processen eller i dag ge en exakt tidpunkt
            för när regeringen avser att återkomma till riksdagen i frågan,
            men min förhoppning är att en lagrådsremiss ska kunna beslutas
            före sommaren.
          </note>
          <note type="speaker">
            Anf. 70 CHRISTIAN HOLM BARENFELD (M):
          </note>
          <note>
            Herr talman! Tack, miljöministern, för svaret på min interpellation!
          </note>
          <note>
            Diskussionen om den småskaliga vattenkraften har under ett antal
            år varit ganska intensiv. Tillståndsprocesserna för att erhålla
            de tillstånd som krävs är i våra myndigheter omfattande och riskerar,
            som sagt, att drabba dem som innehar småskalig vattenkraft väldigt
            hårt.
          </note>
          <note>
            Från regeringen och våra myndigheter hävdas det ofta att tillstånden
            krävs som ett resultat av tvingande direktiv från EU. När man
            då kontrollerar det med EU-kommissionen förefaller det att vara
            en missuppfattning från svensk sida att ägare av småskalig befintlig
            vattenkraft ska vara tvingade att utsättas för denna omfattande
            process, med de kostnader som därmed uppstår.
          </note>
          <note>
            I överenskommelsen lyfts en översyn av tillståndsprocesserna
            fram som viktig – något som ändå inte har fått regeringen att
            agera speciellt snabbt. Det finns skrivningar om att de omprövningar
            som görs ska ta mer hänsyn till den enskildes intressen och de
            ekonomiska konsekvenserna av tillståndsprövningen gällande vattenkraften
            vägt mot miljönyttan. Det har också riktats ett antal tillkännagivanden
            här i kammaren.
          </note>
          <note>
            Om jag inte har missförstått det har vissa länder undantagit
            den småskaliga vattenkraften, trots att de är med i EU. Det borde
            i så fall vara samma villkor för Sverige.
          </note>
          <note>
            Det görs olika bedömningar på olika ställen runt om i landet
            från våra länsstyrelser, och sedan har vi mark- och miljödomstolen
            som fattar sina beslut. Det finns också en rad personer på våra
            myndigheter som är extremt kopplade till de här verksamheterna.
            I älvräddarföreningar och liknande finns statliga tjänstemän som
            har blivit väldigt medialt uppmärksammade.
          </note>
          <note>
            Vi har en situation där många markägare som under lång tid, kanske
            i generationer, har haft småskalig vattenkraft på sina ägor helt
            plötsligt blir ställda inför helt nya fakta. Det är därför vi
            har ställt de här interpellationerna.
          </note>
          <note>
            Vad är det för åtgärder, och är det så att ministern vill vidta
            åtgärder för att förenkla för den småskaliga vattenkraften? Om
            inte är det helt okej om hon meddelar att hon tycker att det ska
            vara en omfattande process och att det ska försvåras och fördyra
            för dem som har småskalig vattenkraft att driva den.
          </note>
          <note>
            Det skulle vara bra med lite mer förtydliganden. Även om ministern
            inte kan föregå själva utredningen kan väl ministern ha en uppfattning
            om i vilken riktning hon skulle vilja gå.
          </note>
          <note type="speaker">
            Anf. 71 STEN BERGHEDEN (M):
          </note>
          <note>
            Herr talman! Tack, ministern, för svaret, som är väldigt lika
            de svar vi har fått tidigare i den här frågan!
          </note>
          <note>
            Varför vi står här i dag är, återigen, att vi har varit tydliga
            från riksdagens sida med att vi vill ha en förändring av tillståndsprocesserna.
            Vi vill underlätta beslutsprocessen för de småskaliga vattenkraftverken.
            Vi har också träffat en energiöverenskommelse som tydligt pekar
            på att detta ska göras.
          </note>
          <note>
            Sedan kommer vi till själva problemet, herr talman, och det är
            att reger ­ ingen ska återkomma med ett förslag på hur förändringarna
            skulle kunna se ut och se till att de praktiskt genomförs. Och
            då tar det tid, oerhört lång tid. Vi ställer därför de här interpellationerna
            för att stämma av hur långt processen har kommit.
          </note>
          <note>
            I förra interpellationsdebatten sa ministern att förslaget förhoppningsvis
            skulle landa i sommar, och nu är vi snart framme vid sommaren.
            Nu måste väl ministern ändå ha kommit längre i sin precision och
            mer exakt kunna säga när det är dags att verkligen lägga förslaget
            på vårt bord.
          </note>
          <note>
            Vi har en mängd ägare av småskaliga vattenkraftverk runt om i
            landet som är oroliga. Vattenkraftverken läggs ned under tiden
            som man är inne i nya tillståndsprocesser, och det är dyrt. Kostnaden
            för en ny miljöprövning kan ligga på uppemot miljonen för ett
            litet kraftverk som kanske inte producerar så mycket el men som
            ändå har en produktion igång som ger någon form av netto till
            brukarna. Det skapas också kulturmiljöer och mycket annan turistverksamhet
            runt vattenkraftverken.
          </note>
          <note>
            Herr talman! Det är detta som är det stora offret. Under den
            tid som vi väntar på att regeringen, styrd av Miljöpartiet i denna
            fråga, ska ge oss ett svar och en förändring läggs dessa vattenkraftverk
            ned. När det sedan kan ­ ske kommer någon form av förenkling har
            de redan tvingats avveckla sin verksamhet. Det är inte rättvist
            för landsbygden, så man borde självklart tala om att man väntar
            in hur utredningen och utvärderingen landar innan man fortsätter
            med processen.
          </note>
          <note>
            Herr talman! Regeringen har instrument för detta. I regleringsbreven
            kan man tala om för länsstyrelserna vad de ska göra, så dessa
            kan man använda. Man kan också använda budgeten för att tala om
            hur man vill prioritera deras verksamhet.
          </note>
          <note>
            Frågan är om man använder dessa styrmedel för att se till att
            man inte hotar fler småskaliga vattenkraftverk utan faktiskt väntar
            in det som är beslutat i både riksdagen och energiöverenskommelsen
            om att vi vill ha en ny tillståndsprövning. Då tvingar man inte
            de småskaliga kraftverken över kanten och att gå en sotdöd till
            mötes genom nedläggningar som kanske inte ens förbättrar miljön.
          </note>
          <note>
            Jag har en fråga till ministern. Ministern talar om moderna miljökrav
            i bedömningen av vattenkraften. Vad är moderna miljökrav på småskaliga
            vattenkraftverk? Det vore bra om ministern kunde precisera det.
          </note>
          <note type="speaker">
            Anf. 72 Miljöminister KAROLINA SKOG (MP):
          </note>
          <note>
            Herr talman! Här låter det som att jag har skrivit energiöverenskommelsen.
            Det hade kanske varit trevligt, men så är det inte. Energiöverenskommelsen
            är just en överenskommelse som har förhandlats mellan flera partier
            och beslutats gemensamt.
          </note>
          <note>
            Det verkar finnas anledning att upprepa vad den innehåller. Den
            säger så här när det gäller småskalig vattenkraft: Sverige ska
            leva upp till EU-rätten och dess krav på vattenverksamheten. Sverige
            ska ha moderna miljökrav på svensk vattenkraft men där prövningssystemet
            utformas på ett sätt så att det inte blir onödigt administrativt
            och ekonomiskt betungande för den enskilde i förhållande till
            den eftersträvade miljönyttan. Reglerna för omprövning av vattenverksamheter,
            som vattenkraftverk och dammar, bör förenklas så långt som möjligt
            med hänsyn till behovet av att säkerställa en hållbar utveckling
            där våra vattenresurser inte kan betraktas som vilken resurs som
            helst.
          </note>
          <note>
            Det är detta som kommer att tillgodoses i den proposition som
            jag kommer att lägga fram till riksdagen. Det är samma svar som
            jag har gett tidigare av den enkla anledningen att jag har fått
            samma frågor och arbetet fortfarande pågår.
          </note>
          <note>
            Det här är komplicerade frågor, och för att enskilda ska få de
            stabila förutsättningar som efterfrågas är det viktigt att det
            blir gediget genomarbetat och tydligt.
          </note>
          <note>
            Hur bråttom det är råder det olika meningar om. I riksdagen är
            det tydligt att det är bråttom. Företrädare för de organisationer
            som äger småskalig vattenkraft säger tydligt till regeringen att
            inte hasta fram arbetet så att det blir ett hastverk. De har konkret
            föreslagit att vi ska vänta till efter sommaren och arbeta igenom
            det ännu mer.
          </note>
          <note>
            Eftersom vi har ett gediget arbete och en dialogprocess gjord
            av Havs ‑ och vattenmyndigheten som grund tror vi dock att vi
            kommer att kunna bli färdiga med en lagrådsremiss före sommaren.
            Vi har inte arbetat långsamt, utan det ligger ett gediget arbete
            bakom detta.
          </note>
          <note>
            I politiken blir det ofta så att uppfattning och verklighet skiljer
            sig mycket åt mellan olika organ. När jag möter företrädare för
            dessa intressen säger de tydligt att diskussionen har tagit många
            steg framåt. Nu sitter man för första gången vid samma bord och
            diskuterar dessa frågor i de dialoger som Havs- och vattenmyndigheten
            håller i. Här har man arbetat fram en gemensam verklighetsbild
            som kan ge goda förutsättningar för att hitta en reglering av
            detta som är realistisk ur såväl miljömässig som ekonomisk och
            praktisk synvinkel.
          </note>
          <note>
            Vi har också en tanke om en finansieringslösning, och den kommer
            också att komma på plats. Regelverket och finansieringen ska självklart
            gå hand i hand så att de kan börja realiseras samtidigt. Detta
            har jag goda förhoppningar om.
          </note>
          <note type="speaker">
            Anf. 73 CHRISTIAN HOLM BARENFELD (M):
          </note>
          <note>
            Herr talman! Jag tackar ministern för svaret, men jag är inte
            säker på att särskilt många innehavare av småskalig vattenkraft
            runt om i landet blev så mycket lugnare av det.
          </note>
          <note>
            Jag vet inte vilka innehavare ministern har träffat. Men jag
            tror mig ha träffat en stor andel av de innehavare som finns i
            mitt hemlän Värmland, och jag har inte träffat någon som inte
            är extremt oroad av situationen. De står inför många svåra beslut
            och får i många lägen olika besked från olika delar av myndigheterna
            utifrån deras miljöprövningar av vattenkraften. Fortsätter man
            med verksamheten blir det konsekvenser å ena sidan; tar man bort
            den blir det konsekvenser å andra sidan.
          </note>
          <note>
            Det som förbryllar, förvånar och förståeligt nog upprör ganska
            många är att det ser olika ut i olika delar av vårt land men framför
            allt, när man hänvisar till EU-lagstiftning, att det är radikalt
            olika hur olika myndigheter i olika EU-länder tolkar lagarna.
          </note>
          <note>
            Jag antar att ministern har sett de bilder och debatter som cirkulerar
            i medierna och på internet. Vi kan konstatera att den irländska
            tolkningen av EU:s vattendirektiv är en bråkdel av den svenska,
            som är så detaljerad att det är svårt att ta del av helheten,
            förstå den och få den att gå ihop.
          </note>
          <note>
            Sedan lång tid tillbaka har vi småskalig vattenkraft, och den
            utgör en viktig del av den svenska energiproduktionen. Den exploaterar
            dock inte alla våra älvar och åar i vårt land, och jag är övertygad
            om att vi kan ha en bra miljö samtidigt som vi värnar den småskaliga
            vattenkraften.
          </note>
          <note>
            Det är dessutom en energikälla som skapar ren, bra och viktig
            energi för det svenska samhället. Det lär vi behöva med tanke
            på att det finns krafter i vårt samhälle som driver på för att
            vi radikalt ska minska andra energikällor som är rena vad gäller
            koldioxidutsläpp och sådant som påverkar den globala uppvärmningen.
          </note>
          <note>
            Jag vädjar till ministern att göra allt hon kan för att vattenkraften
            ska värnas så gott det går i miljöprövningarna. Man ska göra det
            bra och vara tydlig med beskeden. Framför allt är det viktigt
            att vi har samma spelregler som övriga EU-länder. Då får vi samma
            bedömning i hela vårt land, och när det hänvisas till EU-regler
            gäller de på samma sätt i Sverige som i övriga EU-länder.
          </note>
          <note type="speaker">
            Anf. 74 STEN BERGHEDEN (M):
          </note>
          <note>
            Herr talman! Jag fick inget svar på vad ministern menar med modern
            miljöprövning eller moderna miljökrav på vattenkraft. Jag hade
            önskat få veta hur ministern ser på detta.
          </note>
          <note>
            Precis som ministern sa är det en överenskommelse, och jag är
            rätt säker på att Miljöpartiet var med på den. Man förvaltade
            den och håller dessutom på att jobba med en del av detta. Det
            handlar inte om att bara jobba med den ena delen av överenskommelsen
            utan om att ta med vad den innebär, nämligen att man ska förenkla
            så långt som möjligt och så snabbt det går för att underlätta
            byråkratin och kostnaderna runt omkring. Jag utgår från att ministern
            och regeringen gör detta, och jag förväntar mig att man återkommer
            mer precist om när det ska träda i kraft. Nu har man väntat länge
            nog.
          </note>
          <note>
            Det intressanta är att ministern sa att man inte hastar fram
            arbetet. Nej, men nedläggningen av småskalig vattenproduktion
            och tillståndsprövningen hastas fram. Den delen har man snabbat
            på under processen.
          </note>
          <note>
            Jag har med mig en utredning från riksdagens utredningstjänst
            som lyfter ut en del av vad man har satsat på den senaste tiden
            för att få ännu mer fart på tillståndsprövningen där ute. Jag
            tror att ministern är väl hemmastadd i denna del, men jag ska
            läsa innantill:
          </note>
          <note>
            ”Förstärkt arbete med vattenverksamheten 2017. I 2017 års regleringsbrev,
            villkor 13, till Havs- och vattenmyndigheten har regeringen gjort
            en särskild satsning på vattenverksamheter: 25 000 000 kronor
            ska användas till förstärkt arbete med vägledning, tillsyn, prövning
            och omprövning av vattenverksamheter samt till restaurering och
            biologisk återställning inom ramen för vattenförvaltningens åtgärdsprogram.
            Av dessa får högst 20 000 000 kr fördelas ut till länsstyrelserna
            för förstärkt arbete med tillsyn, prövning och omprövning av vattenverksamheter
            enligt fördelningsnyckel som beslutas av Havs- och vattenmyndigheten
            i samråd med länsstyrelserna.”
          </note>
          <note>
            Som jag uppfattar det hela har regeringen under tiden man sitter
            och utreder vad man ska göra för att underlätta det hela skickat
            in ännu mer pengar för att sätta fart på processen ute på landsbygden
            och verkligen hinna pröva så många som möjligt innan utredningen
            är klar. Det är att använda sin möjlighet att reglera både länsstyrelserna
            och Havs- och vattenmyndigheten på ett sådant sätt att man verkligen
            får ut så mycket effekt man vill.
          </note>
          <note>
            Under tiden sitter regeringen och ministern på kammaren i Rosenbad
            och väntar på att den småskaliga vattenkraften läggs ned. Man
            sitter och utreder hur man ska underlätta den delen när vattenkraften
            redan är nedlagd och man är färdig. Detta är allvarligt, och det
            syns tydligt att man inte har ambitionen att hjälpa till utan
            snarare har tänkt straffa ytterligare. Detta är anmärkningsvärt.
          </note>
          <note>
            Herr talman! Jag återgår till frågorna: Precis när kommer vi
            att få svar ? V ilken tid kommer detta att ligga på bordet? Det
            börjar närma sig någon form av datum nu för att få ut detta. Varför
            har man ökat pengarna för att fortsätta med denna del? Jag utgår
            från att ministern har ett bra svar på det.
          </note>
          <note>
            Detta görs under tiden som småskalig vattenkraft läggs ned. Reger
            ­ ingen hastar verkligen inte fram utredningsarbetet. Däremot
            hastar man rätt kraftigt när det gäller att försöka lägga ned
            de småskaliga vattenkraftverken.
          </note>
          <note type="speaker">
            Anf. 75 Miljöminister KAROLINA SKOG (MP):
          </note>
          <note>
            Herr talman! Jag måste säga att det är en vulgärtolkning av hur
            vi arbetar.
          </note>
          <note>
            Det finns en tydlig skillnad. Både regeringen och tidigare regeringar
            har ökat länsstyrelsernas medel för arbetet med tillståndet för
            våra vatten i takt med att kraven på att se till att tillståndet
            för vattnen är goda.
          </note>
          <note>
            Det var tydligt under den förra regeringen att syftet med pengarna
            var att öka tillståndstakten just vad gäller småskalig vattenkraft.
            Vi har fått tydliga signaler. Det har bland annat funnits kritik
            mot att tillämpningen över landet var ojämn. Vi svarade på det
            med att stärka tillståndsvägledningen.
          </note>
          <note>
            Också andra delar av tillståndsarbetet kring vattendrag behöver
            stärkas. Vi har inte, vilket ledamoten ger sken av, sagt att pengarna
            syftar till att öka tillståndstakten, till skillnad från den förra
            regeringen, som hade detta som ett tydligt uttalat syfte i den
            budget som lades fram. Vi har inte gett ett sådant uppdrag till
            länsstyrelserna. Jag har haft en tydlig dialog med landshövdingarna
            under denna tid.
          </note>
          <note>
            Mitt svar är väldigt tydligt: Jag kommer att lägga fram en proposition
            för riksdagen. Den kommer att möta det som vi har kommit överens
            om i energiöverenskommelsen. Där kommer svaren på de detaljfrågor
            som ställs att finnas, och jag kommer inte att föregripa den processen.
          </note>
          <note>
            Jag kommer självfallet inte på något sätt att använda en makt
            som jag inte har som statsråd och uppmana eller styra myndigheterna
            så att de inte följer de lagar som stiftas i denna kammare. Det
            vore att använda den makt jag har på ett alldeles förskräckligt
            sätt. Det är lika tydligt som tidigare att jag självfallet inte
            kommer att göra detta.
          </note>
          <note type="speaker">
            Anf. 76 CHRISTIAN HOLM BARENFELD (M):
          </note>
          <note>
            Herr talman! Vi kräver inte att ministern ska föregripa processer,
            men det är ingen hemlighet att ministern tillhör ett parti som
            väldigt tydligt har uttalat att man vill ha ökad omprövning och
            högre krav.
          </note>
          <note>
            Om man driver på det i ena änden samtidigt som man avvaktar besked
            om resten blir det, som min kollega Sten Bergheden sa, en situation
            där det under tiden som regeringens besked dröjer blir nedläggningar
            och personer som hamnar i mycket knepiga situationer. Beroende
            på vad utredningen kommer fram till riskerar de dessutom att få
            lägga ned pengar på åtgärder som kanske inte är nödvändiga.
          </note>
          <note>
            Det är därför oerhört viktigt att regeringen skyndsamt, snarare
            i går än i morgon, ger besked om dessa frågor innan man driver
            på för ökade omprövningar. Man försätter markägare och innehavare
            av småskalig kraft i situationer som ingen vill ha, framför allt
            inte om man tror på landsbygden och vill ha en levande landsbygd
            som inte bara är ett museum utan där verksamhet utvecklas och
            företag drivs. Det är detta vi behöver.
          </note>
          <note>
            Om man ska kunna bo och verka på landsbygden och om den ska kunna
            utvecklas måste det vara en produktiv yta som vi utvecklar och
            som vi lever på och lever med. Där är vattenkraft en liten men
            ack så viktig del för väldigt många.
          </note>
          <note type="speaker">
            Anf. 77 STEN BERGHEDEN (M):
          </note>
          <note>
            Herr talman! Tack för att vi fick bekräftelse på att man gör
            satsningar på Havs- och vattenmyndigheten!
          </note>
          <note>
            Jag läste upp vad som står i regleringsbrevet. Jag utgår från
            att om man har använt regleringsbrevet och ekonomin i budgeten
            har man en process där man vill att något ska hända där ute med
            pengarna. Det är en tydlig signal, för det står: ”Av dessa får
            högst 20 000 000 kr fördelas ut till länsstyrelserna för förstärkt
            arbete med tillsyn, prövning och omprövning av vattenverksamheter
            enligt fördelningsnyckel som beslutas av Havs- och vattenmyndigheten
            i samråd med länsstyrelserna.”
          </note>
          <note>
            Man har skickat ut 20 miljoner kronor med ett tydligt direktiv
            om att man vill ha något gjort. Vi på landsbygden ser nu vad som
            händer.
          </note>
          <note>
            Jag återgår till min första fråga, herr talman: Vad menar ministern
            i sitt svar med moderna miljökrav? Moderna miljökrav i dessa gamla
            kulturmiljöer – vad innebär det konkret? Vad har man för tanke
            bakom att ha moderna miljökrav i kulturmiljöer som har sk apat
            en helt ny miljö under 200− 300 år?
          </note>
          <note>
            Ministern säger att vi ska jobba in något som kallas moderna
            miljökrav. Jag är medveten om att det står i överenskommelsen,
            men vad har ministern tänkt att moderna miljökrav innebär i detta
            sammanhang? Det vore intressant att få veta. Jag vill också gärna
            ha ett datum när vi får detta på vårt bord.
          </note>
          <note>
            Vi slipper ha dessa interpellationsdebatter i fortsättningen
            om reger ­ ingen kan leverera det svaret någon gång i st ället
            för att enbart ge svar på interpellationer.
          </note>
          <note type="speaker">
            Anf. 78 Miljöminister KAROLINA SKOG (MP):
          </note>
          <note>
            Herr talman! I vår del av landet säger vi: Hia er! Och det är
            dags att ledamöterna gör det. Det har pågått ett intensivt arbete
            i Regeringskansliet från dagen efter att energiöverenskommelsen
            slöts för att leverera samtliga delar av energiöverenskommelsen.
            Detta är en sak. Definitionen moderna miljökrav kommer därifrån.
            Vad det betyder kommer att framgå av propositionen. Jag kommer
            inte att föregripa den processen. Det gör inget statsråd när man
            planerar en proposition.
          </note>
          <note>
            Jag blir däremot lite orolig när jag så tydligt hör partiföreträdare
            här ifrågasätta energiöverenskommelsen och det som man är överens
            om där. Detta undergrävs när det sägs att detta kanske ändå inte
            riktigt gäller.
          </note>
          <note>
            Vi ska också veta att vi befinner oss i en annan del av denna
            process under granskning från EU-kommissionen, som ifrågasätter
            om vi har tillräckligt prövningstillstånd på gång i dessa delar
            i Sverige. Det tror jag att vi kommer att kunna möta i propositionen,
            och det måste vi också göra.
          </note>
          <note>
            Jag ska göra ett förtydligande. Länsstyrelsernas arbete med vattenverksamheter
            är betydligt bredare än bara tillståndsprövning av småskalig vattenkraft.
            Regeringen har gett ett tillskott till det breda arbetet med vattenverksamheter.
            Den förra regeringen gav däremot specificerade pengar för att
            öka takten i tillståndsprocessen i fråga om just småskalig vattenkraft
            med målet att antalet tillstånd skulle öka. Det var mycket tydligt.
          </note>
          <note>
            Vi har förstärkt arbetet med tillstånd för vattenverksamhet.
            Det är bland annat relaterat till ökade krav på grundvattenskydd
            och är ett mycket bredare arbete än så. Det är inte på något sätt
            en indikator på att jag skulle missbruka min roll som minister
            och föregripa propositionen. Vi arbetar mycket hårt för att lägga
            fram en bra proposition på riksdagens bord.
          </note>
          <note>
            Överläggningen var härmed avslutad.
          </note>
          <note>
            § 18 Svar på interpellationerna 2016/17:396 och 399 om länsstyrelsernas
            viltförvaltningsdelegationer
          </note>
          <note type="speaker">
            Anf. 79 Miljöminister KAROLINA SKOG (MP):
          </note>
          <note>
            Herr talman! Sten Bergheden har frågat mig varför jag vill minska
            inflytandet för markägare och jägare och vilka åtgärder jag avser
            att vidta för att återställa balansen i viltförvaltningsdelegationerna
            så att markägare och de jägare som sköter viltvården inte underrepresenteras.
          </note>
          <note>
            Åsa Coenraads har frågat mig vilka ytterligare åtgärder jag har
            för avsikt att vidta för att stärka den lokala förankringen i
            viltförvaltningen och om jag har för avsikt att följa upp och
            ytterligare justera den lokala viltförvaltningen om markägare,
            skogsägare och jägare inte längre känner tilltro till lagstiftarens
            beslut.
          </note>
          <note>
            De frågor som har ställts berör samma ämnesområde, vilket föranleder
            att jag ger ett samlat svar.
          </note>
          <note>
            Regeringskansliet har utvärderat de regionala viltförvaltningsdelega
            ­ tionerna, bland annat genom enkäter. Alla ledamöter och berörda
            länssty ­ relser har haft möjlighet att lämna synpunkter på delegationernas
            arbete. Regeringskansliet har också hållit möten med de intresseorganisationer
            som är representerade i delegationerna.
          </note>
          <note>
            När det gäller sammansättningen av delegationerna har regeringen
            kommit fram till att naturvårdens och det lokala näringslivets
            och turismens intressen behöver stärkas. Regeringen har därför
            beslutat att ändra förordningen om viltförvaltningsdelegationerna
            så att miljö- och naturvårdsorganisationerna företräds av ytterligare
            en ledamot och de lokala natur- och ekoturismföretagen av en ledamot.
            Syftet är bland annat att stärka den lokala förankringen i viltförvaltningen.
          </note>
          <note>
            Regeringen kommer att följa arbetet i viltförvaltningsdelegationerna
            och vid behov ytterligare justera olika intressens representation
            i delega ­ tionerna.
          </note>
          <note type="speaker">
            Anf. 80 STEN BERGHEDEN (M):
          </note>
          <note>
            Herr talman! Jag tackar ministern för svaret. I svaret framgår
            det tydligt att man har haft en dialog i denna process. Men det
            är tydligt att det är regeringens vilja att föra in ytterligare
            två representanter i dessa viltförvaltningsdelegationer.
          </note>
          <note>
            Min fråga är rätt uppenbar: Är syftet att stärka den lokala förankringen?
            Ja, det är lite lagom luddigt.
          </note>
          <note>
            Herr talman! Vad var problemet med den gamla sammansättningen
            i dessa viltförvaltningsdelegationer? Vilka problem såg man från
            regeringens sida som innebar att man var tvungen att utöka viltförvaltningsdelegationerna
            med ytterligare två representanter från naturvården och från ekoturismen?
            Vad ska de tillföra till denna verksamhet som inte kunde tillgodoses
            av de tidigare delegationerna? Har man gjort någon form av utvärdering
            eller någonting annat för att lyckas komma fram till detta? Eller
            har ministern och regeringen tyckt att det vore trevligt om fler
            fick vara med i dessa delegationer och tycka till?
          </note>
          <note>
            Då kommer nästa steg. De människor som sitter med där bevakar
            både jägarnas och markägarnas intressen. Det kan vara fråga om
            viltskador och skogar som kan bli betskadade. Det kan vara fråga
            om åkrar som kan bli förstörda av vildsvin och mycket annat. Det
            är ekonomiska värden som står på spel.
          </note>
          <note>
            Herr talman! Då blir frågan: Kommer de ytterligare representanter
            som nu kommer att ingå i dessa delegationer också att bidra med
            ekonomisk stöttning och hjälp? Om det visar sig att man av någon
            anledning vill öka på en viltstam, är man då också beredd att
            gå in från regeringens sida eller från någon annan och öka ersättningen
            och annat till dem som blir drabbade? Annars är det faktiskt så
            att man för in människor, som egentligen inte har med dessa ekonomiska
            åtaganden att göra, som ska styra över andra människors ägande
            och viltvård. Det är i så fall en början till inskränkning i äganderätten.
          </note>
          <note>
            Då är min fråga: Är man beredd att också ta konsekvenserna av
            de beslut som i så fall fattas om att man ska utöka någon viltstam
            eller förändra någonting som då drabbar markägare och jägare ekonomiskt
            så att de lider ekonomisk skada av detta?
          </note>
          <note type="speaker">
            Anf. 81 ÅSA COENRAADS (M):
          </note>
          <note>
            Herr talman! Jag har ställt en interpellation till miljöministern
            eftersom hon ansvarar för just vil t förvaltningsdelegationerna.
            Min interpellation handlar om den lokala förankringen av beslut
            och syftet med viltförvaltningsdelegationerna.
          </note>
          <note>
            Låt mig börja med att tacka ministern för svaret på min interpellation.
            Eftersom ministern har valt att ge ett samlat svar på min interpellation
            och på Sten Berghedens interpellation blev svaret på våra två
            interpellationer tyvärr mycket kort. Jag tycker att ministern
            inte riktigt har svarat på min interpellation.
          </note>
          <note>
            Jag har tidigare ställt skriftliga frågor till ministern om hur
            regeringen ser på viltförvaltningsdelegationernas framtid. Även
            då har svaren varit vaga. Det kan vara så att jag har varit lite
            otydlig i mina frågor. Det är därför som jag har ställt denna
            interpellation till ministern, så att vi får möjlighet att debattera
            frågan här och nu i stället. Det tycker jag är extra viktigt.
          </note>
          <note>
            Under Alliansens tid inrättade vi viltförvaltningsdelegationerna
            med syftet att förankra besluten närmare dem som de verkligen
            berör.
          </note>
          <note>
            Delegationerna bestod då av dem som brukar marken och av politiskt
            folkvalda från landsting eller regioner. Sedan kom en del från
            olika intresseföreningar. Den totala gruppen var väl avvägd och
            har på de flesta håll i Sverige fungerat ganska väl. På vissa
            håll fungerar det tyvärr inte så bra. Ett ställe där det inte
            fungerar så bra är i Västmanland, som jag kommer från, där alla
            representanter från naturvårdsintresset har valt att hoppa av
            delegationen för länge sedan.
          </note>
          <note>
            Alliansregeringen ville göra ett omtag i dessa frågor som rör
            jakt och viltvård. Det gjorde vi genom att tillsätta något som
            vi kallade Jaktlagsutredningen. Tyvärr valde denna regering att
            lägga ned den utredningen innan den var färdig. Det var tråkigt.
            Vi var ganska många som väntade på att det skulle komma ut någonting
            ur denna utredning som också hade beröring med viltförvaltningsdelegationerna.
          </note>
          <note>
            Er regering valde att tillsätta en utredning av viltförvaltningsdelegatio
            ­ nerna, och då var vi flera som blev väldigt hoppfulla. Vi hoppades
            att det av utredningen skulle komma någonting som ökade den lokala
            förankring ­ en. Tyvärr blev vi väldigt besvikna när beslutet
            kom från regeringen tidigare i våras om att bara ändra sammansättningen
            i delegationerna och inte titta på förankringsprocessen eller
            beslutsprocessen.
          </note>
          <note>
            Vi blev också förvånade över att den långa utredning som ändå
            gjorts resulterade i det ganska enkla att bara tillsätt a fler
            människor i delegationerna – och ändra proportionerna i dem .
            Man ökade naturvårdsintresset och minskade sidan som brukar mark
            och skog. Vi tycker att det är mycket märkligt med de skeva proportionerna
            just nu. Det blir ett sätt att se på naturen utifrån i stället
            för att bruka den, vilket såväl natur och vilt som människor mår
            bra av. Den grupp som ansvarar för att förvalta viltet blir väldigt
            underrepresenterad i delegationerna.
          </note>
          <note>
            Min fråga till ministern är därför fortfarande vilka ytterligare
            åtgärder hon avser att ta för att just stärka den lokala förankringen
            av de beslut delegationerna tar.
          </note>
          <note type="speaker">
            Anf. 82 Miljöminister KAROLINA SKOG (MP):
          </note>
          <note>
            Herr talman! Det blir lite av en lek med ord här , om att vissa
            typer av representanter skulle vara lite mer lokala och lite mer
            äkta samt företräda människor lite mer än andra . Jag tycker att
            det är väldigt olyckligt.
          </note>
          <note>
            Vi har som sagt gjort ett gediget arbete med enkäter och möten.
            Det finns också forskning kring delegationernas sammans ättning
            – rådata som vi har tillgång till. Bland annat den typ av problem
            som nämndes här har kommit fram, till exempel att vissa av delegationerna
            har fungerat väl medan andra har haft väldigt stora problem. Vissa
            intresseorganisationer har också valt att helt hoppa av. Det föranledde
            förändringar.
          </note>
          <note>
            Delegationerna ska ta övergripande beslut och ha lokal kännedom
            om skog, mark och vilt. På det sättet ska de bistå de experter
            som fattar de mer precisa besluten. Därför måste vi hitta en representativitet,
            och det är självklart en svår fråga. En uppgift vi har tillgång
            till är dock de rådata som kommer från Luleå tekniska universitet
            och forskaren Simon Matti. Han har intervjuat 189 ledamöter i
            delegationer och frågat hur de identifierar sig. Det visade sig
            att 61 procent svarade att de identifierar sig som jägare. I befolkningen
            i allmänhet u tgör samma grupp 3 procent. Det visar på en väldigt
            sned representation i dessa grupper.
          </note>
          <note>
            För att förstärka den lokala förankringen och kunskaperna om
            skog och mark beslutade regeringen därför att öka representationen
            för naturvårds- och turistguideintresset. Det är inte så att några
            få äger viltvårdsförvaltningen, utan det är verkligen någonting
            vi ska göra tillsammans. Det är absolut inte bara markägare och
            jägare som är direkt berörda av viltförvaltningsfrågor, utan det
            är en mycket större grupp. Delegationerna har till uppgift att
            fånga upp detta, och med denna förstärkning hoppas vi uppnå det.
          </note>
          <note>
            Vi kommer självklart att följa arbetet och se om det har fått
            den effekten. Har det inte det får vi vidta ytterligare åtgärder.
          </note>
          <note type="speaker">
            Anf. 83 STEN BERGHEDEN (M):
          </note>
          <note>
            Herr talman! Jag tar väl fasta på det sista ministern sa, nämligen
            att man kommer att utvärdera och se om man behöver ändra på detta
            om det inte fungerar. När kommer den utvärderingen? Har man lagt
            in den i försöksprocessen, som vi kanske ändå får kalla det, att
            tillsätta ett antal extra ute i våra viltdelegationer? Det innebär
            alltså att det inom något år kommer att göras en prövning av om
            detta fungerar eller inte och att man verkligen följer upp det.
          </note>
          <note>
            Annars återstår nämligen de frågor jag ställde. Vad var problemet
            med den gamla tillsättningen? Vad var det som saknades, som var
            så avgörande och som just dessa intressen skulle tillföra? D å
            kommer också nästa fråga, nämligen om det finns några andra intressen
            som behöver komma in i gruppen – och framför allt om det är några
            intressen som inte ska in i gruppen. Har man någon begränsning
            på detta, eller har ministern och reger ­ ingen tänkt fylla på
            med fler särintressen, miljöorganisationer och annat som kan tycka
            till, sitta med och diskutera vilka viltstammar vi ska ha?
          </note>
          <note>
            Samtidigt får markägare och jägare stå för den ekonomiska biten
            när grödor äts upp och det tas plantor och grejer och man måste
            ha en viltstam som ligger på en rimlig nivå. Vad väger då tyngst?
            Är det de ekonomiska bitarna för markägarna och jägarna, eller
            är det de andra s åsikter – de som inte har några kostnader att
            bära utan bara tillgångar att få om de kan öka på guidning och
            annat runt omkring? Hur har regeringen tänkt fördela kostnaden
            om det visar sig att man vill öka på eller minska stammar i olika
            delar som påverkar ekonomin? Det är en av de primära frågorna.
          </note>
          <note>
            Någonstans sitter ändå människor i delegationerna för att kunna
            reglera och ha en viltstam som fungerar på ett bra sätt där ute.
            Det är märkligt att man bara kan placera in andra särintressen
            än de som har en ekonomisk känning av vad som sker och låta dem
            driva detta åt ett annat håll medan de andra står för fiolerna
            om det går fel. Jag vill gärna höra någon form av tankegång där
            , herr talman . Hur har man tänkt om det nu visar sig att delegationerna
            styr åt fel håll på grund av detta? Och är det någon mer organisation
            eller något mer intresse som ska in, på bekostnad av markägares
            och jägares intressen?
          </note>
          <note type="speaker">
            Anf. 84 ÅSA COENRAADS (M):
          </note>
          <note>
            Herr talman! Ministern missar dessvärre målet lite i sitt inlägg.
            I första hand är problemet egentligen inte vilka som ingår i delegationen
            utan vad man gör och vad syftet med delegationen är – vad den
            ska fylla för funk ­ tion.
          </note>
          <note>
            Jag har i en skriftlig fråga, som jag tyvärr inte har fått svar
            på än, ställt ytterligare frågor om just detta med syftet. Svaret
            på den skriftliga frågan har fördröjts i flera veckor, men förhoppningsvis
            får jag svar senast i morgon. Ministern säger att den nya fördelningen
            i viltförvaltningsdelegationerna till stor del ska bli bättre
            av att man ökar naturvårdsintressena. Min fråga är då vad den
            andra delen är i detta, men det väntar vi med till i morgon. Sedan
            kanske vi möts i en interpellationsdebatt om det också om några
            veckor.
          </note>
          <note>
            Jag fortsätter dock att fundera lite på den lokala förankringen
            i viltförvaltningsfrågorna. I det svar jag fick från miljöministern
            på just den här interpellationen sa miljöministern: ” Syftet är
            bland annat att stärka den lokala förankringen i viltförvaltningen.
            ” Jag funderar då på vem det är man stärker förankringen för,
            för det är uppenbarligen inte för de människor som bor och brukar
            markerna utan kanske mer för de människor som bor i städerna och
            åker ut på landsbygden för att titta på saker och njuta av granar,
            tallar och rovvilt som befinner sig där. Då funkar inte förvaltningstanken.
          </note>
          <note>
            Ministern säger alltså att syftet bland annat är att stärka den
            lokala förankringen. Vad menar egentligen regeringen att det andra
            skulle vara, utöver detta?
          </note>
          <note type="speaker">
            Anf. 85 Miljöminister KAROLINA SKOG (MP):
          </note>
          <note>
            Herr talman! Låt oss återgå till vad det är viltförvaltningsdelegationerna
            gör. De är organ som ska verka för samverkan i frågor som rör
            viltförvaltningen inom länen. De tar övergripande riktlinjer och
            stöttar de experter som senare fattar besluten.
          </note>
          <note>
            Om jag har förstått den borgerliga regeringen, som instiftade
            detta, rätt är tanken att folk som kan skog och mark kan ha någonting
            att tillföra för att öka kvaliteten i myndighetsbesluten. Det
            är väl klokt. Sedan ska man hitta en representation för en sådan
            grupp. I dessa grupper finns det dokumenterade problem i dynamiken
            – och en väldigt tydlig skevhet i representationen, som inte på
            något sätt motsvarar allmänheten i stort. Det föranledde en förändring
            av representationen.
          </note>
          <note>
            Eftersom det ifrågasätts vad som är lokal förankring kan det
            väl vara bra att förtydliga att det är de regionala organen inom
            naturvårdsorganisationerna som får den möjligheten.
          </note>
          <note>
            Om det finns någon Stockholmsrädsla i det här kan jag alltså
            lugna er: Så är inte fallet, utan det är de regionala organen
            inom naturvårdsorganisationerna som får möjlighet att utse representanter,
            detta utifrån grundtanken att man ska ha kunskap om det aktuella
            geografiska området. Vi kommer också att ge vägledning till myndigheterna
            att detsamma självklart ska gälla naturguideföretagen.
          </note>
          <note>
            Det som fascinerar mig i debatten här är att man så tydligt värderar
            olika gruppers möjlighet att representera och tillföra kunskap
            i det här arbetet och också värderar olika företag på landsbygden
            som olika viktiga på ett väldigt tydligt sätt. Jag har väldigt
            svårt att följa den logiken. Självklart är det viktigt att vi
            har såväl lantbruk som skogsvårdande företag. Jakt är också en
            viktig del liksom att turistnäringen fungerar.
          </note>
          <note>
            Men i viltförvaltning, som är komplexa frågor, behöver vi självklart
            också ha in naturvårdsintresset, bland annat för att de mål om
            regleringar som har beslutats här i riksdagen ska bli verklighet.
            I det arbetet har natur ­ vårdsorganisationerna en viktig roll
            att spela. Det är i alla fall min ambi ­ tion. Jag är inte helt
            säker på att det är en gemensam ambition i det här arbetet.
          </note>
          <note>
            Representation är en komplicerad fråga, och jag påstår inte att
            jag vet exakt vad som är en perfekt representation i någon grupp,
            inte heller i viltförvaltningsdelegationerna. Vi har dock kunnat
            konstatera att den sammansättning som den borgerliga regeringen
            tog fram landade i att 61 procent av representanterna är jägare.
            Motsvarande siffra för allmänheten är 3 procent. Då är man inte
            i närheten av representation, i alla fall inte enligt den mest
            använda definitionen. I vanliga fall brukar vi ju mena att representation
            handlar om att motsvara den svenska befolkningen i stort.
          </note>
          <note>
            Så var det inte, och det fanns därför anledning att ändra sammansättningen.
          </note>
          <note type="speaker">
            Anf. 86 STEN BERGHEDEN (M):
          </note>
          <note>
            Herr talman! Tack, ministern, för ett försök till svar , även
            om jag inte är nöjd. Jag anser att om det är några som kan både
            skog och mark så är det våra markägare och jägare som dagl igen
            bedriver sin verksamhet där ute och därför är väldigt väl insatta
            när det handlar om att sköta våra viltstammar.
          </note>
          <note>
            Det handlar självklart inte heller om någon Stockholmsrädsla
            utan mer en rädsla för regeringens sätt att hela tiden angripa
            äganderätten och jakten i Sverige. Detta kan ju vara ytterligare
            ett steg i att försöka förändra, inskränka och helt enkelt förstöra
            mycket av den verksamhet som i dag fungerar ute på landsbygden.
            Det kanske inte behövs en massa nya regleringar och nya tankegångar
            som går helt på tvären mot hur man har jobbat tidigare.
          </note>
          <note>
            Herr talman! Jag har en fråga när det gäller de enkäter som man
            gjort. Har man gjort enkätundersökningen bland alla de markägare
            som finns i ett område och frågat hur viltdelegationen har fungerat,
            om man har haft rätt viltstammar och alltihop, eller vilka har
            man frågat i den här enkätundersökningen? Har man frågat de människor
            som är berörda av våra viltstammar, alltså återigen markägare,
            jägare, de som förvaltar det här praktiskt där ute, eller vilka
            grupper har man frågat? Det vore kanske bra att få klarhet i det.
          </note>
          <note>
            I och med att det här är mitt sista inlägg får jag passa på att
            tacka för debatten. Jag tar fasta på det ministern sa i en bisats,
            nämligen att man kommer att se över detta och göra en utvärdering.
            Jag ser fram emot att den utvärderingen sker rätt snabbt, herr
            talman – kanske redan i morgon.
          </note>
          <note type="speaker">
            Anf. 87 ÅSA COENRAADS (M):
          </note>
          <note>
            Herr talman! Tack, ministern, för klargörandet i vissa frågor!
            Jag tycker dock att det är tråkigt att vad ministern säger är
            att man helt enkelt visar ett särskilt intresse för och tar beslut
            som påverkar vissa särintressen i samhället, och det är de särintressen
            som mer ser naturen som ett museum i stället för att vilja förvalta
            och bruka det vi har.
          </note>
          <note>
            Vi har en positiv trend i samhället i dag, där våra viltstammar
            ökar. Men det betyder också att man behöver förvalta dem ännu
            mer noggrant, och minskar man på den representationen i viltförvaltningsdelegationerna
            kommer vi att se ökade skador på skog och mark. Med ökade skador
            blir det också ökade kostnader för dem som äger och brukar marken,
            vilket rimmar lite illa med att regeringen gärna vill framstå
            som landsbygdsvänlig, bland annat genom att ta fram en livsmedelsstrategi
            som vi ska behandla här i kammaren och några veckor.
          </note>
          <note>
            Man inskränker också äganderätten, och det tycker jag är särskilt
            oroväckande.
          </note>
          <note>
            Jag skulle tyvärr säga att det beslut som regeringen har tagit
            om förändring i viltförvaltningsdelegationerna är ett steg mot
            skendemokrati och direkt landsbygdsfientlighet. Jag hoppas verkligen
            att ministern bevakar frågan noggrant och ser till att åtgärder
            vidtas så att man kan få en ökad möjlighet att vara delaktig i
            de beslut som rör ens egen skog och mark, samtidigt som vi allihop
            ska kunna njuta av allemansrätten och djur i skog och natur.
          </note>
          <note type="speaker">
            Anf. 88 Miljöminister KAROLINA SKOG (MP):
          </note>
          <note>
            Herr talman! Det här beslutet har uppenbarligen väckt ett antal
            farhågor som går mycket långt bortom frågan om representationen
            i viltförvaltningsdelegationerna. Gömde sig kanske också nya regleringar
            där? Gömde sig minskningar där? Ska några slängas ut ur delegationerna?
            Gömde det sig nya regler, andra typer av beslut och en förändrad
            förvaltning av viltet?
          </note>
          <note>
            Detta är frågor som över huvud taget inte är aktuella i det här
            beslutet. Det framkommer också ett förakt mot vissa delar av vårt
            civila samhälle, mot turistnäringen och dess möjlighet att ha
            kunskap om skog och mark och det lokala näringslivet på landsbygden.
            Det är väldigt tydligt att vissa representerar landsbygden lite
            bättre än andra.
          </note>
          <note>
            Vi har beslutat att det ska vara fler representanter i viltförvaltningsdelegationerna,
            fler lokala representanter som kan skog och mark och som bedriver
            näring ute i skog och mark. De ska sitta tillsammans med andra
            som också kan dessa frågor – våra markägare, skogsägare och jägare
            – för att diskutera detta.
          </note>
          <note>
            Jag gör ingen värdering eller tycker att någon kan det här mindre,
            och jag vänder mig starkt mot den beskrivning av det civila samhället
            som görs här. Jag ser att det civila samhället såväl som privata
            intressen inom turistnäringen, mark- och jordbruksnäringen och
            skogsförvaltningsnäringen har mycket att bidra med i viltförvaltningen
            och att det är samverkan som behövs.
          </note>
          <note>
            Överläggningen var härmed avslutad.
          </note>
          <note>
            § 19 Bordläggning
          </note>
          <note>
            Följande dokument anmäldes och bordlades:
          </note>
          <note>
            Proposition
          </note>
          <note>
            2016/17:128 Svenskt deltagande i Förenta nationernas stabiliseringsinsats
            i Mali
          </note>
          <note>
            EU-dokument
          </note>
          <note>
            KOM(2017) 150 Förslag till Europaparlamentets och rådets förordning
            om fastställande av den justeringsgrad som avses i förordning
            (EU) nr 1306/2013 för direktstöd avseende kalenderåret 201 7
          </note>
          <note>
            § 20 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 31 mars
          </note>
          <note>
            2016/17:412 Åtgärder för minskad psykisk ohälsa
          </note>
          <note>
            av Lotta Finstorp (M)
          </note>
          <note>
            till statsrådet Gabriel Wikström (S)
          </note>
          <note>
            2016/17:413 Regelkrångel på arbetsmarknaden
          </note>
          <note>
            av Lotta Finstorp (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2016/17:414 Byggande på jordbruksmark
          </note>
          <note>
            av Ewa Thalén Finné (M)
          </note>
          <note>
            till miljöminister Karolina Skog (MP)
          </note>
          <note>
            den 3 april
          </note>
          <note>
            2016/17:415 Tillkännagivanden från riksdagen
          </note>
          <note>
            av Johan Forssell (M)
          </note>
          <note>
            till socialförsäkringsminister Annika Strandhäll (S)
          </note>
          <note>
            2016/17:416 Självkörande bilar
          </note>
          <note>
            av Jessica Rosencrantz (M)
          </note>
          <note>
            till statsrådet Anna Johansson (S)
          </note>
          <note>
            2016/17:417 Höjda marginalskatter
          </note>
          <note>
            av Maria Malmer Stenergard (M)
          </note>
          <note>
            till finansminister Magdalena Andersson (S)
          </note>
          <note>
            § 21 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 31 mars
          </note>
          <note>
            2016/17:1156 Vitryssland
          </note>
          <note>
            av Margareta Cederfelt (M)
          </note>
          <note>
            till utrikesminister Margot Wallström (S)
          </note>
          <note>
            2016/17:1157 Svampangrepp på skog
          </note>
          <note>
            av Johan Hultberg (M)
          </note>
          <note>
            till statsrådet Sven-Erik Bucht (S)
          </note>
          <note>
            2016/17:1158 Grovt organiserande av människosmuggling
          </note>
          <note>
            av Johan Forssell (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2016/17:1159 Färre hinder för jobb och entreprenörskap
          </note>
          <note>
            av Jörgen Warborn (M)
          </note>
          <note>
            till finansminister Magdalena Andersson (S)
          </note>
          <note>
            2016/17:1160 Polisens tillgång till information om vissa it-incidenter
          </note>
          <note>
            av Krister Hammarbergh (M)
          </note>
          <note>
            till statsrådet Anders Ygeman (S)
          </note>
          <note>
            2016/17:1161 Förseningarna av polishuset i Rinkeby
          </note>
          <note>
            av Ellen Juntti (M)
          </note>
          <note>
            till statsrådet Anders Ygeman (S)
          </note>
          <note>
            2016/17:1162 Glyfosat
          </note>
          <note>
            av Jonas Jacobsson Gjörtler (M)
          </note>
          <note>
            till miljöminister Karolina Skog (MP)
          </note>
          <note>
            2016/17:1163 Sveriges hållning till genmodifierade grödor
          </note>
          <note>
            av Jonas Jacobsson Gjörtler (M)
          </note>
          <note>
            till miljöminister Karolina Skog (MP)
          </note>
          <note>
            2016/17:1164 Utlokaliserade myndigheter
          </note>
          <note>
            av Fredrik Christensson (C)
          </note>
          <note>
            till statsrådet Ardalan Shekarabi (S)
          </note>
          <note>
            2016/17:1165 Asylsökande ungdomars möjlighet att läsa klart påbörjad
            gymnasieutbildning
          </note>
          <note>
            av Ida Drougge (M)
          </note>
          <note>
            till statsrådet Anna Ekström (S)
          </note>
          <note>
            2016/17:1166 MUCF:s bidragsgivning
          </note>
          <note>
            av Andreas Norlén (M)
          </note>
          <note>
            till statsrådet Anna Ekström (S)
          </note>
          <note>
            2016/17:1167 Uppdrag till MUCF
          </note>
          <note>
            av Andreas Norlén (M)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2016/17:1168 Tullverkets befogenheter
          </note>
          <note>
            av Lars-Arne Staxäng (M)
          </note>
          <note>
            till statsrådet Anders Ygeman (S)
          </note>
          <note>
            den 3 april
          </note>
          <note>
            2016/17:1169 Tilläggsdirektiv om Arbetsförmedlingen
          </note>
          <note>
            av Elisabeth Svantesson (M)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2016/17:1170 Inre utlänningskontroll
          </note>
          <note>
            av Johan Forssell (M)
          </note>
          <note>
            till statsrådet Anders Ygeman (S)
          </note>
          <note>
            2016/17:1171 Antalet inre utlänningskontroller
          </note>
          <note>
            av Johan Forssell (M)
          </note>
          <note>
            till statsrådet Anders Ygeman (S)
          </note>
          <note>
            2016/17:1172 Sverige som finanscentrum
          </note>
          <note>
            av Cecilie Tenfjord-Toftby (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2016/17:1173 Pensionärers vinprovningar
          </note>
          <note>
            av Lars-Arne Staxäng (M)
          </note>
          <note>
            till statsrådet Gabriel Wikström (S)
          </note>
          <note>
            2016/17:1174 Venezuelas brott mot demokratin
          </note>
          <note>
            av Birgitta Ohlsson (L)
          </note>
          <note>
            till utrikesminister Margot Wallström (S)
          </note>
          <note>
            2016/17:1175 Den ökade repressionen i Vitryssland/Belarus
          </note>
          <note>
            av Hans Linde (V)
          </note>
          <note>
            till statsrådet Ann Linde (S)
          </note>
          <note>
            2016/17:1176 Boverkets byggregler gällande energi
          </note>
          <note>
            av Jonas Jacobsson Gjörtler (M)
          </note>
          <note>
            till statsrådet Ibrahim Baylan (S)
          </note>
          <note>
            2016/17:1177 Försvarsmaktens samlade luftförsvarsförmåga
          </note>
          <note>
            av Lena Asplund (M)
          </note>
          <note>
            till försvarsminister Peter Hultqvist (S)
          </note>
          <note>
            2016/17:1178 Spridning av försvarets materiel och förnödenheter
          </note>
          <note>
            av Lena Asplund (M)
          </note>
          <note>
            till försvarsminister Peter Hultqvist (S)
          </note>
          <note>
            2016/17:1179 Narkolepsidrabbade
          </note>
          <note>
            av Cecilia Widegren (M)
          </note>
          <note>
            till statsrådet Gabriel Wikström (S)
          </note>
          <note>
            2016/17:1180 Utförselkontroll av stöldgods
          </note>
          <note>
            av Thomas Finnborg (M)
          </note>
          <note>
            till statsrådet Anders Ygeman (S)
          </note>
          <note>
            2016/17:1181 Allvarlig fara för den allmänna ordningen eller
            inre säkerheten
          </note>
          <note>
            av Johan Hedin (C)
          </note>
          <note>
            till statsrådet Anders Ygeman (S)
          </note>
          <note>
            § 22 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 31 mars
          </note>
          <note>
            2016/17:1084 Miljösmarta hastighetsbeslut
          </note>
          <note>
            av Cecilia Widegren (M)
          </note>
          <note>
            till miljöminister Karolina Skog (MP)
          </note>
          <note>
            2016/17:1093 Krav på att omfattas av olika länders arbetslöshetsförsäkring
            utan avbrott
          </note>
          <note>
            av Rikard Larsson (S)
          </note>
          <note>
            till arbetsmarknads- och etableringsminister Ylva Johansson (S)
          </note>
          <note>
            2016/17:1108 Uttalanden om välfärden
          </note>
          <note>
            av Jenny Petersson (M)
          </note>
          <note>
            till statsminister Stefan Löfven (S)
          </note>
          <note>
            2016/17:1106 Fjärrstyrning av flygtrafik
          </note>
          <note>
            av Helena Lindahl (C)
          </note>
          <note>
            till statsrådet Anna Johansson (S)
          </note>
          <note>
            2016/17:1107 Fjärrstyrd flygledning
          </note>
          <note>
            av Saila Quicklund (M)
          </note>
          <note>
            till statsrådet Anna Johansson (S)
          </note>
          <note>
            2016/17:1110 Ansökan och utfärdande av förarkort
          </note>
          <note>
            av Anders Åkesson (C)
          </note>
          <note>
            till statsrådet Anna Johansson (S)
          </note>
          <note>
            § 23 Kammaren åtskildes kl. 19.09.
          </note>
          <note>
            Sammanträdet leddes
          </note>
          <note>
            av förste vice talmannen från dess början till och med § 13 anf.
            44 (delvis),
          </note>
          <note>
            av tredje vice talmannen därefter till ajourneringen kl. 16.01
            och
          </note>
          <note>
            av förste vice talmannen därefter till dess slut.
          </note>
          <note>
            Vid protokollet
          </note>
          <note>
            LISA GUNNFORS
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Meddelande om frågestund
          </note>
          <note>
            § 3 Meddelande om återrapportering från Europeiska rådets möte
            den 29 april
          </note>
          <note>
            § 4 Anmälan om subsidiaritetsprövning
          </note>
          <note>
            § 5 Anmälan om fördröjt svar på interpellation
          </note>
          <note>
            § 6 Ärende för hänvisning till utskott
          </note>
          <note>
            § 7 Ärenden för bordläggning
          </note>
          <note>
            § 8 Svar på interpellation 2016/17:379 om Försvarsmaktens kommunikation
            och hantering av säkerhetsfrågor
          </note>
          <note>
            Anf. 1 Försvarsminister PETER HULTQVIST (S)
          </note>
          <note>
            Anf. 2 STIG HENRIKSSON (V)
          </note>
          <note>
            Anf. 3 Försvarsminister PETER HULTQVIST (S)
          </note>
          <note>
            Anf. 4 STIG HENRIKSSON (V)
          </note>
          <note>
            Anf. 5 Försvarsminister PETER HULTQVIST (S)
          </note>
          <note>
            Anf. 6 STIG HENRIKSSON (V)
          </note>
          <note>
            § 9 Svar på interpellation 2016/17:395 om jämställdhetspolitiken
          </note>
          <note>
            Anf. 7 Statsrådet ÅSA REGNÉR (S)
          </note>
          <note>
            Anf. 8 ERIK ANDERSSON (M)
          </note>
          <note>
            Anf. 9 LARS BECKMAN (M)
          </note>
          <note>
            Anf. 10 HILLEVI LARSSON (S)
          </note>
          <note>
            Anf. 11 Statsrådet ÅSA REGNÉR (S)
          </note>
          <note>
            Anf. 12 ERIK ANDERSSON (M)
          </note>
          <note>
            Anf. 13 LARS BECKMAN (M)
          </note>
          <note>
            Anf. 14 HILLEVI LARSSON (S)
          </note>
          <note>
            Anf. 15 EVA-LENA JANSSON (S)
          </note>
          <note>
            Anf. 16 Statsrådet ÅSA REGNÉR (S)
          </note>
          <note>
            Anf. 17 ERIK ANDERSSON (M)
          </note>
          <note>
            Anf. 18 EVA-LENA JANSSON (S)
          </note>
          <note>
            Anf. 19 Statsrådet ÅSA REGNÉR (S)
          </note>
          <note>
            § 10 Svar på interpellation 2016/17:385 om multikriminella ligor
            i västra Sverige
          </note>
          <note>
            Anf. 20 Statsrådet ANDERS YGEMAN (S)
          </note>
          <note>
            Anf. 21 PÅL JONSON (M)
          </note>
          <note>
            Anf. 22 Statsrådet ANDERS YGEMAN (S)
          </note>
          <note>
            Anf. 23 PÅL JONSON (M)
          </note>
          <note>
            Anf. 24 Statsrådet ANDERS YGEMAN (S)
          </note>
          <note>
            Anf. 25 PÅL JONSON (M)
          </note>
          <note>
            Anf. 26 Statsrådet ANDERS YGEMAN (S)
          </note>
          <note>
            § 11 Svar på interpellation 2016/17:383 om körkortsregler för
            de med mindre brister i sitt synfält
          </note>
          <note>
            Anf. 27 Statsrådet ANNA JOHANSSON (S)
          </note>
          <note>
            Anf. 28 STAFFAN DANIELSSON (C)
          </note>
          <note>
            Anf. 29 Statsrådet ANNA JOHANSSON (S)
          </note>
          <note>
            Anf. 30 STAFFAN DANIELSSON (C)
          </note>
          <note>
            Anf. 31 Statsrådet ANNA JOHANSSON (S)
          </note>
          <note>
            Anf. 32 STAFFAN DANIELSSON (C)
          </note>
          <note>
            Anf. 33 Statsrådet ANNA JOHANSSON (S)
          </note>
          <note>
            § 12 Svar på interpellation 2016/17:386 om bristande koordinering
            mellan svenska och norska trafikmyndigheter
          </note>
          <note>
            Anf. 34 Statsrådet ANNA JOHANSSON (S)
          </note>
          <note>
            Anf. 35 PÅL JONSON (M)
          </note>
          <note>
            Anf. 36 Statsrådet ANNA JOHANSSON (S)
          </note>
          <note>
            Anf. 37 PÅL JONSON (M)
          </note>
          <note>
            Anf. 38 Statsrådet ANNA JOHANSSON (S)
          </note>
          <note>
            Anf. 39 PÅL JONSON (M)
          </note>
          <note>
            Anf. 40 Statsrådet ANNA JOHANSSON (S)
          </note>
          <note>
            § 13 Svar på interpellation 2016/17:384 om sjukfrånvaron i offentlig
            respektive privat välfärdsverksamhet
          </note>
          <note>
            Anf. 41 Socialförsäkringsminister ANNIKA STRANDHÄLL (S)
          </note>
          <note>
            Anf. 42 LOTTA FINSTORP (M)
          </note>
          <note>
            Anf. 43 Socialförsäkringsminister ANNIKA STRANDHÄLL (S)
          </note>
          <note>
            Anf. 44 LOTTA FINSTORP (M)
          </note>
          <note>
            Anf. 45 Socialförsäkringsminister ANNIKA STRANDHÄLL (S)
          </note>
          <note>
            Anf. 46 LOTTA FINSTORP (M)
          </note>
          <note>
            Anf. 47 Socialförsäkringsminister ANNIKA STRANDHÄLL (S)
          </note>
          <note>
            § 14 Svar på interpellationerna 2016/17:375 och 377 om missvisande
            statistik
          </note>
          <note>
            Anf. 48 Statsrådet ARDALAN SHEKARABI (S)
          </note>
          <note>
            Anf. 49 CHRISTIAN HOLM BARENFELD (M)
          </note>
          <note>
            Anf. 50 CECILIE TENFJORD-TOFTBY (M)
          </note>
          <note>
            Anf. 51 Statsrådet ARDALAN SHEKARABI (S)
          </note>
          <note>
            Anf. 52 CHRISTIAN HOLM BARENFELD (M)
          </note>
          <note>
            Anf. 53 CECILIE TENFJORD-TOFTBY (M)
          </note>
          <note>
            Anf. 54 Statsrådet ARDALAN SHEKARABI (S)
          </note>
          <note>
            § 15 Svar på interpellation 2016/17:380 om statlig service på
            landsbygden
          </note>
          <note>
            Anf. 55 Statsrådet ARDALAN SHEKARABI (S)
          </note>
          <note>
            Anf. 56 LOTTA FINSTORP (M)
          </note>
          <note>
            Anf. 57 Statsrådet ARDALAN SHEKARABI (S)
          </note>
          <note>
            Anf. 58 LOTTA FINSTORP (M)
          </note>
          <note>
            Anf. 59 Statsrådet ARDALAN SHEKARABI (S)
          </note>
          <note>
            Anf. 60 LOTTA FINSTORP (M)
          </note>
          <note>
            Anf. 61 Statsrådet ARDALAN SHEKARABI (S)
          </note>
          <note>
            § 16 Svar på interpellation 2016/17:381 om valuta för pengarna
          </note>
          <note>
            Anf. 62 Statsrådet ARDALAN SHEKARABI (S)
          </note>
          <note>
            Anf. 63 LOTTA FINSTORP (M)
          </note>
          <note>
            (forts.)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 16 (forts.) Svar på interpellation 2016/17:381 om valuta för
            pengarna
          </note>
          <note>
            Anf. 64 Statsrådet ARDALAN SHEKARABI (S)
          </note>
          <note>
            Anf. 65 LOTTA FINSTORP (M)
          </note>
          <note>
            Anf. 66 Statsrådet ARDALAN SHEKARABI (S)
          </note>
          <note>
            Anf. 67 LOTTA FINSTORP (M)
          </note>
          <note>
            Anf. 68 Statsrådet ARDALAN SHEKARABI (S)
          </note>
          <note>
            § 17 Svar på interpellationerna 2016/17:387 och 391 om tillståndsprocessen
            för småskalig vattenkraft
          </note>
          <note>
            Anf. 69 Miljöminister KAROLINA SKOG (MP)
          </note>
          <note>
            Anf. 70 CHRISTIAN HOLM BARENFELD (M)
          </note>
          <note>
            Anf. 71 STEN BERGHEDEN (M)
          </note>
          <note>
            Anf. 72 Miljöminister KAROLINA SKOG (MP)
          </note>
          <note>
            Anf. 73 CHRISTIAN HOLM BARENFELD (M)
          </note>
          <note>
            Anf. 74 STEN BERGHEDEN (M)
          </note>
          <note>
            Anf. 75 Miljöminister KAROLINA SKOG (MP)
          </note>
          <note>
            Anf. 76 CHRISTIAN HOLM BARENFELD (M)
          </note>
          <note>
            Anf. 77 STEN BERGHEDEN (M)
          </note>
          <note>
            Anf. 78 Miljöminister KAROLINA SKOG (MP)
          </note>
          <note>
            § 18 Svar på interpellationerna 2016/17:396 och 399 om länsstyrelsernas
            viltförvaltningsdelegationer
          </note>
          <note>
            Anf. 79 Miljöminister KAROLINA SKOG (MP)
          </note>
          <note>
            Anf. 80 STEN BERGHEDEN (M)
          </note>
          <note>
            Anf. 81 ÅSA COENRAADS (M)
          </note>
          <note>
            Anf. 82 Miljöminister KAROLINA SKOG (MP)
          </note>
          <note>
            Anf. 83 STEN BERGHEDEN (M)
          </note>
          <note>
            Anf. 84 ÅSA COENRAADS (M)
          </note>
          <note>
            Anf. 85 Miljöminister KAROLINA SKOG (MP)
          </note>
          <note>
            Anf. 86 STEN BERGHEDEN (M)
          </note>
          <note>
            Anf. 87 ÅSA COENRAADS (M)
          </note>
          <note>
            Anf. 88 Miljöminister KAROLINA SKOG (MP)
          </note>
          <note>
            § 19 Bordläggning
          </note>
          <note>
            § 20 Anmälan om interpellationer
          </note>
          <note>
            § 21 Anmälan om frågor för skriftliga svar
          </note>
          <note>
            § 22 Anmälan om skriftliga svar på frågor
          </note>
          <note>
            § 23 Kammaren åtskildes kl. 19.09.
          </note>
          <note>
            Tryck: Elanders, Vällingby 2017
          </note>
        </div>
      </body>
    </text>
  </TEI>
</teiCorpus>
