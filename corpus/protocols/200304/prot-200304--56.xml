<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200304</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200304</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--56</head>
          <docDate when="2004-01-22">2004-01-22</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2003/04:56
          </note>
          <note>
            Torsdagen den 22 januari
          </note>
          <note>
            Kl. 12:00 - 15:03
          </note>
          <note>
            1 § Meddelande om frågestunder våren 2004
          </note>
          <note>
            Tredje vice talmannen meddelade att ett meddelande om frågestunder
            våren 2004 delats ut till kammarens ledamöter.
          </note>
          <note>
            2 § Svar på interpellation 2003/04:222 om utlandsstyrkan
          </note>
          <note type="speaker">
            Anf. 1 Försvarsminister LENI BJÖRKLUND (s):
          </note>
          <u>
            <seg>
              Fru talman! Erling Wälivaara har frågat mig om vilka åtgärder
              jag avser att vidta för att förbättra situationen för personalen
              i utlandsstyrkan.
            </seg>
          </u>
          <u>
            <seg>
              Erling Wälivaara har som bakgrund till frågan åberopat en TEMO-undersökning
              som visat att officerare som tjänstgjort utomlands bland annat
              visat stort missnöje med villkoren under tjänstgöringen.
            </seg>
          </u>
          <u>
            <seg>
              Erling Wälivaara har också anfört att riksdagen beslutat att
              tjänstgöringen i utlandsstyrkan ska vara obligatorisk för yrkesofficerare
              och att riksdagen därigenom indirekt tagit på sig ett arbetsgivaransvar
              för dem som ställer upp och verkställer Sveriges utrikes- och
              säkerhetspolitiska åtaganden utomlands.
            </seg>
          </u>
          <u>
            <seg>
              Med anledning av detta vill jag anföra följande.
            </seg>
          </u>
          <note>
            I regeringens proposition (prop. 2002/03:26) som godtagits av
            riksdagen anfördes i denna del att Försvarsmakten genom de föreslagna
            lagändringarna skulle ges möjlighet att utvidga arbetsskyldigheten
            för anställda i Försvarsmakten till att omfatta internationell
            verksamhet. Detta skulle ske genom att kravet på särskild anställning
            för tjänstgöring i utlandsstyrkan togs bort. Regeringen anförde
            vidare i propositionen att vad som ska ingå i en anställning i
            Försvarsmakten även i fortsättningen borde hanteras i ett förhållande
            av civilrättslig karaktär. En arbetsskyldighet vad gäller tjänstgöring
            i internationell verksamhet som bedrivs av Försvarsmakten borde
            därför inte regleras i lag. Utformningen av arbetsskyldigheten
            borde enligt propositionen i stället grundas på anställningsavtalen.
            Enligt propositionen skulle Försvarsmakten efter de föreslagna
            ändringarna i lagen (1999:568) om utlandsstyrkan inom Försvarsmakten
            få en grund för att som arbetsgivare kunna införa ett system där
            yrkesofficerare ges en skyldighet att tjänstgöra i internationell
            verksamhet.
          </note>
          <u>
            <seg>
              Enligt min mening har således varken riksdagen eller regeringen
              infört en skyldighet för officerare att tjänstgöra utomlands.
              Genom författningsändringarna har Försvarsmakten däremot fått
              ett tydligare redskap för att kunna utöva sitt arbetsgivaransvar
              i alla frågor som rör anställningen.
            </seg>
          </u>
          <note>
            I fråga om statens arbetsgivarpolitik har det sedan 1985 skett
            en omfattande delegering från regeringen till myndigheterna av
            befogenheterna på detta område. Effekterna av denna delegering
            har varit föremål för en översyn av Arbetsgivarpolitikutredningen
            som lämnade ett betänkande i mars 2002 (SOU 2002:32) Den arbetsgivarpolitiska
            delegeringen i staten en samlad utvärdering . Regeringen har i
            budgetpropositionen (prop. 2003/04:1, Utgiftsområde 2, avsnitt
            6) som godtagits av riksdagen redovisat sin bedömning med anledning
            av utredningens slutsatser och förslag. Regeringen anförde i nämnda
            proposition att den delade utredningens uppfattning att den arbetsgivarpolitiska
            delegeringen i grunden var riktig och borde ligga fast. Löner
            och andra förmåner för statens personal är liksom hittills en
            fråga för arbetsmarknadens parter.
          </note>
          <u>
            <seg>
              På initiativ från Officersförbundet inleddes för några år sedan
              överläggningar mellan Försvarsmakten och arbetstagarorganisationerna
              om ett kollektivavtal om förmånerna till personalen i utlandsstyrkan.
              Under hösten 2003 avbröts förhandlingarna då parterna inte kunde
              komma överens. Försvarsmakten avser dock att ensidigt göra en
              del förbättringar i villkoren för de anställda i utlandsstyrkan.
            </seg>
          </u>
          <u>
            <seg>
              Jag kommer genom mina löpande dialoger med Försvarsmakten att
              hålla mig informerad om läget i stort vad gäller utlandstjänstgöringar
              och hur eventuella fortsatta överläggningar mellan parterna fortskrider.
            </seg>
          </u>
          <note type="speaker">
            Anf. 2 ERLING WÄLIVAARA (kd):
          </note>
          <u>
            <seg>
              Fru talman! Jag vill tacka försvarsministern för svaret. Men
              jag kan inte påstå att jag är helt nöjd med det.
            </seg>
          </u>
          <u>
            <seg>
              Varje år inställer sig 300 officerare för utlandstjänstgöring.
              Att tjänstgöra utomlands har för många officerare varit en självklarhet
              och ett utmärkt sätt att vidareutvecklas i yrket.
            </seg>
          </u>
          <u>
            <seg>
              Officeren får genom den internationella tjänstgöringen en bra
              möjlighet att utveckla sitt ledarskap och ovärderliga erfarenheter
              som yrkesperson och människa. Så skriver Officersförbundets ordförande
              Lars Fresker i en debattartikel i DN den 25 december 2003.
            </seg>
          </u>
          <u>
            <seg>
              Enligt min mening är det allvarligt när vi får signaler om att
              kvinnor och män som vi skickar ut i fredsbevarande och fredsframtvingande
              missioner inte mår bra när de återvänder från sin utlandstjänst.
            </seg>
          </u>
          <u>
            <seg>
              Det är allvarligt när drygt en fjärdedel 28 % av officerarna
              efter tiden i utlandsstyrkan har fått reaktioner som mardrömmar,
              huvudvärk och koncentrationssvårigheter som inte går över så fort,
              utan de bär med sig dessa besvär under en längre tid. Vi kan inte
              bara vifta bort dessa signaler och förbli passiva.
            </seg>
          </u>
          <u>
            <seg>
              Varje utlandsmission är ändå ytterst beslutad av oss politiker
              i regering och riksdag. Och självklart har vi om inte annat så
              ett moraliskt ansvar för hur dessa människor mår efter utfört
              uppdrag.
            </seg>
          </u>
          <u>
            <seg>
              Den svenska officerskåren är känd för sin lojalitet. Den ställer
              villigt upp när så behövs. Det är också väl känt att våra insatsstyrkor
              är väl ansedda ute på fältet. De gör ett utomordentligt bra jobb.
            </seg>
          </u>
          <u>
            <seg>
              En TEMO-undersökning som gjordes i december 2003 visar att 64
              % av officerarna som ingick i undersökningen under sin utlandstjänst
              har upplevt så svåra situationer att de har fruktat för sin egen
              eller för sina kollegers säkerhet och för sitt eget liv.
            </seg>
          </u>
          <u>
            <seg>
              Samma undersökning visar dessutom, vilket försvarsministern också
              nämnde, att officerarna är missnöjda med arbetsvillkoren, de ekonomiska
              villkoren, stödet till hemmavarande familj, försäkringsskyddet
              och så vidare. Jag frågar varför våra officerare i utlandsstyrkan
              ska ha sämre betalt än deras nordiska kamrater ute på fältet.
              Självklart vilar huvudansvaret för att dessa frågor får en positiv
              behandling och lösning på Försvarsmakten. Men jag vill nog påstå
              att även regering och riksdag måste ta sitt ansvar. Vi kanske
              inte är direkt skyldiga, men vi är i alla fall lite medskyldiga.
            </seg>
          </u>
          <u>
            <seg>
              Jag blir lite förvånad när jag hör försvarsministern gång på
              gång upprepa ordet borde i svaret. Hon säger att Försvarsmakten
              även i fortsättningen borde hanteras i ett förhållande av civilrättslig
              karaktär. Hon säger vidare att internationell verksamhet som bedrivs
              av Försvarsmakten borde därför inte regleras i lag. Hon säger
              också: Utformningen av arbetsskyldigheten borde enligt propositionen
              i stället grundas på anställningsavtalen.
            </seg>
          </u>
          <u>
            <seg>
              Borde inte vi som beslutar om att skicka ut våra medborgare,
              officerare och övrig personal, ta vårt ansvar och med kraft se
              till att situationen förbättras för dem?
            </seg>
          </u>
          <note type="speaker">
            Anf. 3 Försvarsminister LENI BJÖRKLUND (s):
          </note>
          <u>
            <seg>
              Fru talman! Erling Wälivaara, vi är överens om att det är betydelsefullt
              att vi kan ha internationell tjänstgöring och att vi kan fullfölja
              våra internationella missioner. Det är en vital del av det svenska
              försvaret. Då är det naturligtvis viktigt att Försvarsmakten,
              som är arbetsgivare och ansvarig för all personal vare sig den
              är hemma eller utomlands, ser till att tjänstgöringen kan genomföras
              på ett sätt som står i överensstämmelse med de krav som vi som
              svenskar ställer på arbetsmarknaden.
            </seg>
          </u>
          <u>
            <seg>
              Men det är också en betydelsefull princip att när man har parter
              på arbetsmarknaden är det oftast de som tillsammans bäst kan finna
              en lösning. De kan identifiera problemen bäst, och de kan också
              gemensamt finna lösningar på dem. Det är helt enkelt det som riksdagen
              har beslutat ska gälla även för Försvarsmakten.
            </seg>
          </u>
          <u>
            <seg>
              När riksdagen och regeringen uttalar sig i samband med propositionstexter
              blir det naturligtvis i form av att det även borde regleras i
              offentligrättsliga avtal. Det är inte bara vad regeringen anser,
              utan i det här fallet är det faktiskt också vad riksdagen har
              uttalat. Skälet är att man uttrycker en intention men överlämnar
              till parterna att finna den konkreta lösningen.
            </seg>
          </u>
          <u>
            <seg>
              Det är väldigt noga uttalat att vi ska ha ett deltagande i internationella
              operationer. Det är ett uppdrag som jag har fått att fullfölja
              genom riksdagens ställningstagande. Det är också min uppgift att
              i dialogerna med Försvarsmakten följa genomförandet av det övergripande
              beslutet. Men de konkreta lösningarna överlåter vi till parterna
              att själva finna.
            </seg>
          </u>
          <note type="speaker">
            Anf. 4 ERLING WÄLIVAARA (kd):
          </note>
          <u>
            <seg>
              Fru talman! Jag är helt överens med försvarsministern om den
              här internationella tjänstgöringen. Försvarsministern talar om
              principen att parterna själva ska lösa, och bäst kan lösa, dessa
              frågor. Självklart är det så. Men åtskilliga gånger har försök
              gjorts under en lång tid utan att man har kommit till något resultat.
              Arbetsgivarparten, Försvarsmakten, har helt enkelt dragit sig
              ur förhandlingarna. Då tycker jag att det är viktigt att vi politiker,
              som ändå är de som beordrar ut de här styrkorna, säger till och
              hjälper till naturligtvis utan att det blir ministerstyre med
              att få till stånd en positiv lösning.
            </seg>
          </u>
          <u>
            <seg>
              Dock tror jag inte att det är riktigt självklart att vi inte
              har ett ansvar för att samtliga officerare har en skyldighet att
              ingå i utlandstjänsten. Jag tycker inte att det är riktigt ärligt
              att vi försöker krypa undan där, för om vi inte skulle ha ändrat
              den här lagen skulle Försvarsmakten inte ha kunnat tvinga ut alla
              officerare. Kristdemokraterna protesterade mot detta och sade
              att de officerare som var anställda före lagens ikraftträdande
              inte ska bli påtvingade detta. Men riksdagens beslut blev att
              samtliga officerare måste ut i utlandstjänst.
            </seg>
          </u>
          <u>
            <seg>
              Från Försvarsmakten har man förvisso valt att inte skicka ut
              tidigare, äldre, officerare. Men jag tycker inte att vi kan krypa
              undan vårt ansvar. Vi har faktiskt ändrat lagen så att det blivit
              möjligt för Försvarsmakten att tvinga ut våra officerare.
            </seg>
          </u>
          <note type="speaker">
            Anf. 5 Försvarsminister LENI BJÖRKLUND (s):
          </note>
          <u>
            <seg>
              Fru talman! Nej, Erling Wälivaara, i den moderna Försvarsmakten
              kommer det att vara en naturlig del att också delta i internationell
              tjänstgöring därför att Sverige deltar i bredare internationella
              sammanhang. Detta är en del av vår gemensamma utrikes-, försvars-
              och säkerhetspolitik.
            </seg>
          </u>
          <u>
            <seg>
              Det är sedan en uppgift som det åligger oss på försvarsområdet
              och Försvarsmakten att fullfölja. Riksdagen har fattat sådana
              beslut att det ska bli möjligt att deltagande i det internationella
              arbetet ska vara en naturlig del. Det är ingen som med lag har
              fattat beslut om att tvinga enskilda officerare att delta. Däremot
              har man tagit bort de regleringar som hindrar arbetsmarknadens
              parter att finna en lösning som gör att detta är ett naturligt
              uttryck för att vi har en internationell del också i vårt svenska
              försvar. Således är det inte fråga om ministerstyre om jag skulle
              börja uttala mig, utan då är det helt enkelt ett otroligt klumpigt
              inhopp i ett avtalsförhållande mellan två parter. Där måste både
              Erling Wälivaara och jag vara väldigt försiktiga så att vi inte
              tar ställning, utan vi ska låta parterna själva hitta lösningarna.
            </seg>
          </u>
          <note type="speaker">
            Anf. 6 ERLING WÄLIVAARA (kd):
          </note>
          <u>
            <seg>
              Fru talman! Försvarsministern säger att det är en naturlig del
              att delta ja. Jag är helt överens med försvarsministern om det.
              Det råder stor politisk enighet om att Sverige ska ställa upp
              i arbetet för världsfreden. Sverige har genom åren ställt upp
              och gjort mycket värdefulla insatser. Ofta har vi fått höra att
              insatserna är och har varit uppskattade. Det är bra att Sverige
              ställer upp.
            </seg>
          </u>
          <u>
            <seg>
              Sverige har en lojal officerskår. De ställer upp och gör grovjobbet
              ute på fältet när regering och riksdag så beslutar. Ofta får vi
              höra berömmande ord om officerarnas insatser ord som gör oss stolta.
              Vi ger dem en klapp på axeln men inte mycket mer.
            </seg>
          </u>
          <u>
            <seg>
              Det är bra att Sverige har en officerskår som ställer upp. Men
              ställer vi politiker upp för officerarna och deras familjer? Det
              borde vara en självklarhet att vi gör det men frågan är alltså
              om vi gör det. När vi hör att de mår dåligt både fysiskt och psykiskt
              när de har stressymtom, ont i huvudet, koncentrationssvårigheter
              och mardrömmar ställer vi då upp för dem? Det är en rannsakande
              fråga till oss alla. Det vore utmärkt om vi kunde säga: Vi ställer
              upp för våra lojala officerare.
            </seg>
          </u>
          <u>
            <seg>
              Vi ska inte bara noga följa utvecklingen utan också med kraft
              se till att vår personal i utlandstjänst får bästa tänkbara förhållanden.
              Vi kristdemokrater vill göra det. Vill försvarsministern göra
              det?
            </seg>
          </u>
          <note type="speaker">
            Anf. 7 Försvarsminister LENI BJÖRKLUND (s):
          </note>
          <u>
            <seg>
              Fru talman! Erling Wälivaara, vi är båda helt överens om att
              man när man deltar i internationella operationer gör en viktig
              insats för vårt land. Den insatsen ska ha all respekt, och den
              ska också kunna utföras på ett sådant sätt att man själv efteråt
              känner att det har varit en betydelsefull och viktig del på ett
              positivt sätt i den personliga utvecklingen. Detta är målet. För
              att åstadkomma det är det en lång rad uppgifter som Försvarsmakten
              som arbetsgivare ska fullfölja.
            </seg>
          </u>
          <u>
            <seg>
              Försvarsmakten utvecklar hela tiden sin uppgift som arbetsgivare.
              Överbefälhavaren har gett ut ett tiopunktsprogram, och det finns
              en lång rad saker som ska bidra till att de uppgifter som vi från
              riksdag och regering ålägger Försvarsmakten också kan genomföras
              på ett anständigt sätt. Där är vi överens. Jag följer noga att
              så sker.
            </seg>
          </u>
          <u>
            <seg>
              Att däremot i det känsliga förhållande som finns mellan arbetsmarknadens
              parter särskilt i en fråga där man avbrutit förhandlingarna göra
              inhopp och börja tala om var sympatierna ligger är precis den
              typ av insatser som man måste värja sig för därför att då förstör
              man förutsättningarna för arbetsmarknadens parter att uppnå det
              som både Erling Wälivaara och jag vill, nämligen att deltagandet
              i de internationella uppgifterna ska ses som en naturlig del av
              arbetsuppgiften.
            </seg>
          </u>
          <note>
            Överläggningen var härmed avslutad.
          </note>
          <note>
            3 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Ajournering
          </note>
          <note>
            Kammaren beslutade kl. 12.19 på förslag av tredje vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 14.00.
          </note>
          <note>
            4 § Frågestund
          </note>
          <note type="speaker">
            Anf. 8 TALMANNEN:
          </note>
          <note>
            Då har vi frågestund. Frågor besvaras av statsrådet Pär Nuder,
            utrikesminister Laila Freivalds, statsrådet Ulrica Messing, miljöminister
            Lena Sommestad och statsrådet Lena Hallengren.
          </note>
          <u>
            <seg>
              Vi har så många frågare anmälda enligt det nya systemet att vi
              kanske ibland inte ska ta två repliker utan nöja oss med fråga
              och svar, och så hoppas vi att så många som möjligt kan komma
              fram.
            </seg>
          </u>
          <note>
            Stockholms Internationella Forum 2004
          </note>
          <note type="speaker">
            Anf. 9 GABRIEL ROMANUS (fp):
          </note>
          <u>
            <seg>
              Herr talman! Den svenska regeringen står i begrepp att ordna
              en konferens om folkmord. Om något folk har blivit utsatt för
              mord är det som vi alla vet det judiska folket. Därför är det
              minst sagt uppseendeväckande att ett svenskt statligt museum i
              anslutning till konferensen ordnar en utställning, en så kallad
              installation, som andas förståelse för mord på judar, för att
              uttrycka det milt.
            </seg>
          </u>
          <u>
            <seg>
              Orsaken måste vara antingen oklara besked från regeringen om
              syftet med konferensen eller dåligt omdöme hos museiledningen,
              eller möjligen båda dessa.
            </seg>
          </u>
          <u>
            <seg>
              Min fråga till statsrådet Pär Nuder, som jag förstått har ansvar
              för konferensen, är vad regeringen tänker göra för att sådana
              fadäser ska undvikas i framtiden.
            </seg>
          </u>
          <note type="speaker">
            Anf. 10 Statsrådet PÄR NUDER (s):
          </note>
          <u>
            <seg>
              Herr talman! Vi har en betydande yttrandefrihet i Sverige, inte
              minst vad gäller den konstnärliga friheten att ge uttryck för
              åsikter som må vara helt avvikande från gängse normer och värderingar.
              Regeringens uppgift är att styra riket, inte att recensera enskilda
              konstverk, alldeles oavsett vilka känslor de sätter i svall. De
              kulturinstitutioner vi har i Sverige har en betydande frihet att
              utöva denna yttrandefrihet, som jag tror att inte minst Gabriel
              Romanus är en stark tillskyndare av.
            </seg>
          </u>
          <u>
            <seg>
              Regeringens slutsats av det som har hänt är att vi ska fortsätta
              att värna den konstnärliga friheten. Samtidigt bör vi nog alla
              lite till mans reflektera lite grann över de oerhört starka känslor
              som finns i Mellanösternkonflikten, berättigade sådana, och dra
              de slutsatser som vi finner lämpliga därav.
            </seg>
          </u>
          <note type="speaker">
            Anf. 11 GABRIEL ROMANUS (fp):
          </note>
          <u>
            <seg>
              Herr talman! Vi är överens om att vi ska värna om både konstnärlig
              frihet och yttrandefrihet i Sverige. Men det är inte heller fel
              att utöva ett gott omdöme. Om man ordnar en konferens ska man
              se till att det som staten står för i anslutning till konferensen
              inte går rätt emot konferensens syfte.
            </seg>
          </u>
          <u>
            <seg>
              Jag hoppas att jag inte övertolkar statsrådets sista mening om
              jag av den drar slutsatsen att nästa gång man ordnar en konferens
              kommer man att vara tydligare i direktiven och också att man kommer
              att lägga ned en viss omsorg när man utser chefer för statliga
              institutioner. Bara för att vi har yttrandefrihet måste ju inte
              statliga museer stå för opinionsbildning som strider mot det som
              vi alla är överens om, nämligen att oskyldiga människor inte ska
              mördas.
            </seg>
          </u>
          <note type="speaker">
            Anf. 12 Statsrådet PÄR NUDER (s):
          </note>
          <u>
            <seg>
              Herr talman! Det råder inget som helst tvivel om regeringens
              inställning till självmordsbombningar. Det har inte minst utrikesministern
              givit uttryck för vid i princip samtliga tillfällen som givits,
              endera bilateralt som ett svenskt uttalande eller inom ramen för
              det europeiska utrikespolitiska samarbetet. Vi har givit uttryck
              för vår avsky inför självmordsbombningar. Därom råder inget som
              helst tvivel.
            </seg>
          </u>
          <u>
            <seg>
              Den här diskussionen handlar om ett enskilt konstverk i en utställning
              producerad av en statlig myndighet som har stor frihet under yttrandefriheten
              att välja sina utställningar såsom man själv vill. Den politiken
              tänker regeringen fortsätta att bedriva.
            </seg>
          </u>
          <note>
            Strålning från mobiltelefoner
          </note>
          <note type="speaker">
            Anf. 13 KARIN THORBORG (v):
          </note>
          <u>
            <seg>
              Herr talman! Jag har en fråga till Lena Sommestad.
            </seg>
          </u>
          <u>
            <seg>
              Jag hörde häromdagen på radio att SSI gått ut och manat till
              försiktighet angående användning av mobiltelefoner. Eftersom SSI:s
              officiella ståndpunkt hittills har varit att strålningen är ofarlig
              kändes detta som ett genombrott.
            </seg>
          </u>
          <u>
            <seg>
              Men säg den glädje som varar. Sedan läste jag i tidningen att
              SSI inte skulle kräva varningstexter, vilket jag trodde att detta
              innebar, utan nöjde sig med att rekommendera försiktighet. Tipset
              i tidningen var att det skulle ligga en lös varningslapp i kartongen
              till mobilen med en uppmaning till försiktighet och att leverantörerna
              frivilligt skulle kunna tillämpa detta.
            </seg>
          </u>
          <u>
            <seg>
              Jag vill fråga Lena Sommestad, med tanke på den opinion och debatt
              som har funnits kring den här frågan: Är du nöjd med SSI:s förslag
              och försiktiga hållning, eller vill du gå längre när det gäller
              upplysning såsom andra länder har gjort?
            </seg>
          </u>
          <note type="speaker">
            Anf. 14 Miljöminister LENA SOMMESTAD (s):
          </note>
          <u>
            <seg>
              Herr talman! När det gäller SSI:s uppdrag om att eventuellt ha
              informationstexter på mobiltelefoner i samband med försäljning
              har det förslaget fortfarande inte lämnats till regeringen. Det
              är alltså inte klart. Det som har stått i pressen kring detta
              är enbart förhandsspekulationer om var SSI kommer att hamna. Uppdraget
              kommer att redovisas den 1 februari.
            </seg>
          </u>
          <u>
            <seg>
              När det gäller hur SSI ser på strålningen från mobiltelefoner
              ligger grundinställningen fast: Forskningssammanställningar visar
              fortfarande att det inte finns något som pekar på att det är förenat
              med skadlig inverkan på hälsan att tala i mobiltelefon. Dock finns
              det vissa forskningsresultat som avviker från mönstret. Vad SSI
              nu gör är att vara något tydligare med en policy som man redan
              tidigare haft: att informera om på vilket sätt man kan minska
              strålning. Det tycker jag är utmärkt.
            </seg>
          </u>
          <note type="speaker">
            Anf. 15 KARIN THORBORG (v):
          </note>
          <u>
            <seg>
              Herr talman! Den här frågan har också en etisk aspekt. Man uppmanar
              till försiktighet men tar inte den fulla konsekvensen av det.
              Jag tycker att konsumenterna alltid bör få full kunskap om riskerna
              med det de köper. Många läser inte alla de här lösa papperen.
              Finns det underlag för uppmaning till försiktighet bör detta redovisas
              tydligt. Från ett konsumentperspektiv skapar det här annars bara
              mer förvirring.
            </seg>
          </u>
          <note type="speaker">
            Anf. 16 Miljöminister LENA SOMMESTAD (s):
          </note>
          <u>
            <seg>
              Herr talman! Låt mig än en gång säga att SSI över huvud taget
              inte har lämnat det här uppdraget. Vi kan alltså inte diskutera
              vad SSI här kommer att föreslå.
            </seg>
          </u>
          <u>
            <seg>
              Däremot vill jag än en gång slå fast att vi har ett mycket tydligt
              samlat forskningsläge som säger att det inte kan påvisas några
              skadliga hälsoeffekter av mobiltelefoner. Men det finns alltså
              vissa avvikande resultat, och forskningen kommer också att pågå
              många år framåt. Det är mot bakgrund av detta som SSI i dag tydligt
              vill informera om på vilka enkla sätt man kan reducera strålningen
              om man så önskar. Ett bra sätt är då att använda handsfree.
            </seg>
          </u>
          <u>
            <seg>
              Jag tycker att SSI är tydliga. Jag önskar inte att SSI ska gå
              utöver vad forskningen säger. Tvärtom är det förenat med mycket
              gott omdöme, tycker jag, att hålla sig till de vetenskapliga underlag
              vi har på det här området, precis som vi gör på alla andra områden
              när det gäller miljöpolitiken och de faror som är förknippade
              med strålning och andra risker.
            </seg>
          </u>
          <note>
            Skogsavverkningen i Valvträsk
          </note>
          <note type="speaker">
            Anf. 17 BENGT-ANDERS JOHANSSON (m):
          </note>
          <u>
            <seg>
              Herr talman! Jag har en fråga till statsrådet Ulrica Messing.
            </seg>
          </u>
          <note>
            Anser statsrådet att den i dag påbörjade skogsavverkningen i
            Valvträsk är förenlig med regeringens förvaltningsansvar som skogsägare
            via Sveaskog?
          </note>
          <note type="speaker">
            Anf. 18 Statsrådet ULRICA MESSING (s):
          </note>
          <u>
            <seg>
              Herr talman! Det är inte jag som skogsminister som ansvarar för
              Sveaskog som statligt bolag, utan det gör Leif Pagrotsky. Jag
              får hänvisa den frågan till ansvarig minister för Sveaskog.
            </seg>
          </u>
          <note type="speaker">
            Anf. 19 BENGT-ANDERS JOHANSSON (m):
          </note>
          <u>
            <seg>
              Herr talman! Det är väl ändå så att Ulrica Messing är ansvarig
              för skogsfrågorna i regeringen. Det är väl något enkelt och till
              och med billigt att hänskjuta till en annan minister. Statsrådet
              måste ju i rimlighetens namn ha satt sig in i ärendet och ha en
              uppfattning. Det är väl det minsta man kan begära.
            </seg>
          </u>
          <note type="speaker">
            Anf. 20 Statsrådet ULRICA MESSING (s):
          </note>
          <u>
            <seg>
              Herr talman! Det är väldigt enkelt att ställa en fråga till fel
              statsråd. Om Bengt-Anders Johansson frågar mig om skogsvårdslagen
              är jag beredd att svara att den är glasklar. Här finns en tydlig
              uppdelning mellan miljömålen och produktionsmålen. Den ska privata
              och offentliga skogsägare, stora som små, hålla sig till.
            </seg>
          </u>
          <u>
            <seg>
              En gång per mandatperiod utvärderar vi skogsvårdslagen. Är det
              någon som misstänker att en liten eller stor skogsägare bryter
              mot den lagstiftning som riksdagen har ställt sig bakom tycker
              jag att han eller hon har en skyldighet att anmäla det.
            </seg>
          </u>
          <u>
            <seg>
              Skogsvårdslagen, den kan jag.
            </seg>
          </u>
          <note>
            Stockholms Internationella Forum 2004
          </note>
          <note type="speaker">
            Anf. 21 GUSTAV FRIDOLIN (mp):
          </note>
          <u>
            <seg>
              Herr talman! På måndag ordnas som bekant en konferens i Stockholm
              under temat hur man förebygger folkmord och massmord, Stockholm
              International Forum. Vid första anblicken blir man givetvis väldigt
              glad över att Sverige ska stå som värd för en konferens av den
              typen, den fjärde i sitt slag. Det innebär att Sverige kanske
              återigen tar en aktiv ställning i utrikespolitiken, vågar stå
              upp för global rättvisa och vågar bli initiativtagare till förhandlingar.
            </seg>
          </u>
          <u>
            <seg>
              Men när man tittar lite närmare på vilka som ska komma till konferensen
              blir man mer skrämd. Inbjudningarna har varit trist ensidiga.
              Ryska regeringen är inbjuden men ingen representant för det tjetjenska
              förtryckta folket. Marocko har fått inbjudan men ingen från det
              ockuperade Västsahara. Israel har fått inbjudan men ingen från
              den palestinska sidan, där man nu sätter upp en mur som stjäl
              land och vatten från palestinierna.
            </seg>
          </u>
          <u>
            <seg>
              Det verkar som om Sverige av undfallenhet har valt att bjuda
              in dem som är enklast att bjuda in och inte vågat ta i de heta
              potatisarna, vilket kommer att göra det svårt att faktiskt nå
              någon framgång när det gäller att förebygga folkmord.
            </seg>
          </u>
          <u>
            <seg>
              Därför har jag en fråga till utrikesministern. Hur avser utrikesministern
              att ansvara för och verka för att Sverige inte vid den här konferensen
              uppfattas ha en utrikespolitik som stöder ockupation eller statsterrorism,
              som till exempel Ryssland sysslar med i Tjetjenien?
            </seg>
          </u>
          <note type="speaker">
            Anf. 22 Utrikesminister LAILA FREIVALDS (s):
          </note>
          <u>
            <seg>
              Herr talman! Det handlar alltså om konferensen. Vi satt här och
              funderade på vilket statsråd som Gustav Fridolin vände sig till.
              Det är ju Pär Nuder som ansvarar för konferensen. Men klämmen
              på frågan blev väl på vilket sätt regeringen ska agera för att
              inte konferensen ska uppfattas som att vi inte är intresserade
              av att bekämpa folkmord.
            </seg>
          </u>
          <u>
            <seg>
              Jag kan bara hänvisa till det engagemang som regeringen har,
              där konferensen naturligtvis bara är ett sätt att hantera denna
              fråga. Men i alla andra sammanhang där Sverige agerar internationellt
              för att förebygga, förhindra och ta konsekvenserna av kriser som
              kan leda till folkmord kommer förhoppningsvis just denna konferens
              att ge oss nya instrument och nya idéer om hur vi på ett tidigt
              stadium kan upptäcka när det finns risk för ett folkmord. Då kan
              vi använda de internationella instrument vi har för att förhindra
              det.
            </seg>
          </u>
          <note type="speaker">
            Anf. 23 GUSTAV FRIDOLIN (mp):
          </note>
          <u>
            <seg>
              Herr talman! Jag är ledsen att utrikesministern inte riktigt
              uppfattade min fråga. Frågan var: När vi nu ordnar en konferens
              till vilken vi bjuder flera länder som i dag ockuperar andra länder,
              dit vi bjuder flera länder som sysslar med stora brott mot de
              mänskliga rättigheterna, till exempel Turkiet mot det kurdiska
              folket eller Ryssland mot tjetjenerna, hur ska det undvikas att
              uppfattas som att Sverige faktiskt stöder ockupationen och statsterrorismen,
              och hur ska utrikesministern verka för att undvika det?
            </seg>
          </u>
          <u>
            <seg>
              Tack och lov ordnas det på söndag en parallell konferens av Nätverket
              mot krig till vilken man bjudit representanter för det palestinska
              folket, till vilken man bjudit personer som kan berätta om situationen
              i Tjetjenien och till vilken man bjudit representanter som kan
              visa på en större bredd i den svenska utrikespolitiken.
            </seg>
          </u>
          <u>
            <seg>
              Min nästa fråga, som jag hoppas att Laila Freivalds kan svara
              på, är om hon och regeringen är beredda att delta också i den
              konferensen för att försöka få den fulla bilden och inte bara
              lyssna på ockupanterna.
            </seg>
          </u>
          <note type="speaker">
            Anf. 24 Utrikesminister LAILA FREIVALDS (s):
          </note>
          <u>
            <seg>
              Herr talman! Den här konferensen handlar ju inte om de pågående
              konflikter vi har i världen. De diskuteras i många andra sammanhang.
              Det är utmärkt om det även pågår en konferens i anslutning till
              regeringens konferens som just fokuserar på de pågående konflikterna.
              Det är ingen tvekan om att de konflikterna behöver uppmärksammas
              och diskuteras i alla möjliga fora.
            </seg>
          </u>
          <u>
            <seg>
              Men nu är det så att regeringens konferens handlar om framtiden
              och hur vi ska utveckla de internationella instrumenten, utnyttja
              de organisationer och kanaler vi har för att på ett tidigt stadium
              upptäcka risker för folkmord. Den handlar om hur vi kan utveckla
              det regelverk vi har för att ingripa på ett tidigt stadium. Det
              är olika saker.
            </seg>
          </u>
          <u>
            <seg>
              Alla behöver uppmärksammas, men vid olika tillfällen. Man kan
              inte, som kanske Fridolin skulle vilja, samla alla de olika kriser
              som vi har i världen och hantera dem vid en och samma konferens.
              Vi har från regeringens sida valt att vid denna konferens fokusera
              på framtidens möjlighet att förhindra folkmord.
            </seg>
          </u>
          <note>
            Infrastruktur och regional utveckling
          </note>
          <note type="speaker">
            Anf. 25 KRISTINA ZAKRISSON (s):
          </note>
          <u>
            <seg>
              Herr talman! Regeringens arbete för tillväxt och sysselsättning
              i hela landet handlar mycket om infrastruktur. För oss i Norrbotten
              är goda kommunikationer A och O. Vi behöver Haparandabanan, bredband
              och full täckning för mobiltelefoni. Men det är inte bara de här
              stora insatserna som är viktiga. Ibland är det de små sakerna
              som kan vara avgörande.
            </seg>
          </u>
          <u>
            <seg>
              Om besöksnäringen, som jag själv tror väldigt starkt på, ska
              kunna utvecklas måste turisterna kunna ta sig fram till resmålen.
              Jag har ett exempel från Kiruna kommuns nordligaste del, väg 400.
              De som bor i Saivomuotka behöver kunna ta sig fram på trafiksäkra
              vägar. Men för att man ska kunna bedriva turistisk verksamhet
              måste besökarna alltså kunna ta sig till och från resmålen. Det
              kan vara av avgörande betydelse för småföretagarna.
            </seg>
          </u>
          <u>
            <seg>
              Jag skulle vilja fråga statsrådet Ulrica Messing på vilket sätt
              planeringen för infrastruktur kopplas ihop med övrig regional
              utveckling så att verken vid beslut om anslag tar hänsyn till
              det totala behovet.
            </seg>
          </u>
          <note type="speaker">
            Anf. 26 Statsrådet ULRICA MESSING (s):
          </note>
          <u>
            <seg>
              Herr talman! Det var en bra fråga som Kristina Zakrisson ställde.
              Förutsättningen för att det ska kunna finnas möjligheter till
              tillväxt och utveckling är bland annat infrastrukturen. Vi har
              haft en lång remissrunda fram till de förhandlingar som vi sitter
              i just nu med våra samarbetspartier om infrastrukturpropositionen.
            </seg>
          </u>
          <u>
            <seg>
              Vi har varit tydliga med att till Banverket och Vägverket och
              till länsstyrelser, kommuner och företagarföreningar, som alla
              har fått vara med och tycka till, poängtera att fokus på de prioriteringar
              som hela vårt land har gjort ska vara förutsättningarna för utveckling
              och tillväxt. Näringslivsperspektivet, bland annat turismen, är
              en jätteviktig del i de förslag som har kommit in.
            </seg>
          </u>
          <note>
            Kommunala bidrag till kooperativa förskolor
          </note>
          <note type="speaker">
            Anf. 27 LARS LINDÉN (kd):
          </note>
          <u>
            <seg>
              Herr talman! Jag var med och startade en föräldrakooperativ förskola
              i Timrå 1987. Kooperativet har nu efter 17 år fått ekonomiska
              problem därför att kommunen i vissa lägen har missgynnat kooperativet.
            </seg>
          </u>
          <u>
            <seg>
              Det som hände var att en av familjerna i kooperativet fick en
              liten pojke som hade Downs syndrom. Hur skulle kooperativet ekonomiskt
              och praktiskt klara av det? Kommunen sade nej till ekonomiska
              bidrag för en extra tjänst på 25 % som skulle behövas för att
              klara av att den här pojken skulle få träning och utveckling.
              Det finns redan extra pengar för barn med särskilda behov inbakat
              i bidraget som kommunens 39 förskoleavdelningar får, svarade kommunen.
            </seg>
          </u>
          <u>
            <seg>
              Detta fungerar ju bra för kommunens egna 38 förskoleavdelningar
              som kan styra över pengarna till den avdelning där behoven är
              störst. Men alla inser ju att kooperativet med bara en trettioniondel
              av de här resurserna inte klarar den extrainsatsen med de små
              pengarna.
            </seg>
          </u>
          <u>
            <seg>
              Vad tänker statsrådet Hallengren vidta för åtgärder för att i
              dylika fall uppnå och upprätthålla konkurrensneutralitet mellan
              offentlig och privat verksamhet som regeringen säger sig vilja
              göra?
            </seg>
          </u>
          <note type="speaker">
            Anf. 28 Statsrådet LENA HALLENGREN (s):
          </note>
          <u>
            <seg>
              Herr talman! I dag har man ingen rätt som kommun att särskilja
              och säga att man ger olika förutsättningar till kommunala respektive
              privata eller enskilda förskolor.
            </seg>
          </u>
          <u>
            <seg>
              Den bild som Lars Lindén beskriver förvånar mig väldigt mycket.
              Alla barn har rätt till det stöd som de behöver. Jag förutsätter
              att om Skolverket hör talas om den här situationen är det deras
              uppgift att agera inte min i det enskilda fallet.
            </seg>
          </u>
          <note>
            Särskilda insatser för tillväxt och utveckling
          </note>
          <note type="speaker">
            Anf. 29 HÅKAN LARSSON (c):
          </note>
          <u>
            <seg>
              Herr talman! Vid partiledardebatten här i kammaren i går sade
              statsministern att särskilda insatser kommer att göras framöver
              på Gotland, i Norrbotten och utmed den södra Norrlandskusten.
              Det behövs säkert insatser för att få fart på tillväxt och utveckling.
              Jag vill fråga statsrådet Ulrica Messing om hon kan berätta lite
              närmare vilka särskilda insatser som regeringen planerar.
            </seg>
          </u>
          <u>
            <seg>
              Dessutom skulle jag gärna vilja veta hur hon ser på utvecklingen
              i inlandet i övrigt, eftersom man från regeringens sida tydligen
              inte anser att några särskilda insatser behövs där. Hur ska man
              få fart på tillväxt och utveckling i övriga delar av norra Sveriges
              inland, förutom Norrbotten?
            </seg>
          </u>
          <note type="speaker">
            Anf. 30 Statsrådet ULRICA MESSING (s):
          </note>
          <u>
            <seg>
              Herr talman! Statsministern var väldigt tydlig i går i partiledardebatten
              där han sade att vi behöver kombinera den regionala utvecklingspolitik
              som vi i dag driver med extra moderna satsningar på bland annat
              utbildning och infrastruktur. Han nämnde tre områden. Vi kommer
              tillbaka senare under våren med förslag till konkreta åtgärder
              för just de områdena.
            </seg>
          </u>
          <u>
            <seg>
              Att vi har pekat ut dem har helt enkelt att göra med att just
              där är arbetslösheten som högst. Det senaste kvartalet förra året
              var Gävleborgs län det län i landet som hade den högsta arbetslösheten.
              Annars brukar det vara Norrbotten.
            </seg>
          </u>
          <u>
            <seg>
              Det här betyder inte att vi drar ned ambitionerna på andra områden.
              Arbetet för den regionala utvecklingspolitiken via myndigheter,
              länsstyrelser och verk fortsätter med precis samma intensitet
              som tidigare. Vi glömmer ingen.
            </seg>
          </u>
          <note>
            Regeringens utnämningspolitik
          </note>
          <note type="speaker">
            Anf. 31 TOBIAS KRANTZ (fp):
          </note>
          <u>
            <seg>
              Herr talman! Under förmiddagen i dag nåddes vi av beskedet att
              Agneta Bladh har utnämnts till ny rektor för Högskolan i Kalmar.
              Agneta Bladh är mångårig s-märkt statssekreterare i Utbildningsdepartementet.
            </seg>
          </u>
          <u>
            <seg>
              Därmed får ytterligare en socialdemokrat ett statligt toppjobb
              inom högskolan. Detta sker samma vecka som TV-Aktuellt har rapporterat
              om att det blir en allt hårdare politisk styrning av den svenska
              högskolevärlden. Aktuellt har undersökt 24 av de största universiteten
              och högskolorna i Sverige och har funnit att av styrelseordförandena
              i högskolorna har 16 politisk bakgrund. Av dessa har 13 socialdemokratisk
              bakgrund, två har moderat bakgrund och en har folkpartistisk bakgrund.
              Summa summarum: 81 % av de utnämnda har socialdemokratisk bakgrund.
            </seg>
          </u>
          <u>
            <seg>
              Hur ska obalansen förklaras, statsrådet Pär Nuder? Jag levde
              i förvissningen att sakpolitisk kompetens var ungefär lika väl
              spridd i alla partier. Hur ska obalansen förklaras?
            </seg>
          </u>
          <note type="speaker">
            Anf. 32 Statsrådet PÄR NUDER (s):
          </note>
          <u>
            <seg>
              Herr talman! Regeringens utnämningspolitik är i princip varje
              år föremål för konstitutionsutskottets behandling. Så har det
              varit under de senaste åren. Slutresultatet har från år till år
              varit detsamma: Regeringen följer regeringsformens principer om
              förtjänst och skicklighet vid utnämning av högre chefer inom den
              statliga förvaltningen. Det gäller naturligtvis även på högskoleområdet.
            </seg>
          </u>
          <u>
            <seg>
              Tobias Krantz nämner en aktuell utnämning. Jag kan berätta för
              kammaren att Agneta Bladh är en ytterst förtjänt och skicklig
              person. Hon är docent i statskunskap, och hon har varit generaldirektör
              för Högskoleverket. Det är i och för sig bra att enskilda individers
              namn nämns. Vi får granska om dessa personer är förtjänta och
              skickliga eller ej. Det vore bra om vi kom bort från den svepande
              diskussionen om att en viss partitillhörighet, att man någon gång
              har tjänstgjort på en politisk befattning, skulle vara diskvalificerande.
            </seg>
          </u>
          <note type="speaker">
            Anf. 33 TOBIAS KRANTZ (fp):
          </note>
          <u>
            <seg>
              Herr talman! Det är självfallet inte så att en politisk bakgrund
              ska vara diskvalificerande. Den intressanta frågan här är det
              övergripande mönstret. Det övergripande mönster som TV-Aktuellt
              har tagit fram är att av 16 utnämningar bland människor med politisk
              bakgrund till styrelseordförande för högskolor och universitet
              har 13 av dessa socialdemokratisk bakgrund.
            </seg>
          </u>
          <u>
            <seg>
              Är det en slump att kompetensen på det området är så otroligt
              ojämnt fördelad att inga vänsterpartister eller miljöpartister
              och enbart en folkpartist och två moderater får komma i fråga
              för den typen av höga styrelseuppdrag? Det är den intressanta
              frågan, och vi behöver inte diskutera enskilda fall. Titta på
              mönstret, Pär Nuder, och förklara för mig och kammarens ledamöter
              varför denna enormt stora obalans har uppstått. Är det inte tid
              för rannsakan av regeringens utnämningspolitik?
            </seg>
          </u>
          <note type="speaker">
            Anf. 34 Statsrådet PÄR NUDER (s):
          </note>
          <u>
            <seg>
              Herr talman! Regeringen överväger noggrant inför varje enskild
              utnämning om de kandidater som finns är förtjänta och skickliga.
              Det är de kriterier vi har att utgå från. Det finns en tendens
              i den allmänna debatten att stämpla personer som under en tid
              av sina liv har haft politiska uppdrag och därmed diskvalificera
              dem från tjänster i offentlig förvaltning.
            </seg>
          </u>
          <u>
            <seg>
              Men låt oss utgå från den allmänna diskussionen. Tala om exakt
              vilka personer som regeringen har utnämnt som inte är förtjänta
              och skickliga. Då kommer debatten troligtvis att få en helt annan
              karaktär.
            </seg>
          </u>
          <note>
            Utbyggnaden av 3 G-nätet
          </note>
          <note type="speaker">
            Anf. 35 ANNELIE ENOCHSON (kd):
          </note>
          <u>
            <seg>
              Herr talman! Jag vill rikta min fråga till statsrådet Messing.
            </seg>
          </u>
          <note>
            Det var fyra bolag som på två villkor fick 3 G-tillstånd i december
            2000. Det ena var att 3 G-näten ska vara utbyggda till den 31
            december 2003, och det andra var att täckning ska finnas för 99,98
            % av befolkningen.
          </note>
          <u>
            <seg>
              Nu har tidsgränsen passerats. Enligt Post- och telestyrelsen
              som gjorde en uppskattning strax innan jul har 6075 % av Sverige
              täckning. Men nu har marknaden för 3 G-telefoner inte blivit vad
              man trodde. Enligt veckans information från Statens strålskyddsinstitut
              finns det större risker med mobiltelefoner och mobilmaster än
              vad man först ville medge från SSI. Försiktighetsprincipen bör
              råda.
            </seg>
          </u>
          <u>
            <seg>
              Är det inte dags att stoppa utbyggnaden av 3 G tills man ser
              att behovet finns, och ska försiktighetsprincipen råda?
            </seg>
          </u>
          <note type="speaker">
            Anf. 36 Statsrådet ULRICA MESSING (s):
          </note>
          <u>
            <seg>
              Herr talman! Jag vill börja med att understryka det miljöministern
              sade i en tidigare fråga. Det är inte så att det har kommit ny
              forskning som ger någon av våra myndigheter, varken SSI eller
              någon annan myndighet, skäl att kraftigt ändra sina tidigare rekommendationer.
              Att vi har höga ambitioner när det gäller nästa generation av
              mobiltelefoner är ingen nyhet. Att det sedan har gått långsammare,
              precis som Annelie Enochson pekar på, vet vi också. Det gäller
              inte bara Sverige utan samtliga andra länder där man har byggt
              ut 3 G.
            </seg>
          </u>
          <u>
            <seg>
              Nu har vi, via riksdagen, satt upp villkoren för utbyggnaden.
              Regeringen har gått vidare till ansvarig myndighet, PTS. Nu är
              det PTS som har ansvaret att se till vad som händer när operatörerna
              inte har levt upp till de tillståndsvillkor som riksdagen har
              slagit fast.
            </seg>
          </u>
          <u>
            <seg>
              Vi ligger långt under de rekommenderade gränsvärden som finns
              inom EU och inom FN:s olika organ, och det tycker jag är bra.
            </seg>
          </u>
          <note type="speaker">
            Anf. 37 ANNELIE ENOCHSON (kd):
          </note>
          <u>
            <seg>
              Herr talman! I måndags var jag på en debatt om mobilmaster tillsammans
              med en forskare från Chalmers, Yngve Hamnerius, som är en av de
              kunnigaste på detta. Han förklarade att en försiktighetsprincip
              bör råda.
            </seg>
          </u>
          <u>
            <seg>
              Alla dessa olika operatörer ska lämna in information till regeringen
              jag tror att det var den 31 mars om hur utbyggnaden ser ut. Har
              regeringen full kontroll över utbyggnaden och vet var de olika
              masterna finns? Upplever regeringen att en demokratisk information
              har gått ut till medborgarna om utbyggnaden av 3 G-master?
            </seg>
          </u>
          <note type="speaker">
            Anf. 38 Statsrådet ULRICA MESSING (s):
          </note>
          <u>
            <seg>
              Herr talman! Det är inte regeringen utan vår ansvariga myndighet,
              PTS, som har full kontroll över var masterna finns, inte bara
              3 G-master utan också andra master från Luftfartsverket, militären
              eller från andra aktörer. Det är kommunerna som beslutar om var
              i en kommun som operatörerna får sätta upp masterna.
            </seg>
          </u>
          <u>
            <seg>
              Det finns många starka skäl för att operatörerna så långt som
              möjligt ska dela masten, antennen och nätet. Det ska vi göra för
              att spara på den oro som finns om strålningen, men framför allt
              för att det blir ohyggligt fult att maximera antalet master runtom
              i vårt land. Det finns inget skäl att varje operatör alltid ska
              bygga en egen mast. Därför skärpte vi lagstiftningen, som riksdagen
              ställde sig bakom, förra våren. Nu har vi en möjlighet för PTS
              att beordra samlokalisering i master och antenner. Det vet jag
              att alla kommuner i vårt land välkomnar.
            </seg>
          </u>
          <u>
            <seg>
              Barns situation i slutna sekter
            </seg>
          </u>
          <note type="speaker">
            Anf. 39 CARINA HÄGG (s):
          </note>
          <u>
            <seg>
              Herr talman! Det var på uppdrag av kammaren som före detta statsrådet
              Margot Wallström tillsatte den första utredningen som skulle titta
              på det vi vardagligt kallar sekter. Det var också Margot Wallström
              som till min stora glädje inkluderade barnens situation i utredningen.
            </seg>
          </u>
          <u>
            <seg>
              Utredningen har sedan legat och dammat på departementet. Inget
              resultat har kommit ut av utredningen. Det är ovanligt att en
              utredning inte kommer till någon form av uttryck i regeringens
              politik. Många av de frågor som har kommit fram i utredningen
              har den karaktären att de ansvarsmässigt ligger på olika departement.
              Det var behov av ökad kunskap, ett kunskapscentrum, att se över
              frågan om våld mot barn och vuxna samt behov av vård och behandling.
            </seg>
          </u>
          <u>
            <seg>
              I samband med det obehagliga och förskräckliga mordet i Knutby
              har man uppmärksammat barns situation i en sluten värld med slutna
              värderingar, i hemmet och i skolan.
            </seg>
          </u>
          <u>
            <seg>
              På grund av detta är det svårt att säga vilken minister som är
              konkret ansvarig. Men regeringen samlat har ansvar för de barn
              som lever i en mycket svår och utsatt situation. I dag finns varken
              kunskap eller uppmärksamhet kring barnens situation. När tänker
              regeringen ta tag i utredningen och göra något för utsatta barn
              i slutna sekter?
            </seg>
          </u>
          <note type="speaker">
            Anf. 40 Statsrådet PÄR NUDER (s):
          </note>
          <u>
            <seg>
              Herr talman! Det är en mycket angelägen fråga som Carina Hägg
              tar upp. Det är alldeles uppenbart att den typ av tid vi lever
              i med det samhälle som är så snabbt föränderligt lockar människor
              till vad Carina Hägg kallar för sekter. Det är slutna samhällen
              där andra normer och värderingar är gällande än de som gäller
              i samhället i övrigt.
            </seg>
          </u>
          <u>
            <seg>
              Det finns säkert skäl att uppmärksamma fenomenet betydligt mer
              än vad som har gjorts tidigare. Vi får ta med oss Carina Häggs
              fråga tillbaka till Regeringskansliet. Det är riktigt som Carina
              Hägg säger: Det är säkert en fråga som det ankommer på flera statsråd
              att ta ansvar för. Vi får på lämpligt sätt försöka återkomma i
              frågan.
            </seg>
          </u>
          <note type="speaker">
            Anf. 41 CARINA HÄGG (s):
          </note>
          <u>
            <seg>
              Herr talman! Jag vill ställa en följdfråga.
            </seg>
          </u>
          <u>
            <seg>
              Barn har rätt till normal fysisk, psykisk och social utveckling.
              Vi är några stycken som har försökt tala med flera statsråd och
              flera departement, motionerat, skrivit interpellationer och ställt
              frågor. Det har gått så många år, och vi har inte kommit fram.
              Därför vill jag gärna att Pär Nuder konkretiserar på vilket sätt
              man ska komma åt den här frågan och inom vilken tidsram vi kan
              se att det leder till något i ett första steg att ta hand om den
              här frågan.
            </seg>
          </u>
          <note type="speaker">
            Anf. 42 Statsrådet PÄR NUDER (s):
          </note>
          <u>
            <seg>
              Herr talman! När det gäller just de utsatta barnens situation
              ankommer det på barnminister Berit Andnor att svara på de frågorna.
              Men icke förty lovar jag att vi verkligen ska begrunda frågan.
              Den har blixtbelysts av de aktuella händelser som vi alla har
              tagit del av.
            </seg>
          </u>
          <u>
            <seg>
              Det är möjligen så att det sker någonting i vårt samhälle som
              vi inte har uppmärksammat tillräckligt mycket. Det handlar nog
              inte bara om de utsatta barnen utan också om fenomenet i sig.
              Det finns skäl att återkomma till frågan på lämpligt sätt.
            </seg>
          </u>
          <note>
            Folkomröstning om EU:s grundlag
          </note>
          <note type="speaker">
            Anf. 43 BJÖRN VON DER ESCH (kd):
          </note>
          <u>
            <seg>
              Herr talman! Jag skulle vilja fråga utrikesministern, som citeras
              i Svenska Dagbladet angående frågan om en folkomröstning om EU:s
              grundlag: Medborgarna får ta ställning till grundlagen i valet
              till EU-parlamentet i vår. Enligt utrikesministern behövs det
              således ingen folkomröstning.
            </seg>
          </u>
          <u>
            <seg>
              För mig är det helt obegripligt hur man kan koppla ihop frågan
              om EU:s nya grundlag, som dessutom inte är färdig än, med valet
              av 19 parlamentariker i vår, den 13 juni.
            </seg>
          </u>
          <u>
            <seg>
              Dessutom kommer kandidaterna till EU-valet på såväl de socialdemokratiska
              som de borgerliga valsedlarna att totalt domineras av EU-förespråkare,
              medan EU-kritiker är närmast obefintliga.
            </seg>
          </u>
          <u>
            <seg>
              Min fråga är om utrikesministern är medveten om att kanske hälften
              av alla borgerliga och socialdemokratiska väljare under de här
              omständigheterna kommer att känna sig tvingade att bojkotta valet
              den 13 juni.
            </seg>
          </u>
          <note type="speaker">
            Anf. 44 Utrikesminister LAILA FREIVALDS (s):
          </note>
          <u>
            <seg>
              Herr talman! Det är inte min uppfattning att jag tycker att valet
              till EU-parlamentet ska vara ett val som rör det nya fördraget,
              i den mån det över huvud taget föreligger något fördrag det vet
              vi ju inte.
            </seg>
          </u>
          <u>
            <seg>
              Jag vet ärligt talat inte om jag uttryckte mig olyckligt eller
              om det är fel återgivet. Det är mycket möjligt att jag har uttryckt
              mig olyckligt, och då är jag glad att här i kammaren nu få tydliggöra
              att jag inte anser att de två frågorna hör ihop snarare tvärtom.
            </seg>
          </u>
          <u>
            <seg>
              Jag har den uppfattningen att en folkomröstning inte är aktuell.
              Det är den uppfattning som merparten av ledamöterna i den svenska
              riksdagen har, och det är också den uppfattning som flertalet
              av EU-länderna har.
            </seg>
          </u>
          <note>
            Utbyggnaden av 3 G-nätet
          </note>
          <note type="speaker">
            Anf. 45 ULLA LÖFGREN (m):
          </note>
          <u>
            <seg>
              Herr talman! Jag har en fråga till Ulrica Messing, och den anknyter
              lite grann till Annelie Enochsons fråga om 3 G-nätet.
            </seg>
          </u>
          <u>
            <seg>
              Det går lite långsamt med utbyggnaden, och framför allt lär det
              dröja innan Norrlands inland får en godtagbar täckning. Nu hävdas
              det från vissa håll att om 3 G-operatörerna inte var bundna vid
              en viss, förutbestämd teknik skulle den här utbyggnaden gå mycket
              snabbare och dessutom kunna bli avsevärt mycket billigare. Det
              skulle i slutändan gynna konsumenterna. Så har man exempelvis
              valt att göra i Finland, där teknikvalet är fritt.
            </seg>
          </u>
          <u>
            <seg>
              Jag undrar nu: Är statsrådet beredd att verka för att man kan
              omförhandla de här avtalen och medge ett fritt teknikval även
              i Sverige?
            </seg>
          </u>
          <note type="speaker">
            Anf. 46 Statsrådet ULRICA MESSING (s):
          </note>
          <u>
            <seg>
              Herr talman! Som jag sade tidigare är avtalen och licenserna
              bundna via de tillståndsvillkor som PTS nu har ansvar att leva
              upp till. Det innebär bland annat att PTS tillsammans med operatörerna
              nu ska mäta hur långt man har kommit i utbyggnaden och varför
              man inte har kommit så långt som vi hade önskat.
            </seg>
          </u>
          <u>
            <seg>
              Vi kommer från regeringens sida under nästa vecka att utse en
              förhandlingsman som också till vår hjälp ska sätta sig ned med
              operatörerna och diskutera bland annat just de frågor som Ulla
              Löfgren pekar på, för att se om de därutöver kan göra ännu större
              ansträngningar för att skynda på utbyggnaden.
            </seg>
          </u>
          <note type="speaker">
            Anf. 47 ULLA LÖFGREN (m):
          </note>
          <u>
            <seg>
              Herr talman! Jag vill tacka statsrådet för det. Det var ju ett
              lite positivt svar.
            </seg>
          </u>
          <u>
            <seg>
              Telia-Sonera hävdar exempelvis att om man skulle kunna få använda
              annan teknik behöver man inte sätta upp så många nya master. Det
              måste ju vara ett positivt argument för att man ska släppa tekniken
              fri.
            </seg>
          </u>
          <u>
            <seg>
              Det krävs kanske inte en revolution på det här området, utan
              det är kanske evolution som passar bra för den här teknikutvecklingen.
              Det kommer nya tekniker, och det kommer att gå snabbare. Att det
              inte bara är en teknik som är användbar är väl helt uppenbart.
            </seg>
          </u>
          <note type="speaker">
            Anf. 48 Statsrådet ULRICA MESSING (s):
          </note>
          <u>
            <seg>
              Herr talman! Det är viktigt att ha ett konsumentperspektiv när
              vi sätter oss ned med operatörerna och ska diskutera just de här
              frågorna. Var och en av oss som använder till exempel en mobiltelefon
              är oerhört mån om att oavsett vilken sorts telefon vi har eller
              vilken operatör vi har ska vi ha bra täckning. Det måste vara
              utgångspunkten när vi nu ska ge oss in i en diskussion om man
              eventuellt kan blanda olika tekniker. Det måste i så fall ske
              ur ett konsumentperspektiv, så att vi inte blir frustrerade över
              att man byter teknikområde och att vi därigenom förlorar kontakten
              i våra telefoner.
            </seg>
          </u>
          <note>
            Påföljder för miljöbrott till sjöss
          </note>
          <note type="speaker">
            Anf. 49 SVERKER THORÉN (fp):
          </note>
          <u>
            <seg>
              Herr talman! Min fråga går till miljöministern.
            </seg>
          </u>
          <u>
            <seg>
              Vi är alla eniga om att hotet mot haven från oljan måste mötas
              med kraft. EU-parlamentet har ställt sig bakom kommissionens förslag
              om brottspåföljder för föroreningsbrott till sjöss. Olaglig förorening
              måste bli straffbart i hela EU och straff utdömas. Rådet och vår
              regering är tydligen av en annan mening.
            </seg>
          </u>
          <u>
            <seg>
              Min fråga till statsrådet är: Varför anser inte den svenska regeringen
              att denna form av miljöskydd faller under EU:s kompetensområde?
            </seg>
          </u>
          <note type="speaker">
            Anf. 50 Miljöminister LENA SOMMESTAD (s):
          </note>
          <u>
            <seg>
              Herr talman! Jag känner inte till det aktuella ärendet. Det är
              möjligt att det ligger under Ulrica Messings område när det gäller
              fartygstrafiken.
            </seg>
          </u>
          <u>
            <seg>
              Det kan finnas särskilda skäl till att Sverige har intagit en
              speciell ställning. Du får gärna informera lite tydligare om på
              vilket sätt Sverige inte skulle ha ställt sig bakom uppdrag när
              det gäller att förbättra sjösäkerheten, frågan om oljesanering
              och annat. Vi agerar väldigt kraftfullt på alla områden när det
              gäller dessa frågor och är mycket pådrivande både inom EU och
              i vårt närområde.
            </seg>
          </u>
          <note type="speaker">
            Anf. 51 SVERKER THORÉN (fp):
          </note>
          <u>
            <seg>
              Herr talman! Det gäller att parlamentet och kommissionen anser
              att det här ligger under EU-rätt, att man har rätt att utdöma
              effektiva, proportionella, avskräckande påföljder och att det
              ska kunna fastställas på EU-nivå. Det har alltså regeringen genom
              rådet tagit en annan ställning till, om jag har förstått saken
              rätt.
            </seg>
          </u>
          <u>
            <seg>
              Min fråga är då: Borde inte de här effektiva, proportionella,
              avskräckande påföljderna kunna fastställas på EU-nivå, i stället
              för att man, som alltid, nu tandlöst uppmanar medlemsstaterna
              att tillse att det här sker?
            </seg>
          </u>
          <note type="speaker">
            Anf. 52 Statsrådet ULRICA MESSING (s):
          </note>
          <u>
            <seg>
              Herr talman! Jag tror att jag förstår frågan. Vi har nämligen
              diskuterat ett sjösäkerhetsdirektiv, där Sverige har varit pådrivande
              när det gäller synen på utbildning och arbetstider bland personalen,
              kemikalier, olja och allt det där. I den debatten har också något
              enskilt land, och till en början med hjälp av kommissionen, drivit
              frågan att vi inom EU också skulle bygga upp en gemensam flotta,
              som skulle kunna cirkulera och vid behov rycka ut för att hjälpa
              till vid stora katastrofer. Det har vi motsatt oss. Däremot har
              vi sagt att var och en som har en nationell flotta ska vara beredd
              att tillsammans med andra verka vid olyckor eller händelser.
            </seg>
          </u>
          <u>
            <seg>
              Jag vet inte om det är det närmaste jag kan komma ett svar på
              Sverker Thoréns fråga. Annars är det varken Lena Sommestad eller
              jag som har varit aktiva i diskussioner, utan justitieministern.
            </seg>
          </u>
          <note type="speaker">
            Anf. 53 SVERKER THORÉN (fp):
          </note>
          <u>
            <seg>
              Herr talman! Det gäller alltså möjligheten att under miljöavsnittet
              genom EU-lagstiftning införa effektiva, avskräckande och straffrättsliga
              påföljder. Där har alltså rådet en annan inställning än kommissionen
              och parlamentet, som vill att detta ska gälla påföljder för föroreningsbrott
              till havs. Min fråga är om regeringen tänker likadant eller vill
              agera och gå före, som vi har hört signaler om här förut. Det
              vore tacknämligt att få ett svar om det.
            </seg>
          </u>
          <note type="speaker">
            Anf. 54 TALMANNEN:
          </note>
          <u>
            <seg>
              Regeringen behöver inte svara just nu. Vi får lämna den frågeställningen
              och kanske ta upp den i annan form i kammaren.
            </seg>
          </u>
          <note>
            Värdegrunden i förskolan
          </note>
          <note type="speaker">
            Anf. 55 LENNART GUSTAVSSON (v):
          </note>
          <u>
            <seg>
              Herr talman! Förskolan är kanske en av de viktigaste skolformerna
              vi har. Det kunde vi läsa i ett pressmeddelande som kom för en
              timme sedan. Det är Matematikdelegationens ordförande som uttalar
              sig. Det rör naturligtvis hur vi ska utveckla och förbättra kunskaperna
              i ämnet matematik, men jag menar att förskolan faktiskt är en
              av de viktigaste skolformerna även inom andra områden.
            </seg>
          </u>
          <u>
            <seg>
              Då kommer jag in på arbetet runt värdegrundsfrågor. I bland annat
              grundskolans läroplan hänvisas det till kristen tradition och
              västerländsk humanism när man pratar om värdegrundsfrågor. Det
              gör man inte i förskolans läroplan. Min fråga till statsrådet
              Hallengren i egenskap av förskoleminister är: Vilken skrivning
              om värdegrunden tycker statsrådet är bäst?
            </seg>
          </u>
          <note type="speaker">
            Anf. 56 Statsrådet LENA HALLENGREN (s):
          </note>
          <u>
            <seg>
              Herr talman! Jag ska då bara tycka i talarstolen. Det kan också
              vara roligt. Det finns inga planer på att ändra läroplanen för
              förskolan. Vi har många andra planer när det gäller förskolan.
              Det handlar om personalutbyggnad, om att förstärka kommunernas
              ekonomi för att man ska kunna anställa mer personal. Men det finns
              inga planer på att ändra läroplanens skrivningar när det gäller
              förskolan. Det får Lennart Gustavsson göra sin egen tolkning av.
            </seg>
          </u>
          <note type="speaker">
            Anf. 57 LENNART GUSTAVSSON (v):
          </note>
          <u>
            <seg>
              Herr talman! Det är bra att vi får göra tolkningar av tyckandet
              här.
            </seg>
          </u>
          <u>
            <seg>
              När vi pratar om värdegrund pratar vi om människolivets okränkbarhet,
              individens frihet och integritet, alla människors lika värde,
              jämställdhet och solidaritet med svaga och utsatta. Men jag menar
              att det, när vi i vissa läroplaner tillför skrivningar om kristen
              tradition och västerländsk humanism, i grunden är ett avsteg från
              de ganska tydliga skrivningar som annars präglar läroplanerna.
            </seg>
          </u>
          <u>
            <seg>
              Jag kan konkretisera min fråga: Vilka rationella skäl finns det
              att inte samordna läroplanernas skrivningar i enlighet med skrivningarna
              i förskolans läroplan?
            </seg>
          </u>
          <note type="speaker">
            Anf. 58 Statsrådet LENA HALLENGREN (s):
          </note>
          <u>
            <seg>
              Herr talman! Lennart Gustavsson beskriver värdegrunden för förskolan.
              Jag delar den uppfattningen. Det handlar om solidaritet. Det handlar
              om demokratisk fostran. Vi vet också att det var en stor debatt
              när läroplanen för skolan antogs. Det finns fortfarande en stor
              oenighet, och skulle vi dra i gång en debatt i kammaren nu skulle
              debatten fortsätta.
            </seg>
          </u>
          <u>
            <seg>
              När det gäller kopplingen till kristen tradition och västerländsk
              humanism vet jag att vi gör lite olika tolkningar i denna kammare.
              När det gäller mångfalden, synen på allas rätt till religionsfrihet
              och annat, sympatiserar jag med mångfaldsperspektivet snarare
              än med de skrivningar som i dag finns i läroplanen.
            </seg>
          </u>
          <u>
            <seg>
              Enskilda vägar
            </seg>
          </u>
          <note type="speaker">
            Anf. 59 RIGMOR STENMARK (c):
          </note>
          <u>
            <seg>
              Herr talman! Det handlar om 28 000 mil och en miljon människor.
              Jag vill ställa en fråga till statsrådet Messing om de enskilda
              vägarna och de människor som bor kring dem.
            </seg>
          </u>
          <u>
            <seg>
              En stor del av landets vägnät är just så kallade enskilda vägar,
              nämligen ca 28 000 mil, och det är en miljon människor som bor
              kring de här vägarna. De här vägarna är väldigt viktiga för många,
              både fastboende och fritidsboende. Det handlar om turister som
              är på vägarna, men det handlar också om hela småföretag och till
              och med hela näringsgrenar. Det handlar om skolskjutsarna, lokal
              busstrafik och biblioteksbussar. Det är tung trafik som går på
              de här vägarna, och vi vet att de här vägarna är ganska nedsatta.
            </seg>
          </u>
          <u>
            <seg>
              Jag vill fråga Messing om hon är beredd att satsa mer resurser,
              så att man säkrar att de här vägarna verkligen blir den bit i
              infrastrukturen som de är värda att vara.
            </seg>
          </u>
          <note type="speaker">
            Anf. 60 Statsrådet ULRICA MESSING (s):
          </note>
          <u>
            <seg>
              Herr talman! I dagsläget har jag inga nya pengar för att öka
              anslagen till enskilda vägar, men jag kommer heller inte att göra
              några andra förändringar.
            </seg>
          </u>
          <u>
            <seg>
              En utredning tittade för några år sedan på balansen när det gällde
              ersättningen till privata och offentliga vägar, och jag vet att
              den utredningen fick kritik därför att man föreslog att ett antal
              offentliga vägar skulle bli privata. Jag vet att det i den utredningen
              också fanns en del väldigt bra saker, som att till exempel en
              del privata broar som är dyra att underhålla för enskilda personer
              skulle gå över till det offentliga.
            </seg>
          </u>
          <u>
            <seg>
              Nu fördelar vi infrastrukturpropositionens pengar, och det berör
              i den meningen inte de enskilda vägarna. Men under nästa år återkommer
              jag med en transportpolitisk proposition, och i den ingår också
              en översyn av just de enskilda vägarna.
            </seg>
          </u>
          <note type="speaker">
            Anf. 61 RIGMOR STENMARK (c):
          </note>
          <u>
            <seg>
              Herr talman! Jag vill fortsätta, eftersom det finns någonting
              på gång. Vi i Centerpartiet har lagt fram ett förslag i vår motion
              om en nationell fond. Låt oss säga att det händer någonting katastrofalt
              på de här vägarna, att till exempel broarna går sönder eller att
              det blir en annan katastrof så att det blir stora hål i vägarna
              sådant händer ganska ofta dess värre. Man skulle då ha möjligheter
              att söka pengar för att garantera just de här vägarna. Sedan kan
              man undra varför vissa människor i vårt land ska stå för alla
              kostnaderna för just trafiken.
            </seg>
          </u>
          <note type="speaker">
            Anf. 62 Statsrådet ULRICA MESSING (s):
          </note>
          <u>
            <seg>
              Herr talman! Jag ska gå igenom alla de förslag som finns från
              riksdagens ledamöter, från enskilda vägägare och från andra intresseorganisationer
              när vi bereder den transportpolitiska propositionen. Men utgångspunkten
              är att många av dem som äger en enskild väg i dag har varit oerhört
              måna om att bevaka och bejaka den enskilda vägen, så det är inte
              bara av ondo eller inte bara negativt att vara ägare till en enskild
              väg.
            </seg>
          </u>
          <u>
            <seg>
              Sveriges inställning till terrorism
            </seg>
          </u>
          <note type="speaker">
            Anf. 63 MIKAEL DAMBERG (s):
          </note>
          <u>
            <seg>
              Herr talman! Jag vill ställa en fråga till utrikesministern.
            </seg>
          </u>
          <u>
            <seg>
              Sverige har en lång tradition av aktivt arbete för fred och försoning
              i Mellanöstern. Vi har aldrig ryggat för att kritisera staten
              Israel för dess ockupationspolitik och återkommande brott mot
              folkrätten men samtidigt alltid fördömt palestinska terrorhandlingar
              som dödat och lemlästat civila.
            </seg>
          </u>
          <u>
            <seg>
              Efter tumultet på Historiska museet har försök gjorts att skapa
              tvivel kring den svenska regeringens inställning till terrorism.
              För klarhetens skull vill jag fråga utrikesministern om det finns
              någon anledning att tro att Sverige inte tillräckligt tydligt
              nu tar avstånd från självmordsbombningar.
            </seg>
          </u>
          <note type="speaker">
            Anf. 64 Utrikesminister LAILA FREIVALDS (s):
          </note>
          <u>
            <seg>
              Herr talman! Sverige är väldigt tydligt i sina ställningstaganden
              när det gäller terrorism och bekämpandet av terrorism, inte minst
              självmordsbombningar som förekommer i Mellanöstern.
            </seg>
          </u>
          <u>
            <seg>
              Jag förstår Mikael Dambergs oro över att den senare tidens diskussion
              kan ha föranlett en del att tvivla på den svenska regeringens
              ståndpunkt i det hela, men jag är ändå säker på att vårt ställningstagande,
              och vårt agerande, har varit så tydligt och så kraftfullt och
              så ofta återkommande att det egentligen inte råder något tvivel
              om det.
            </seg>
          </u>
          <u>
            <seg>
              Det som det har varit diskussioner om handlar om att man från
              en del håll har krävt att vi ska ta ställning till ett enskilt
              konstverk. Samtidigt som vi har talat om att det inte är regeringens
              uppgift har vi tagit tillfället i akt att understryka Sveriges
              och den svenska regeringens och jag tror att jag kan säga det
              svenska folkets ställningstagande vad gäller våldsanvändning i
              form av terrorism och självmordsbombningar. Det borde inte råda
              något tvivel om vår ståndpunkt.
            </seg>
          </u>
          <note>
            Lagen om skydd mot olyckor
          </note>
          <note type="speaker">
            Anf. 65 CARL-AXEL ROSLUND (m):
          </note>
          <u>
            <seg>
              Herr talman! I avsaknad av försvarsministern ber jag att få ställa
              min fråga till statsrådet Pär Nuder.
            </seg>
          </u>
          <u>
            <seg>
              Vi fick en ny lag vid årsskiftet, lagen om skydd mot olyckor,
              som ska förstärka och komplettera räddningstjänstlagen. Det är
              bra, men det finns en stor svaghet med den. Det finns ingen straffsanktion
              kopplad till den. Det är alltså ganska riskfritt att bryta mot
              lagen, något som Räddningsverket påtalade redan under remissrundan,
              och man begärde en utredning om det.
            </seg>
          </u>
          <u>
            <seg>
              Som det är i dag kan man inte straffas om man blockerar eller
              rentav låser nödutgångar på hotell och restauranger. Ingen människa
              kan fällas för diskotekbranden i Göteborg, då man tog in på tok
              för många ungdomar. Ingen människa kan fällas för det bristande
              brandskyddet och de låsta dörrarna på S:t Sigfrids sjukhus i Växjö.
            </seg>
          </u>
          <u>
            <seg>
              Jag menar att efterhand som fakta kring den här lagen blir kända
              hos allmänheten så tenderar den att bli alltmer tandlös. Man kan
              ju helt riskfritt bryta mot den.
            </seg>
          </u>
          <u>
            <seg>
              Min enkla fråga är: Kommer vi att få till stånd en utredning
              för att se hur vi kan koppla en straffsanktion till den här lagen?
            </seg>
          </u>
          <note type="speaker">
            Anf. 66 Statsrådet PÄR NUDER (s):
          </note>
          <u>
            <seg>
              Herr talman! Det är en mycket målande beskrivning som frågeställaren
              ger uttryck för. Jag lovar att transportera den och frågan till
              det ansvariga statsrådet för besvarande.
            </seg>
          </u>
          <note>
            Rätten till förskoleplats
          </note>
          <note type="speaker">
            Anf. 67 ULF NILSSON (fp):
          </note>
          <u>
            <seg>
              Herr talman! Jag har en fråga till Statsrådet Lena Hallengren.
            </seg>
          </u>
          <u>
            <seg>
              Kommunerna ska kunna bereda plats för förskolebarn inom trefyra
              månader, antingen i förskolan eller i barnomsorgen.
            </seg>
          </u>
          <u>
            <seg>
              Om man går in och tittar på hur man lyckas är det glädjande så
              att 94 % av de svenska kommunerna klarar detta. Men enligt de
              senaste siffrorna är det faktiskt 14 kommuner som inte lyckas
              ge en plats inom trefyra månader. Fyra månader är en väldigt lång
              tid för föräldrar och barn. Det kan leda till att en förälder
              till exempel måste tacka nej till ett arbete.
            </seg>
          </u>
          <u>
            <seg>
              Min fråga är: Vilka åtgärder vidtar regeringen när kommuner på
              detta uppenbara sätt bryter mot lagen?
            </seg>
          </u>
          <note type="speaker">
            Anf. 68 Statsrådet LENA HALLENGREN (s):
          </note>
          <u>
            <seg>
              Herr talman! Jag tycker att det är ett väldigt allvarligt problem
              som Ulf Nilsson beskriver, nämligen kommuner som faktiskt ibland
              struntar i de lagar som riksdagen har beslutat om när det gäller
              att föräldrar ska ha rätt till förskoleplats för sina barn inom
              trefyra månader. Det är naturligtvis glädjande att så många kommuner
              följer lagarna och ser till att föräldrarna kan kombinera arbete
              och familj.
            </seg>
          </u>
          <u>
            <seg>
              De 14 kommuner som Ulf Nilsson nämner är kommuner som tillfälligtvis
              inte lyckas med detta. De kontaktas av Skolverket och får en påtryckning.
              De får presentera en plan för hur de ska kunna erbjuda plats inom
              trefyra månader. Jag hoppas också att de allra flesta kommunerna
              inte använder sig av principen att anmäla sig i sista sekunden
              utan att de har en viss framförhållning så att kommunen hinner
              med både att bygga ut och att placera barnen i de förskolor som
              föräldrarna önskar.
            </seg>
          </u>
          <u>
            <seg>
              Men det är inte regeringen som agerar i varje enskilt fall, vilket
              Ulf Nilsson också vet, utan det är Skolverket som tillsynsmyndighet,
              och den utökade utbildningsinspektionen omfattar också förskolorna.
            </seg>
          </u>
          <note type="speaker">
            Anf. 69 ULF NILSSON (fp):
          </note>
          <u>
            <seg>
              Herr talman! Regeringen har ändå rätt att agera för att säkerställa
              barnens rättigheter om en kommun uppenbart bryter mot lagen.
            </seg>
          </u>
          <u>
            <seg>
              Göteborgs kommun är ett exempel på en kommun som har brutit mot
              lagen sedan 1995 i det här avseendet och haft längre kötider än
              fyra månader.
            </seg>
          </u>
          <u>
            <seg>
              Min naturliga följdfråga är: Ska det verkligen vara möjligt för
              en kommun att bryta mot lagen i så många år utan att någon ingriper?
              När människor bryter mot lagen ska staten reagera. Det tycker
              vi är rätt. Men ibland borde staten också reagera med mer än bara
              påpekanden när kommuner bryter mot lagen.
            </seg>
          </u>
          <note type="speaker">
            Anf. 70 Statsrådet LENA HALLENGREN (s):
          </note>
          <u>
            <seg>
              Herr talman! Jag delar Ulf Nilssons uppfattning. Jag är mycket
              bekymrad över inte minst Göteborgs kommun som vid upprepade tillfällen
              inte följer lagen. Det finns i dag ingen möjlighet för regeringen
              att utfärda någon form av vite eller tvångsförvaltning av enskilda
              kommuner eller förskolor. Men detta är någonting som Skollagskommittén,
              som har lämnat ifrån sig sitt betänkande, har tittat på. Och ett
              av förslagen är just att man ska kunna utdöma vite. Tvångsförvaltning
              är något som jag tror att vi alla är relativt tveksamma till.
              Men det är något som man överväger i fråga om den kommande skollagen.
              Men jag delar absolut uppfattningen att detta är mycket bekymmersamt.
            </seg>
          </u>
          <u>
            <seg>
              Rikstrafikens upphandlingar
            </seg>
          </u>
          <note type="speaker">
            Anf. 71 INGEMAR VÄNERLÖV (kd):
          </note>
          <u>
            <seg>
              Herr talman! Jag har en fråga till statsrådet Ulrica Messing.
            </seg>
          </u>
          <u>
            <seg>
              I höstas frågade jag skriftligen vad statsrådet ämnade vidta
              för åtgärder för att förbättra infrastrukturen i Dalsland, delvis
              mot bakgrund av att tågoperatören Linx planerar att nu till sommaren
              upphöra med tågstoppen i Dals Ed på sträckan GöteborgOslo. Det
              är för övrigt det enda tågstopp som finns där.
            </seg>
          </u>
          <u>
            <seg>
              I sitt svar hävdade statsrådet dels att detta handlar om interregional
              persontrafik på stomnätet, dels att trafiken ska bedrivas på kommersiella
              grunder. Men statsrådet betonade också följande:
            </seg>
          </u>
          <u>
            <seg>
              Staten har självfallet ett ansvar för en tillfredsställande interregional
              persontransportförsörjning. Detta sker bland annat genom Rikstrafiken
              som har till uppgift att samordna och utveckla den interregionala
              persontrafiken. I Rikstrafikens uppgifter ingår också att upphandla
              interregional persontrafik som är företagsekonomiskt olönsam men
              transportpolitiskt motiverad.
            </seg>
          </u>
          <u>
            <seg>
              Min fråga är: Till sommaren upphör tågstoppen i Dals Ed. Tydligen
              fungerar inte Rikstrafiken fullt ut i fråga om dess uppgifter.
              Hur ämnar statsrådet åtgärda det? Då menar jag inte detta beskrivna
              fall utan rent generellt.
            </seg>
          </u>
          <note type="speaker">
            Anf. 72 Statsrådet ULRICA MESSING (s):
          </note>
          <u>
            <seg>
              Herr talman! Jag delar inte Ingemar Vänerlövs beskrivning av
              Rikstrafiken. Den fungerar visst. Rikstrafiken gör upphandlingar
              hela tiden i fråga om alla former av transportslag. Man gör upphandlingar
              på inrikesflyget, man gör upphandlingar i fråga om kollektivtrafiken
              där man går in och hjälper till, och man gör också upphandlingar
              på de sträckor som till exempel Ingemar Vänerlöv nämner. Jag vill
              därför ta avstånd från den beskrivningen. Det ligger på Rikstrafikens
              bord att i samarbete med aktörer och operatörer ha konkreta diskussioner
              och upphandla trafik där man bedömer att det från transportpolitiska
              intressen eller ur regionalpolitiska aspekter finns skäl för det.
            </seg>
          </u>
          <note type="speaker">
            Anf. 73 INGEMAR VÄNERLÖV (kd):
          </note>
          <u>
            <seg>
              Herr talman! Bevisligen fungerar det inte till hundra procent.
              Här rör det sig nämligen om interregional persontrafik på stomnätet.
              Och enligt statsrådet har Rikstrafiken till uppgift att bland
              annat upphandla sådan persontrafik som är företagsekonomiskt olönsam
              men transportpolitiskt motiverad. Här är det synnerligen transportpolitiskt
              motiverat eftersom det handlar om en försämrad infrastruktur för
              inre Dalsland om dessa tågstopp upphör.
            </seg>
          </u>
          <u>
            <seg>
              Rent allmänt kan man säga att detta är allvarliga frågor eftersom
              försämrad infrastruktur lätt bidrar till stagnation för en bygd.
              Då inträffar skador i form av utflyttning och ett försämrat näringsliv,
              alltså sådant som kan vara mycket svårt att reparera när det en
              gång har inträffat.
            </seg>
          </u>
          <note type="speaker">
            Anf. 74 Statsrådet ULRICA MESSING (s):
          </note>
          <u>
            <seg>
              Herr talman! Att en myndighet inte fungerar eller att man inte
              gillar de beslut som en myndighet har tagit är två helt olika
              saker. Jag vill verkligen understryka att min bild av Rikstrafiken
              är att man är otroligt aktiv i diskussionerna med kommunala aktörer,
              offentliga aktörer och olika operatörer när det gäller transportsystemen
              när det handlar om att göra upphandlingar.
            </seg>
          </u>
          <u>
            <seg>
              Sedan vill jag inte kommentera enskilda upphandlingar. Men det
              är inte så att Rikstrafiken inte är en viktig aktör. Det är den.
            </seg>
          </u>
          <note>
            Främjande av tågtrafiken
          </note>
          <note type="speaker">
            Anf. 75 SVEN BERGSTRÖM (c):
          </note>
          <u>
            <seg>
              Herr talman! Min fråga snuddar vid det som Ingemar Vänerlöv tog
              upp här tidigare. Den handlar alltså om trafik, och jag ställer
              frågan till ansvarig minister Ulrica Messing.
            </seg>
          </u>
          <u>
            <seg>
              Vi talar i riksdag och regering i trafiksammanhang om en nollvision.
              Vi eftersträvar att vi inte ska ha några dödade eller allvarligt
              skadade i vår trafik. Då är det angeläget att vi får bort trafiken
              från de farligaste områdena, nämligen biltrafiken. Det har vi
              misslyckats med igen under 2003. Antalet dödade och svårt skadade
              på våra vägar minskar inte utan ligger dessvärre ganska stabilt
              kvar på en ganska hög nivå.
            </seg>
          </u>
          <u>
            <seg>
              Om vi ska klara detta måste vi alltså utveckla tågtrafiken och
              busstrafiken. Då är det, precis som Ingemar Vänerlöv underströk,
              väldigt illa att vi kan se att tågtrafiken rustas ned runtom i
              landet. Utöver att man tar bort tågstopp i Dalsland höjer man
              priserna på årskort. Detta skriver kommunalrådet i Hudiksvall
              om till alla riksdagsledamöter från Gävleborg och undrar vad vi
              kan göra åt det. Jag säger att han nog måste vända sig till SJ:s
              styrelse. Men det drabbar dem som pendlar med tåg.
            </seg>
          </u>
          <u>
            <seg>
              I Blekinge drar SJ in möjligheten att köpa biljetter via automater.
              Man har inte heller någon bemanning på stationerna.
            </seg>
          </u>
          <u>
            <seg>
              Detta är på punkt efter punkt sådant som bidrar till att det
              blir svårare för människorna att utnyttja tåget, vilket vi egentligen
              vill att de ska göra.
            </seg>
          </u>
          <u>
            <seg>
              Jag undrar vad regeringen och den ansvariga ministern har för
              planer för att motverka detta och se till att vi får en gynnsammare
              situation så att människor och företag kan utnyttja en bra tågtrafik?
            </seg>
          </u>
          <note type="speaker">
            Anf. 76 Statsrådet ULRICA MESSING (s):
          </note>
          <u>
            <seg>
              Herr talman! Sven Bergström tog nollvisionen som utgångspunkt.
              Jag tänker ta fasta på det. Den bild som Sven Bergström gav här
              stämmer nämligen inte. Under de första tio månaderna under 2003
              hade vi en positiv utveckling när det gäller antalet skadade och
              dödade i trafiken. Allt färre skadades och dödades alltså på våra
              vägar eller inom andra transportslag. Det är en positiv utveckling.
              Sedan vände denna positiva trend under julhelgerna. Och jag beklagar
              verkligen det. Men detta pekar också på något oerhört viktigt,
              nämligen att när vi nu fördelar 364 miljarder kronor till vägar
              och till järnvägar ska vi självklart använda varenda krona av
              dessa pengar på ett sådant sätt att vi ökar trafiksäkerheten.
              Det är viktigt därför att resandet ökar varje dag både på väg
              och på järnväg. Det är fler och fler människor som varje dag åker
              tåg.
            </seg>
          </u>
          <u>
            <seg>
              Men oavsett hur mycket pengar som vi lägger på vägar eller på
              järnvägar kommer vi aldrig att nå nollvisionen om det fortfarande
              finns kvinnor och män i vårt land som sätter sig bakom ratten
              onyktra. Detta är oacceptabelt. En säker infrastruktur är alltså
              självklar. Men ett folkligt stöd för att man också är nykter och
              drogfri i trafiken måste vara lika självklart.
            </seg>
          </u>
          <note type="speaker">
            Anf. 77 SVEN BERGSTRÖM (c):
          </note>
          <u>
            <seg>
              Herr talman! Jag noterar dessvärre att statsrådet undviker att
              svara på min konkreta fråga. Vi är överens om nollvisionen och
              att vi måste jobba intensivt för att uppnå den med bättre trafiknykterhet
              och annat. Men vad jag vill fokusera på är att man rustar ned
              tågtrafiken som är ett bra alternativ till vägtrafiken, bland
              annat i Blekinge där man till och med upphör med biljettförsäljning
              via automater. Man får alltså köpa biljetter på tåget till ett
              högre pris, vilket drabbar framför allt ungdomar och pensionärer.
              Är det en acceptabel utveckling att man gör på detta sätt när
              vi faktiskt egentligen vill föra över trafiken till tåget?
            </seg>
          </u>
          <note type="speaker">
            Anf. 78 Statsrådet ULRICA MESSING (s):
          </note>
          <u>
            <seg>
              Herr talman! Alla siffror pekar mot vad Sven Bergström nu säger.
              Vi åker nämligen tåg som aldrig förr. Sven Bergströms och mitt
              hemlän är ett utmärkt exempel på det. Vi har ju lokala och regionala
              operatörer som också tar ett större ansvar för den inomregionala
              trafiken. Tåg i Bergslagen är ett samarbete mellan olika trafikbolag
              och länsbolag. På område efter område kan vi se att det sker en
              fantastisk och positiv utveckling. Vi ska vara en del av den utvecklingen
              med de 364 miljarder kronor som nu fördelas.
            </seg>
          </u>
          <u>
            <seg>
              Persontrafiken är faktiskt hårt konkurrensutsatt. Att det finns
              sträckor där det inte finns tillräckligt med folk som reser med
              tågen påverkar också infrastrukturen runt våra järnvägsstationer.
              Det kommer vi aldrig ifrån, utan den utvecklingen kommer också
              att fortsätta.
            </seg>
          </u>
          <note>
            Funktionshindrades rätt till delaktighet och jämlikhet
          </note>
          <note type="speaker">
            Anf. 79 OWE HELLBERG (v):
          </note>
          <u>
            <seg>
              Herr talman! För tio år sedan antog FN en deklaration om funktionshindrades
              rätt till delaktighet och jämlikhet. Efter stor vånda från regeringens
              sida kunde riksdagen år 2001 anta en lag om undanröjande av enkla
              hinder i den byggda miljön.
            </seg>
          </u>
          <u>
            <seg>
              Senast år 2010 ska det här vara genomfört. Men först nu har regeringen
              tagit de föreskrifter som ska vägleda kommunerna i deras arbete.
              Tyvärr är de här föreskrifterna otydliga. Det framgår inte att
              kommunerna bör upprätta en plan för att komma till rätta med vad
              man ska göra. Därför undrar jag varför regeringen inte ställer
              kravet att kommunerna ska upprätta en tillgänglighetsplan. Och
              tror ministern att kommunerna kommer att klara den här uppgiften
              till år 2010?
            </seg>
          </u>
          <note type="speaker">
            Anf. 80 Miljöminister LENA SOMMESTAD (s):
          </note>
          <u>
            <seg>
              Herr talman! Jag instämmer i att detta är ett väldigt viktigt
              arbete. Jag tror att det är bra att arbetet med föreskrifterna
              har tagit sin tid. Det har nämligen varit ett mycket grundligt
              arbete i samarbete med alla aktörer både från handikapporganisationernas
              sida och från kommunernas sida. Därför tycker jag att det är ett
              bra regelverk som nu har kommit fram. Man kan diskutera olika
              enskildheter i det, till exempel när det gäller planer. Men i
              grunden är det, tycker jag, ett väldigt starkt regelverk som ger
              också den enskilde stora möjligheter att faktiskt få sina rättigheter
              tillgodosedda. Jag är alltså nöjd med detta.
            </seg>
          </u>
          <u>
            <seg>
              Självklart är det regeringens ambition att vi också ska uppnå
              det här målet. Det är också självklart att arbetet fortsätter.
              Inte minst tittar vi på barns situation, till exempel på barnsäkerheten
              när det gäller byggande och boendemiljö. Vi kommer med stor kraft
              att fortsätta det här arbetet med att skapa en bättre miljö i
              kommunerna. Jag tycker att vi just nu har en bra grund för det.
            </seg>
          </u>
          <note type="speaker">
            Anf. 81 TALMANNEN:
          </note>
          <note>
            Tack! Därmed var veckans frågestund avslutad.
          </note>
          <note>
            5 § Bordläggning
          </note>
          <note>
            Anmäldes och bordlades
          </note>
          <note>
            6 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 22 januari
          </note>
          <note>
            Ulf Sjösten
          </note>
          <note>
            Bo Könberg
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 27 januari.
          </note>
          <note>
            7 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 21 januari
          </note>
          <note>
            Jörgen Johansson
          </note>
          <note>
            Owe Hellberg
          </note>
          <note>
            Lars-Ivar Ericson
          </note>
          <note>
            Karin Granbom
          </note>
          <note>
            Johan Linander
          </note>
          <u>
            <seg>
              Torkild Strandberg
            </seg>
          </u>
          <note>
            Owe Hellberg
          </note>
          <note>
            Lars-Ivar Ericson
          </note>
          <note>
            den 22 januari
          </note>
          <u>
            <seg>
              Gustav Fridolin
            </seg>
          </u>
          <note>
            Börje Vestlund
          </note>
          <note>
            Börje Vestlund
          </note>
          <note>
            Börje Vestlund
          </note>
          <note>
            Tasso Stafilidis
          </note>
          <note>
            Tasso Stafilidis
          </note>
          <note>
            Tasso Stafilidis
          </note>
          <note>
            Holger Gustafsson
          </note>
          <note>
            Peter Danielsson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 27 januari.
          </note>
          <note>
            8 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 21 januari
          </note>
          <note>
            Birgitta Ahlqvist
          </note>
          <note>
            Ulla Wester
          </note>
          <note>
            Lars-Ivar Ericson
          </note>
          <note>
            Ulf Sjösten
          </note>
          <note>
            Torsten Lindström
          </note>
          <note>
            Carl-Axel Johansson
          </note>
          <u>
            <seg>
              Gustav Fridolin
            </seg>
          </u>
          <note>
            Birgitta Carlsson
          </note>
          <note>
            Gunilla Tjernberg
          </note>
          <note>
            Gunilla Tjernberg
          </note>
          <note>
            Claes Västerteg
          </note>
          <note>
            Marietta de Pourbaix-Lundin
          </note>
          <note>
            Jörgen Johansson
          </note>
          <note>
            Lars-Ivar Ericson
          </note>
          <note>
            Nina Lundström
          </note>
          <u>
            <seg>
              Gustav Fridolin
            </seg>
          </u>
          <u>
            <seg>
              Yvonne Ruwaida
            </seg>
          </u>
          <note>
            den 22 januari
          </note>
          <note>
            Rolf Gunnarsson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 27 januari.
          </note>
          <note>
            9 § Kammaren åtskildes kl. 15.03.
          </note>
          <u>
            <seg>
              Förhandlingarna leddes
            </seg>
          </u>
          <u>
            <seg>
              /Monica Gustafson
            </seg>
          </u>
        </div>
      </body>
    </text>
  </TEI>
</teiCorpus>
