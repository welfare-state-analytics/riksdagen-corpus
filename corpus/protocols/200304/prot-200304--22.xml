<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200304</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200304</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--22</head>
          <docDate when="2003-10-30 00:00:00">2003-10-30 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2003/04:22
          </note>
          <note>
            Torsdagen den 30 oktober
          </note>
          <note>
            Kl. 12:00 - 15:01
          </note>
          <note>
            1 § Justering av protokoll
          </note>
          <note>
            Justerades protokollet för den 24 oktober.
          </note>
          <note>
            2 § Avsägelser
          </note>
          <note>
            Talmannen meddelade att Margareta Winberg (s) anhållit om entledigande
            från uppdraget som ledamot av riksdagen från och med den 31 oktober.
          </note>
          <note>
            Kammaren biföll denna anhållan.
          </note>
          <note>
            Talmannen meddelade att Fredrik Reinfeldt (m) avsagt sig uppdragen
            som ledamot i finansutskottet och som ledamot i riksdagens valberedning.
          </note>
          <note>
            Kammaren biföll dessa avsägelser.
          </note>
          <note>
            3 § Anmälan om kompletteringsval till socialförsäkringsutskottet
            och arbetsmarknadsutskottet
          </note>
          <note>
            Talmannen meddelade att Kristdemokraternas riksdagsgrupp anmält
            Désirée Pethrus Engström som suppleant i socialförsäkringsutskottet
            och arbetsmarknadsutskottet under Stefan Attefalls föräldraledighet.
          </note>
          <note>
            Talmannen förklarade vald under tiden den 11 november31 december
            till
          </note>
          <note>
            suppleant i socialförsäkringsutskottet
          </note>
          <note>
            suppleant i arbetsmarknadsutskottet
          </note>
          <note>
            4 § Ledighet
          </note>
          <note>
            Talmannen meddelade att Veronica Palm (s) ansökt om föräldraledighet
            under tiden den 1 november31 december.
          </note>
          <note>
            Kammaren biföll denna ansökan.
          </note>
          <note>
            Talmannen anmälde att Kaj Nordquist (s) skulle tjänstgöra som
            ersättare för Veronica Palm.
          </note>
          <note>
            5 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            6 § Det nya Skatteverket
          </note>
          <note type="speaker">
            Anf. 1 PER-OLOF SVENSSON (s):
          </note>
          <note>
            Herr talman! Låt mig först konstatera att Myndighets-Sverige
            står inför förändringar. Myndigheter kommer att slås samman, och
            myndigheter kommer att splittras upp.
          </note>
          <note>
            I dag ska vi diskutera skatteutskottets betänkande med anledning
            av regeringens förslag om den nya skattemyndigheten. I dag finns
            det tio regionala skattemyndigheter, och det finns en central
            myndighet, Riksskatteverket.
          </note>
          <note>
            Det nya förslaget innebär att allt sammanslås till en myndighet.
            Avsikten är för det första att skattekontrollen ska bli effektivare
            för att man ska komma åt dem som i dag smiter undan sitt ansvar.
            Avsikten är för det andra att bedömningar av regelverket ska bli
            likformiga över hela landet och därmed öka rättssäkerheten. Avsikten
            är för det tredje att skattemyndighetens möjligheter att ta ett
            regionalpolitiskt ansvar för sysselsättningen ökar.
          </note>
          <note>
            Partierna är i stort sett överens om förslaget förutom när det
            gäller några få saker som vi kommer att få beskrivna i debatten.
          </note>
          <note type="speaker">
            Anf. 2 ULF SJÖSTEN (m):
          </note>
          <note>
            Herr talman! Förslaget om det nya Skatteverket är bra. Tio skattemyndigheter
            avvecklas tillsammans med Riksskatteverket, och en ny skattemyndighet
            inrättas. Syftet med reformen är bra, dels att ta till vara befintliga
            resurser på bästa sätt, dels att undanröja organisatoriska hinder
            för en god verksamhetsutveckling där målet är att skapa nya och
            bättre förutsättningar för en enhetlig och likformig rättstillämpning
            samt ett effektivt utnyttjande av resurser. Det viktigaste är
            just möjligheten till en mer likformig rättstillämpning i det
            dagliga arbetet och skatteprocessen i sig. Det här är ett steg
            mot en rättssäkrare beskattning. Det kommer att krävas fler, och
            debatten om dessa ytterligare steg kommer vi att ha senare i kammaren.
          </note>
          <note>
            Den nya organisationen kommer att förbättra möjligheterna till
            en effektivare skattekontroll och en vassare kamp mot fusket.
            Ett viktigt steg har redan tagits, och det är inrättandet av de
            så kallade skattebrottsenheterna som med stöd och ledning av åklagare
            enbart arbetar med utredningar om misstänkt brottslighet inom
            skatteområdet. Denna verksamhet omfattar i dag ca 160 personer
            och täcker hela landet. Och den kommer säkert att utvecklas i
            framtiden.
          </note>
          <note>
            Herr talman! Det nya Skatteverket kommer att innebära ökad flexibilitet,
            enhetlighet i förhållningssätt och bättre service till medborgare
            och företag. Beskattningsprocessen som ett led i rättskedjan kommer
            därmed att stärkas, vilket är bra.
          </note>
          <note>
            Det finns dock en del i förslaget som Moderaterna och några andra
            partier vill markera, och det gäller att det exekutiva, verkställande
            arbetet ska utföras av samma myndighet som den som beslutat om
            skatten. Det är oerhört viktigt för det allmänna rättsmedvetandet
            att den dömande och beskattande makten i Skatteverket och den
            verkställande i form av kronofogdemyndigheterna är åtskilda.
          </note>
          <note>
            Herr talman! Jag yrkar bifall till reservation 2 i betänkandet.
          </note>
          <note type="speaker">
            Anf. 3 ANNE-MARIE EKSTRÖM (fp):
          </note>
          <note>
            Herr talman! I dag kan personer som bor i olika delar av landet
            bli olika behandlade. Det kan gälla till exempel vid ansökan om
            F-skattsedel. Det kan gälla olika behandling av skatteavdrag.
            Även om det är samma lag som gäller tolkas den olika på olika
            ställen eftersom skattemyndigheterna är skilda myndigheter i dag.
          </note>
          <note>
            Förhoppningsvis kan sådant undvikas i framtiden när man nu slår
            ihop tio skattemyndigheter och Riksskatteverket till en enda myndighet.
            Samma regel måste gälla för att få F-skatt i Stockholm som i Borås.
            Då förutsätter jag att det inte är den mer restriktiva linjen
            som blir gällande. Folkpartiet är av den åsikten att långt fler
            ska beviljas F-skattsedel än i dag. Hundraprocentig likhet tror
            jag dock inte att man uppnår. Det tror jag att man måste vara
            medveten om. Det är fortfarande olika människor som gör bedömningar.
            Men genom sammanslagningen förväntas man också uppnå effektivitetsvinster,
            som även tidigare talare har tagit upp.
          </note>
          <note>
            Herr talman! Detta förslag innebär också att kronofogdemyndigheten
            under en övergångsperiod ska ligga under det nya Skatteverket.
            Det är olyckligt att en och samma myndighet kan ha både en fordran
            på en medborgare och ansvaret för att kräva betalt för denna fordran.
          </note>
          <note>
            Det pågår en utredning om hur kronofogdemyndigheternas organisation
            ska se ut. Det förslaget borde ha varit framme nu. Vi vill inte
            gå så långt som att skjuta på starten av det nya Skatteverket
            men anser att det är viktigt att riksdagen gör ett principiellt
            uttalande att skatteverk och kronofogdemyndighet ska vara åtskilda
            i framtiden.
          </note>
          <note>
            Jag yrkar bifall till reservation 2.
          </note>
          <note type="speaker">
            Anf. 4 LARS GUSTAFSSON (kd):
          </note>
          <note>
            Herr talman! Först vill jag tacka för den här nyordningen att
            man först har en introduktion med en presentation av ärendet.
            Det underlättar när man själv ska skriva sitt anförande. Då slipper
            man rekapitulera vad som har hänt tidigare. Jag tycker detta är
            mycket bra.
          </note>
          <note>
            I detta betänkande föreslås en omorganisation av skattemyndigheterna
            till en ny myndighet, Skatteverket. Kristdemokraterna ser positivt
            på denna förändring. Dessvärre återupprepas mönstret att regeringen
            väljer att stycka upp sammanhängande frågor i olika delar, och
            så även i detta ärende där förslag om kronofogdemyndigheten kommer
            att framläggas vid ett senare tillfälle, vilket i sin tur innebär
            att man tvingas föreslå en interimslösning i denna del. Detta
            finner vi kristdemokrater otillfredsställande.
          </note>
          <note>
            Kristdemokraternas förslag har resulterat i en gemensam reservation
            tillsammans med Moderaterna och Folkpartiet där vi påtalar att
            vi anser att den nya kronofogdemyndigheten ska vara helt fristående
            från Skatteverket. En ordning som innebär att det exekutiva arbetet
            utförs av samma myndighet som beslutat om skatten rubbar tilltron
            till myndigheternas oväld. Något sådant får inte förekomma. Risken
            för jäv är uppenbar.
          </note>
          <note>
            På grund av att förslagen till förändring av myndigheterna delats
            upp måste vi acceptera kronofogdemyndigheternas ställning under
            en övergångsperiod. Men vår principiella hållning är att de nya
            myndigheterna ska hållas åtskilda.
          </note>
          <note>
            Herr talman! Det är angeläget att förbättra skattekontrollen.
            Kristdemokraternas förslag om slopande av fastighets- och förmögenhetsskatten
            skulle kunna frigöra resurser vid skattemyndigheterna som skulle
            kunna användas till en förbättrad skatte- och uppbördskontroll,
            vilket vi fick höra när vi hade besök av Riksskatteverket. Detta
            skulle i sin tur också medföra en kraftigt ökad avkastning för
            det allmänna genom ökade intäkter.
          </note>
          <note>
            Herr talman! Jag yrkar bifall till reservation 2.
          </note>
          <note type="speaker">
            Anf. 5 ROGER TIEFENSEE (c):
          </note>
          <note>
            Herr talman, ärade ledamöter och åhörare! Vad är det för skillnad
            mellan att vara chef och att vara ledare? Ja, chef blir man utsedd
            att vara men ledare är något man blir sedd som genom sitt agerande.
            Jag skulle vilja göra samma distinktion mellan att vara beslutsfattare
            här i riksdagen och att vara politisk ledare.
          </note>
          <note>
            Vad har nu detta med det nya Skatteverket att göra? Jo, det som
            vi nu diskuterar och som vi ska besluta om senare på eftermiddagen
            är en väldigt stor omorganisation. Tio skattemyndigheter ska tillsammans
            med Riksskatteverket bli det nya Skatteverket. Detta påverkar
            också kronofogdemyndigheten, som flera talare varit inne på.
          </note>
          <note>
            Själv har jag varit chef och haft personalansvar, och jag vet
            att det när omorganisationer görs är oerhört viktigt att lyssna
            på medarbetarna och att alla känner en delaktighet i processen.
          </note>
          <note>
            Jag menar att regeringen och riksdagen vi i det här fallet har
            brustit i vårt ledarskap i denna process. Jag och alla andra ledamöter
            i skatteutskottet har fått signaler om att det finns en väldigt
            tydlig oro inom kronofogdemyndigheten. Det sägs i propositionen
            och i betänkandet att förändringen inte omfattar kronofogdemyndigheten,
            men den berör kronofogdemyndigheten eftersom man ska göra just
            en övergångslösning.
          </note>
          <note>
            Samtidigt utreds kronofogdemyndighetens framtida organisation
            om den ska vara fristående eller om den ska vara en del av det
            nya Skatteverket. Jag förstår den oro man känner. Man kan ju se
            framför sig flera omorganisationer. Men jag förstår inte varför
            det skulle vara så bråttom att sätta det nya Skatteverket i sjön
            just den 1 januari 2004. Då hinner man ju inte få med kronofogdemyndigheten
            i en större omorganisation.
          </note>
          <note>
            Herr talman! Jag vill understryka, och detta är väldigt viktigt,
            att jag tycker att det är principiellt rätt och viktigt att vi
            gör omorganisationen för skattemyndigheten, att vi får lika bedömning
            över hela landet. Men om något är principiellt rätt gäller det
            att också genomföra en sådan omorganisation på rätt sätt så att
            det inte uppfattas fel och medarbetare och medborgare får en felaktig
            syn på en förändring som, som sagt, är principiellt rätt. Därför
            tycker jag att denna organisationsförändring ska genomföras och
            gälla från den 1 januari 2005 så att man då kan få med kronofogdemyndigheten
            i en större omorganisation.
          </note>
          <note>
            Vidare skapar det, herr talman, utrymme för att förtydliga den
            lokala och den regionala förankringen. Det skapar också möjligheter
            att belysa det nya Skatteverkets relation till enskilda medborgare
            och företag.
          </note>
          <note>
            Regeringen skriver att när det gäller kontakterna mellan medborgarna
            respektive företagen och den nya myndigheten anser regeringen
            att den föreslagna omorganisationen inte kommer att i någon nämnvärd
            utsträckning försvåra medborgarnas och företagens kontakter med
            den nya myndigheten.
          </note>
          <note>
            Vad innebär det att medborgarnas och företagens kontakter med
            den nya myndigheten inte kommer att försvåras i någon nämnvärd
            utsträckning? Då ser man ju att det här skulle försvåras, åtminstone
            lite grann.
          </note>
          <note>
            Redan nu aviserar regeringen i sin proposition att den nu föreslagna
            omorganisationen efter någon tid behöver utvärderas och att det
            då kan finnas anledning att återkomma till frågan om hur allmänhetens
            och företagens kommunikationer med det nya Skatteverket ska ske.
          </note>
          <note>
            Men varför inte göra rätt från början? Varför inte göra så att
            vi kan ha en process där medborgarna och medarbetarna i de här
            två myndighetsstrukturerna finns med och känner delaktighet?
          </note>
          <note>
            Mot den bakgrunden yrkar jag, herr talman, bifall till reservation
            1 innebärande att vi nu avslår förslaget om organisationsförändringen
            och i stället genomför den i en samlad process, att gälla från
            den 1 januari 2005.
          </note>
          <note type="speaker">
            Anf. 6 ULLA WESTER (s):
          </note>
          <note>
            Herr talman! Propositionen om det nya Skatteverket inleds, som
            brukligt är, med en historisk tillbakablick. Där står det att
            läsa att redan år 1634, alltså på Axel Oxenstiernas tid, reglerades
            det i lag hur skatteindrivningen skulle organiseras. Lite mer
            än 200 år senare var det dags för en omorganisation.
          </note>
          <note>
            Genom åren har skatteförvaltningen sedan följt samhällets utveckling
            och förändring och ibland till och med gått före. Den första organisationen
            höll, som sagt, måttet i över 200 år. Ju närmare dags dato vi
            kommer i historiken, desto kortare blir intervallerna mellan förändringarna.
          </note>
          <note>
            Redan vid skattemyndigheternas förra stora förändring, det vill
            säga när länsindelningen försvann och regionindelningen infördes,
            fanns enmyndighetstanken med i bilden. Denna idé låg då som det
            visade sig för långt före samhällsutvecklingen. Trots att det
            inte är länge sedan året var ju 1999 såg samhället då på många
            sätt annorlunda ut. Sedan dess kan vi, om vi vill, använda Internet
            både när vi deklarerar och när vi söker svar på våra skattefrågor.
            Den förenklade deklarationen är verkligen enkel. Behöver vi blanketter
            eller personbevis är det bara att ringa servicetelefonen, när
            som helst på dygnet.
          </note>
          <note>
            Successiva rationaliseringar har alltså medfört att det blivit
            lätt och bekvämt för de allra flesta av oss i våra olika kontakter
            med skattemyndigheterna. Men rationaliseringarna har också, vilket
            är viktigt att komma ihåg, skapat utrymme för att på ett bra sätt
            hjälpa dem som inte klarar att hantera en tonvalstelefon eller
            som saknar datavana. Ytterligare förbättrad personlig service
            till dem som efterfrågar sådan blir det nu också möjligt att erbjuda
            i den nya organisationen. Informationsträffar med företagare är
            ett exempel på en uppskattad serviceåtgärd, något som nu kan ytterligare
            fördjupas och förbättras.
          </note>
          <note>
            Genom att riva myndighetsgränserna och införa ett skatteverk
            river vi också ned de administrativa murar som hindrat vidare
            rationaliseringar och förbättringar. Den nya organisationen kommer
            att bli flexibel och specialiserad, och resurser kommer att kunna
            överföras till den viktiga men resurskrävande skattekontrollen.
          </note>
          <note>
            Inte minst det internationella samarbetet kring beskattning och
            skattekontroll kommer att växa i betydelse. Ett bra exempel är
            bekämpandet av den så kallade karusellhandeln. En väl utbyggd
            samverkan mellan olika länders skatte- och tullförvaltningar är
            en förutsättning för att lyckas.
          </note>
          <note>
            Men det växande internationella arbetet kräver koncentrerade
            resurser och särskild kompetens. Den nya organisationen kan svara
            upp till dessa krav och kan också ytterligare driva på i samverkansfrågorna.
          </note>
          <note>
            Att de olika skattemyndigheterna inte sällan gjort olika bedömningar
            i likartade ärenden är väl känt och har många gånger tidigare
            varit föremål för diskussioner här i kammaren. Ett av målen med
            den nya organisationen är att skapa en enhetlig och likformig
            rättstillämpning. Vikten av detta kan inte nog betonas.
          </note>
          <note>
            En övergripande styrning är nödvändig för att uppnå detta mål;
            det visar erfarenheterna oss.
          </note>
          <note>
            I grunden är i stort sett alla partier överens om införande av
            det nya Skatteverket. Det är bara centerpartisterna som surar
            lite grann. Antagligen svider det när den federalistiska metodiken
            så tydligt kommer på skam. Omorganisationen innebär ju en centralisering,
            vilken i sin tur faktiskt kommer att få stor och positiv regionalpolitisk
            betydelse. Skatteverket kommer att kunna utjämna skillnader i
            arbetsbelastning, resurstillgång och kompetens mellan de olika
            skattekontoren. Arbetsuppgifter kommer att flyttas från storstadsregionerna
            till mindre expansiva delar av vårt avlånga land. Skattekontor
            som annars troligen hade lagts ned på grund av minskat befolkningsunderlag
            kommer att finnas kvar och dessutom stärkas. Centraliseringen
            kommer alltså i praktiken att leda till en decentralisering.
          </note>
          <note>
            Smolket i betänkandet är kronofogdemyndigheternas situation,
            det håller jag med om. Det hade givetvis varit önskvärt att den
            översyn som pågår hade varit klar och att omorganisationerna hade
            kunnat ske i ett sammanhang. Men en sak är säker: Den pågående
            utredningen om den exekutiva förvaltningens framtid är oerhört
            viktig och måste få ta den tid den tar. Likaså måste utredningens
            förslag få remissbehandlas i lugn och ro.
          </note>
          <note>
            Valet har stått mellan att vänta in kronofogdemyndigheterna och
            därmed tvingas stoppa skattemyndigheternas omorganisation i malpåse
            och att trots allt genomföra det som är klappat och klart. Sammanvägt
            måste ändå det mest rimliga vara att släppa fram det nya Skatteverket.
            Fördelarna och vinsterna med den nya organisationen är så stora
            att det inte är försvarbart att förlora ett år.
          </note>
          <note>
            Herr talman! Jag vill avsluta med att yrka bifall till skatteutskottets
            förslag i betänkandet i dess helhet och avslag på reservationerna.
          </note>
          <note type="speaker">
            Anf. 7 LARS GUSTAFSSON (kd) replik:
          </note>
          <note>
            Herr talman! Det finns ingen anledning att förlänga debatten,
            men jag vill egentligen bara höra Ulla Westers syn på det här
            med kronofogdemyndigheternas ställning gentemot skattemyndigheterna.
            Tycker Ulla Wester att det är riktigt att man håller dem särskilda?
            Om Ulla Wester tycker det, varför har ni i så fall inte tagit
            in i majoritetens skrivning att man bör ha den inriktningen i
            det förslag som kommer till riksdagen?
          </note>
          <note type="speaker">
            Anf. 8 ULLA WESTER (s) replik:
          </note>
          <note>
            Herr talman! Ska det vara någon mening med att tillsätta en utredning
            måste det väl ändå vara att avvakta dess betänkande, dess förslag,
            och sedan noga följa remissrundan. Jag vill inte ta ställning
            i sak, utan jag vill faktiskt ta del av det viktiga och mödosamma
            arbete som man har lagt ned i utredningen. Det tycker jag är det
            klokaste i sammanhanget. Förutfattade meningar blockerar. Det
            är nog bättre att försöka hålla sinnena öppna och klara.
          </note>
          <note type="speaker">
            Anf. 9 LARS GUSTAFSSON (kd) replik:
          </note>
          <note>
            Herr talman! Ulla Wester menar alltså att det är en förutfattad
            mening att anse att den som utför en exekutiv aktion ska hållas
            isär från den som har fattat beslutet?
          </note>
          <note type="speaker">
            Anf. 10 ULLA WESTER (s) replik:
          </note>
          <note>
            Herr talman! Vad jag menade är att det sitter en utredning som
            lämnar sitt förslag, sitt betänkande, om bara några veckor. Jag
            vill avvakta det, läsa och få reda på vad de tycker och säger.
            Det är mitt svar.
          </note>
          <note type="speaker">
            Anf. 11 ROGER TIEFENSEE (c) replik:
          </note>
          <note>
            Herr talman! Det gläder mig att det har kommit till Ulla Westers
            kännedom att vi pratar om federalismens principer. Jag tyckte
            att det var lite poängfullt i ditt inlägg.
          </note>
          <note>
            Jag håller helt och hållet med dig om din principiella inställning
            till det nya Skatteverket. Men jag skulle vilja fråga om inte
            Ulla Wester ser några problem med att vi har två myndigheter kronofogdemyndigheten
            och de tio skattemyndigheterna som lever ihop och som båda påverkas
            av den här organisationsförändringen. Det är smolket i det som
            du annars beskriver som en glädjebägare. Du säger att fördelarna
            uppenbarligen är så stora att det inte är försvarbart att förlora
            ett år. Jag menar att det finns uppenbara möjligheter att använda
            det här året till att dels förtydliga den lokala och regionala
            förankringen, dels förtydliga kontakten mellan enskilda medborgare
            och företagen respektive den här myndigheten. Är det inte värdefullt
            att använda det här året till det och därmed få en helhetsförändring,
            en hel omorganisation, där alla kan känna att de är delaktiga
            i processen?
          </note>
          <note type="speaker">
            Anf. 12 ULLA WESTER (s) replik:
          </note>
          <note>
            Herr talman! Livet och politiken är fulla av valsituationer och
            prioriteringar, varenda dag. Inte sällan är det så att man får
            göra precis det bästa av situationen utefter de förutsättningar
            som föreligger. Jag tycker att det bästa i dagsläget är att genomföra
            det nya Skatteverket, att inte avvakta kronofogdarna.
          </note>
          <note type="speaker">
            Anf. 13 ROGER TIEFENSEE (c) replik:
          </note>
          <note>
            Herr talman! Det är möjligt att det är det bästa, men likafullt
            gällde min fråga om du inte ser och känner den oro som finns hos
            kronofogdemyndigheterna. I det som har läckt ut från utredningen
            är det mycket som talar för att man kommer att föreslå en fristående
            kronofogdemyndighet. Då står man inför två stora omorganisationer
            inom kanske ett år. En omorganisation vet vi alla hämmar arbetet
            och skapar oro, inte arbetsro.
          </note>
          <note type="speaker">
            Anf. 14 ULLA WESTER (s) replik:
          </note>
          <note>
            Herr talman! Visst inser och förstår jag att kronofogdemyndigheternas
            personal naturligtvis måste känna oro. Det gäller att svara upp
            och hantera detta på allra bästa sätt. Men jag är faktiskt helt
            övertygad om att kronofogdemyndigheternas personal inte mår bättre
            om också skattemyndigheternas personal mår dåligt, vilket skulle
            bli fallet om vi stoppade hela deras pågående omorganisation i
            malpåse. Det hade varit oansvarigt.
          </note>
          <note type="speaker">
            Anf. 15 MARIE ENGSTRÖM (v):
          </note>
          <note>
            Herr talman! Från Vänsterpartiets sida står vi bakom betänkandet.
            Många av de positiva omdömen om förändringen och bildandet av
            det nya Skatteverket står vi också bakom. Framför allt är frågan
            om en enhetlig rättstillämpning en av de viktigare i det beslut
            som vi fattar i dag liksom det faktum att det nu blir lättare
            att flytta arbetsuppgifter mellan skattekontoren. Det tror vi
            är viktigt och nödvändigt. Vi tror att det är en bra regionalpolitisk
            tanke bakom detta.
          </note>
          <note>
            Det optimala hade naturligtvis varit att kunna fatta beslut,
            som flera har sagt, både om skatteverk och om kronofogdemyndighetens
            framtid på samma gång. Men vi har valt en övergångslösning, och
            det finns en stor majoritet för det. Jag tror att vi kan hantera
            det på ett klokt sätt.
          </note>
          <note>
            Jag tänkte kommentera ett särskilt yttrande från Kristdemokraterna.
            Man säger att om vi slopade fastighets- och förmögenhetsskatten
            skulle skattemyndigheten få mer resurser friställda. Ja, så kan
            det vara. Man kan säga att det optimala vore att inte ta in några
            skatter alls, för då skulle skattemyndigheten verkligen få väldigt
            mycket resurser att använda frågan är då om vi över huvud taget
            behöver någon skattemyndighet.
          </note>
          <note>
            Utskottet hade ju skattemyndigheten på besök i tisdags. Ett av
            de större problemen som tog mycket tid i anspråk var kontroll
            av vissa övriga avdrag, och det ska kanske läggas på minnet. Man
            skulle vilja arbeta mera med kapitalbeskattningen än vad man nu
            kan göra med de resurser som man har.
          </note>
          <note>
            Jag tänkte också lyfta fram en fråga som ingen annan har tagit
            upp. I det här betänkandet behandlas en motion som handlar om
            ett nordiskt skattekontor. Jag ska kommentera det svar som utskottet
            har lämnat.
          </note>
          <note>
            När man diskuterar problem med gränsgångare pratar man många
            gånger om Öresundsregionen. Jag kommer från en annan region i
            Sverige där vi har en annan gräns mot ett annat land som inte
            är Danmark utan Norge. Där är det också stora problem med gränspendlare
            och gränsgångare. Det handlar inte bara om skattefrågor utan också
            om socialförsäkringssystem, a-kassa, arbetsrättsliga frågor och
            så vidare.
          </note>
          <note>
            Jag tycker att motionen är mycket sympatisk. Jag står i och för
            sig bakom betänkandet, men utskottet skriver så här: Även för
            gränsgångare mellan Sverige och Norge och mellan Sverige och Finland
            kan problem uppkomma. Jag vill bara säga att det i dag finns mycket
            stora problem.
          </note>
          <note>
            Herr talman! Jag yrkar bifall till förslagen i betänkandet.
          </note>
          <note type="speaker">
            Anf. 16 LARS GUSTAFSSON (kd):
          </note>
          <note>
            Herr talman! Jag förstår inte riktigt det logiska tänkandet.
            Om man minskar bördan för skattemyndigheten skulle man inte få
            resurser över till annat. Vi hörde i tisdags att man sade att
            man fick skjuta över 56 miljoner kronor bara för att klara av
            den nya dämpningsregeln.
          </note>
          <note>
            Hade vi ingen skattemyndighet skulle det bli en besparing för
            riksdagen, för då behövdes det inget skatteutskott. Om man inte
            tar ut några avgifter på järnvägen slipper vi ju ha SJ. Det kan
            man lösa på det sättet. Jag förstår inte riktigt kopplingen här.
            Om olika arbetsuppgifter avlastas brukar man normalt sett kunna
            göra mera på något annat område. Hade vi inte varit här i kammaren
            hade vi i stället kunnat sitta på våra rum och lyssnat på något
            annat intressant och viktigt.
          </note>
          <note>
            Jag undrar hur du tänker i detta sammanhang.
          </note>
          <note type="speaker">
            Anf. 17 MARIE ENGSTRÖM (v):
          </note>
          <note>
            Herr talman! Det är inte jag som har gjort kopplingen. Det är
            ju Kristdemokraterna som gör den kopplingen i sitt särskilda yttrande.
          </note>
          <note type="speaker">
            Anf. 18 LARS GUSTAFSSON (kd):
          </note>
          <note>
            Herr talman! Logiken övergår mitt förstånd, så jag tackar för
            mig.
          </note>
          <note>
            Föredrogs
          </note>
          <note>
            Överläggningen var härmed avslutad.
          </note>
          <note>
            7 § Beskattning av vissa förmåner
          </note>
          <note type="speaker">
            Anf. 19 ARNE KJÖRNSBERG (s):
          </note>
          <note>
            Herr talman! Om jag hade haft yttranderätt i det förra ärendet
            hade jag begärt ordet och sagt: Nu får det vara slut. Ska man
            avskaffa skatteutskottet, då är det allvarligt.
          </note>
          <note>
            I det här ärendet ska vi debattera och fatta beslut om ett antal
            frågor om det som kallas inkomstslaget tjänst.
          </note>
          <note>
            Före skattereformen 1991 fanns det någonting som kallades för
            600-kronorsregeln. Den innebar att ersättningar under 600 kr inte
            behövdes tas upp. Denna regel slopades av flera skäl, dels för
            att man ville ha enhetlighet, dels för att man ville neutralitet.
            Alla ersättningar skulle behandlas på samma sätt. Jag kommer ihåg
            att det var stor enighet om att det var lämpligt att göra på det
            sättet.
          </note>
          <note>
            Sedan har frågan diskuterats, och regeringen tillsatte därför
            en utredning som kallades Förmåner av mindre värde. Det diskuterades
            då om man skulle återinföra en sådan här gräns. Av de tidigare
            skälen enhetlighet och neutralitet kom regeringen fram till att
            man inte ska göra sådana undantag från beskattning, vilket skatteutskottet
            står bakom.
          </note>
          <note>
            I betänkandet föreslås också att man ska göra det enklare för
            arbetsgivare att erbjuda anställda sådana förmåner som motion
            och annan friskvård.
          </note>
          <note>
            Under rubriken Inställelseresor föreslår skatteutskottet att
            om man åker från till exempel Borås till Stockholm för att delta
            i en TV-debatt och ersättningen utgörs av bara en flygbiljett
            eller en tågbiljett ska man inte behöva ta upp denna som inkomst,
            om man inte får någon ersättning för att delta i den debatten.
            Jag tror att den frågan är ganska okontroversiell.
          </note>
          <note>
            Slutligen behandlas frågan om förmånsbeskattning av det som formellt
            kallas installations- och distributionsbilar. I dagligt tal är
            det många som kallar det för rörmokeribilar ett uttryck som utskottets
            ledamot Per Rosengren har lanserat. Utskottet anser att de bestämmelser
            som nu finns gör det möjligt att hantera dessa frågor på ett korrekt
            sätt. Därför behöver man inte göra några ändringar.
          </note>
          <note>
            Herr talman! Med detta har jag sparat ytterligare två minuter
            av kammarens tid. Jag överlämnar därmed ärendet till kammaren
            för debatt.
          </note>
          <note type="speaker">
            Anf. 20 LENNART HEDQUIST (m):
          </note>
          <note>
            Herr talman! Detta betänkandet handlar om väldigt många olika
            saker och innehåller förslag till förbättringar av lagstiftningen
            på en del områden. Men just när det gäller det sista som Arne
            Kjörnsberg nämnde har utskottet och tidigare även regeringen hamnat
            fullständigt fel.
          </note>
          <note>
            Det hölls en demonstration på Mynttorget i inledningen av innevarande
            riksmöte då distributions- och installationsbilar visades upp.
            I den mån riksdagens ledamöter tittade på dem tror jag att det
            framstod ganska tydligt att dessa bilar rimligen inte kunde användas
            för annat ändamål än de var avsedda för, åtminstone inte om man
            inte sysslar med rörmokeri dygnet runt.
          </note>
          <note>
            Bilar som är fyllda med verktyg från golv till tak måste ju vara
            särskilt svåra att använda för privat bruk. Därför är det gåtfullt
            att regeringen inte har kommit fram till ståndpunkten att dessa
            bilar inte ska förmånsbeskattas för privat bruk.
          </note>
          <note>
            Från borgerligt håll har vi i en gemensam reservation tydligt
            angett för regeringen att man är fel ute och att man snarast bör
            återkomma med förslag om att installations- och distributionsbilar
            ska vara undantagna från förmånsbeskattning.
          </note>
          <note>
            Herr talman! Jag vill yrka bifall till reservation 4.
          </note>
          <note type="speaker">
            Anf. 21 ANNA GRÖNLUND (fp):
          </note>
          <note>
            Herr talman! Vi pratar i dag om förmånsbeskattning, och då kan
            man få för sig att det innebär beskattning av en förmån. Men precis
            som Lennart Hedquist alldeles nyss sade handlar den här propositionen
            inte enbart om beskattning av förmåner utan även om beskattning
            av företagare.
          </note>
          <note>
            I slutet av propositionen handlar det om förmånsbeskattning av
            installationsbilar. För att vi verkligen ska vara överens om vad
            vi pratar om ska jag beskriva en sådan bil.
          </note>
          <note>
            Den bil som jag har sett har ett passagerarsäte. Däremot finns
            det inget ytterligare säte, utan på det utrymmet har man valt
            att placera utrustning som man måste ha med sig. Det finns monterad
            inredning för verktyg och maskiner och också en vägg mellan sätet
            och skåputrymmet. Fordonet är i tjänst 24 timmar om dygnet. Denna
            bil förmånsbeskattas. Den som har sett en sådan bil som jag beskriver
            inser orimligheten i att den förmånsbeskattas.
          </note>
          <note>
            Från den här talarstolen talas det väldigt ofta om att vi ska
            förbättra företagarklimatet och företagarnas villkor. Det är just
            det som den här delen av propositionen i grund och botten handlar
            om. Jag tror att vi ska vara medvetna om att det inte är genom
            fagra ord som vi förbättrar företagsamheten i vårt land, utan
            det är genom konkret handlande. Därför är det olyckligt att majoriteten
            i utskottet inte har valt att gå på den reservation som skulle
            leda till en förbättring när det gäller installationsbilarna och
            förmånsbeskattningen av dem.
          </note>
          <note>
            Grundprincipen, herr talman, måste vara att företagare aldrig
            förmånsbeskattas för sina arbetsredskap. Därför vill jag yrka
            bifall till reservation 4.
          </note>
          <note type="speaker">
            Anf. 22 PER LANDGREN (kd):
          </note>
          <note>
            Herr talman! När man läser propositionen och utskottsbetänkandet
            finner man att lagtexten saknar en definition av vad förmån är.
            Ändå handlar allting här om förmåner. Det är bland annat därför
            som vi när det gäller förmåner av mindre värde har föreslagit
            en beloppsgräns. En beloppsgräns är ju ändå en väldigt tydlig
            avgränsning när man har problem med att definiera vad en förmån
            faktiskt är. Det kan uttryckas på många olika sätt. För att undvika
            småaktigheter från statsmakternas sida, eller sådant som i alla
            fall kan upplevas som småaktigheter, anser vi att det är värdefullt
            för inte minst ideella organisationer och kanske små företag att
            det finns en beloppsgräns.
          </note>
          <note>
            Jag vill yrka bifall till vår reservation 1 som vi har tillsammans
            med Centerpartiet.
          </note>
          <note>
            När det gäller motion och annan friskvård slår vi också där ett
            slag för en beloppsgräns och för en individanpassning, som vi
            tycker är rimligt.
          </note>
          <note>
            Vad gäller förmånsbeskattning av installations- och distributionsbilar
            ställer jag mig helt bakom vad Hedquist och Grönlund har sagt.
          </note>
          <note>
            Utöver reservation 1 har vi ytterligare en reservation. Den gäller
            avdrag för utgifter för hemresor. Vi ser inte riktigt vitsen med
            att göra en skillnad på länder som kanske ligger precis utanför
            EES-området och länder som ligger inom EES-området. Själva avsikten
            med resan måste vara det väsentliga.
          </note>
          <note type="speaker">
            Anf. 23 ROGER TIEFENSEE (c):
          </note>
          <note>
            Herr talman! Ett betänkande om beskattning av vissa förmåner
            jag kan tänka mig att när jag kommer hem till min fru i kväll
            och ska tala om vad vi har pratat om i riksdagen i dag kommer
            hon inte att visa något större intresse för det.
          </note>
          <note>
            Likafullt är det viktiga frågor för dem som det här berör. Vi
            har hört tidigare om hur man visade sina förmånsbilar här utanför
            vid Mynttorget.
          </note>
          <note>
            Lagstiftningen i dag är skriven så, att om det inte finns en
            luftspalt mellan förarutrymmet och lastutrymmet är bilen förmånsbeskattad.
            Någonstans finns väl nidbilden av hantverkare ni vet Björn Skifs
            och Drömkåken som är egenmäktiga och ställer sina kunder på bar
            backe ungefär. Tidigare användes vans av hantverkare. Syftet med
            den här lagstiftningen, som är väldigt tekniskt och komplicerat
            utformad i dag, är att förhindra att vans används för privat bruk.
            Men de bilar som vi såg vid Mynttorget var omöjliga att använda
            för privat bruk.
          </note>
          <note>
            Min grundinställning är att har man som företagare ett arbetsredskap
            ska man inte beskattas, och framför allt inte förmånsbeskattas
            för det. I den reservation som vi har lyft fram från borgerligt
            håll vill vi framför allt undanröja den risken och förenkla skattesystemet.
            Före 1990 års skattereform fanns det en beloppsgräns på 600 kr.
          </note>
          <note>
            Jag vill yrka bifall till reservation 1, som vi har tillsammans
            med Kristdemokraterna.
          </note>
          <note>
            Framför allt för ideella organisationer men också för småföretag
            skulle det här vara förenklande. Vi har under de senaste veckorna
            sett hur man på Sportnytt har lyft fram ideella ledare. När vi
            diskuterar saker och tar beslut i riksdagen måste vi tänka på
            vad det får för återverkningar för dem som arbetar ideellt och
            dem som arbetar i små företag. Jag tycker att vi tar den hänsynen
            i vår reservation om att sätta en tydlig beloppsgräns för att
            just förenkla för ideella organisationer och småföretag. Jag uppfattar
            inte att regeringen och utskottets majoritet tar den hänsynen.
          </note>
          <note type="speaker">
            Anf. 24 BRITTA RÅDSTRÖM (s):
          </note>
          <note>
            Herr talman! Riksdagen ska i dag ta ställning till skatteutskottets
            betänkande angående regeringens proposition Beskattning av vissa
            förmåner .
          </note>
          <note>
            Jag vill, herr talman, börja med att yrka bifall till skatteutskottets
            förslag till riksdagsbeslut och avslag på samtliga reservationer.
          </note>
          <note>
            De områden som betänkandet berör är, som nämnts tidigare,
          </note>
          <note>
            När det gäller skattefrihet för förmåner av mindre värde delar
            skatteutskottets majoritet regeringens bedömning att beloppsbestämd
            skattefrihet inte bör införas. Det skulle kunna vara förenat med
            betydande nackdelar och negativa effekter. En särreglering för
            vissa förmåner kan göra det svårare att i tillämpningen dra gränsen
            mellan skattefria förmåner och sådana som ska tas upp till beskattning.
            Både rättviseskäl och kravet på enkelhet talar mot att införa
            en bestämmelse som undantar förmåner av mindre värde som ges ut
            vid särskilda tillfällen.
          </note>
          <note>
            Herr talman! När det gäller skattefrihet för friskvård och motion
            tillstyrker utskottets majoritet att de särskilda villkoren för
            skattefrihet slopas så att reglerna får en enklare och tydligare
            utformning, och jag vill betona en enklare utformning.
          </note>
          <note>
            Avgörande blir att motionen eller friskvården riktar sig till
            hela personalen, att den är av mindre värde och av enklare slag
            samt att förmånen inte får bytas mot kontant ersättning. Det förekommer
            redan i dag olika möjligheter att välja motions- och friskvårdsalternativ
            i olika företag.
          </note>
          <note>
            När det gäller motion eller friskvård av enklare slag kan det
            finnas mycket att välja på. Det kan till exempel röra sig om kostrådgivning,
            vattengympa eller det som har blivit så väldigt populärt nu, organiserad
            stavgång. Jag vet inte om någon av utskottets ledamöter har provat
            på det, men det är populärt i alla fall.
          </note>
          <note>
            När vi pratar om enklare värden ska vi också vara medvetna om
            att avgifterna är väldigt olika i olika delar av landet. Det går
            inte att hitta en generell regel för vad som ska anses som enklare
            värde.
          </note>
          <note>
            Exklusiva sporter och sporter som kräver dyrbara anläggningar,
            redskap och kringutrustning och som inte innebär motion i betydelsen
            fysisk träning anser jag inte utgör enklare slag av motion. Utskottets
            majoritet anser att denna gränsdragning bör vara vägledande och
            är ej beredd att införa en uttrycklig beloppsgräns.
          </note>
          <note>
            Herr talman! En annan omdiskuterad fråga när det gäller förmånsbeskattning,
            och som vi har hört om i tidigare inlägg, är det som kallas installations-
            eller distributörsbilar. Det har funnits kritik mot reglerna och
            deras tillämpning när det gäller möjligheten för företagare att
            slippa förmånsbeskattning för den här typen av bilar. Frågan om
            användandet av dessa bilar privat har utretts och även prövats
            i Regeringsrätten.
          </note>
          <note>
            Installationsbilar eller distributörsbilar blir inte okörbara
            efter arbetets slut. Därför är det naturligtvis en skattepliktig
            förmån om man kan disponera bilen dygnet runt. Ej heller är de
            så utrustade att det inte går att köra till Konsum för att handla
            privat eller för att hälsa på gamla mamma, om man skulle vilja
            göra det.
          </note>
          <note>
            Med den utredning som Riksskatteverket har gjort har frågan om
            att göra en förändring av förmånsbeskattningen fått en allsidig
            belysning, som jag ser det. Skatteutskottet delar regeringens
            uppfattning att någon ändring av reglerna inte bör genomföras.
          </note>
          <note>
            Inställelseresor är en annan fråga som debatterats på olika håll
            och som ordföranden i skatteutskottet nämnde tidigare. Nu har
            det fungerat så att om en person från till exempel Borås eller
            Kiruna inbjuds att delta i ett debattprogram på TV, och programmet
            sänds från Umeå, måste personen betala skatt på sin reseersättning.
            En flygbiljett från Kiruna till Umeå kostar drygt 4 270 kr.
          </note>
          <note>
            Detta har alltså beskattats tidigare. I detta betänkande förelår
            skatteutskottet att riksdagen bifaller förslaget om en skattebefrielse
            som syftar till att reseersättning inte ska förmånsbeskattas när
            andra ersättningar, som arvoden, inte betalas till den deltagande
            i detta fiktiva debattprogram.
          </note>
          <note>
            Reglerna gällande beskattning av olika förmåner ska vara tydliga,
            klara och så enkla som möjligt. I detta betänkande finns sådana
            förslag.
          </note>
          <note>
            Med detta, herr talman, yrkar jag ånyo bifall till förslaget
            i skatteutskottets betänkande och avslag på samtliga reservationer.
          </note>
          <note type="speaker">
            Anf. 25 PER LANDGREN (kd) replik:
          </note>
          <note>
            Herr talman! Vi hörde tidigare av Ulla Wester om respekt för
            utredningar och utredningars arbete. Nu har vi ju, vad gäller
            förmåner av mindre värde, ett förslag från en utredning som går
            rakt emot regeringens bedömning och utskottsmajoritetens bedömning.
            Remissinstanserna, även de som avstyrker, talar också om indexreglerat
            belopp och precisering av mindre värde. Riksskatteverket säger
            att det behöver göras ytterligare beredning och så vidare. Och
            så skriver utredningen att ett upprätthållande och en konsekvent
            beskattning många gånger kan uppfattas som småaktig i stället
            för ändamålsenlig. Ett återkommande exempel som utredningen nämner
            är förmåner av mindre värde. Det läser vi i propositionen.
          </note>
          <note>
            Sedan säger regeringen: En skattefrihet för förmåner av mindre
            värde skulle dock vara förenad med betydande nackdelar och negativa
            effekter. Om man bara talar om rättviseskäl och kravet på enkelhet
            kvalificerar det sig knappast som betydande nackdelar och negativa
            effekter när det handlar om det som uppfattas som småaktighet
            från statsmakternas sida. Kan du förtydliga vad detta med betydande
            nackdelar och negativa effekter kan vara?
          </note>
          <note type="speaker">
            Anf. 26 BRITTA RÅDSTRÖM (s) replik:
          </note>
          <note>
            Herr talman! Man kan tänka sig att det skulle kunna bli ett sådant
            kontrollsystem som innebär en viss byråkrati om det ska göras
            avdrag, eller ges skattebefrielse, för den här typen av förmåner
            av ringa värde.
          </note>
          <note type="speaker">
            Anf. 27 PER LANDGREN (kd) replik:
          </note>
          <note>
            Herr talman! Och det skulle vara den betydande nackdelen, att
            statsmakterna bygger upp ett kontrollsystem? Är det så du menar?
          </note>
          <note type="speaker">
            Anf. 28 BRITTA RÅDSTRÖM (s) replik:
          </note>
          <note>
            Herr talman! Ja, om det handlar om gåvor av olika slag och det
            blir skattebefriat ska det naturligtvis ändå redovisas på något
            sätt. Det tror jag att Per Landgren förstår.
          </note>
          <note type="speaker">
            Anf. 29 ANNA GRÖNLUND (fp) replik:
          </note>
          <note>
            Herr talman! Jag skulle vilja fråga Britta Rådström om hon generellt
            och principiellt anser att arbetsredskap ska beskattas och också
            om arbetsredskap ska förmånsbeskattas.
          </note>
          <note type="speaker">
            Anf. 30 BRITTA RÅDSTRÖM (s) replik:
          </note>
          <note>
            Herr talman! Jag förstår att Anna Grönlund i det här fallet menar
            dessa bilar. Arbetsredskap som används i olika sorters arbeten
            beskattas naturligtvis inte. Men förutom att redskap finns i dessa
            bilar är det ju också fordon som man transporteras i och som är
            tillgängliga dygnet runt, som jag sade tidigare.
          </note>
          <note type="speaker">
            Anf. 31 ANNA GRÖNLUND (fp) replik:
          </note>
          <note>
            Herr talman! Man kan fundera på det där med att de är tillgängliga
            dygnet runt. Den bil som jag beskrev är i service 24 timmar om
            dygnet. Det är givetvis olika personer som kör den, men den är
            i full service hela tiden under dygnet. Då kan man knappast åka
            till Konsum och handla eller åka och hälsa på mamma. Det skulle
            i så fall vara mellan några arbeten.
          </note>
          <note>
            Jag tycker att det är orimligt att vi har ett system där företagare
            straffas med en förmånsbeskattning. Förmånsbeskattning ska vara
            beskattning på förmåner som man får, som att man har en bil som
            går att använda för privat bruk eller, som vi har talat om tidigare,
            exempelvis idrott, alltså att man får motion på sin arbetstid.
          </note>
          <note>
            Men det här handlar i grunden om ett arbetsredskap. Jag finner
            det helt orimligt att man har en så rigid inställning till det
            här. Problemet i dagsläget är ju att inte alla bilar är likadana
            och att det är svårt att dra gränsen. Därför skulle jag vilja
            avsluta med att ställa frågan till Britta Rådström: Skulle Britta
            Rådström vara beredd att ha ett system där varje bil specialgranskas
            så att ingen faller mellan stolarna, som man lätt kan göra i dag?
          </note>
          <note type="speaker">
            Anf. 32 BRITTA RÅDSTRÖM (s) replik:
          </note>
          <note>
            Herr talman! Det var precis detta som Anna Grönlund avslutade
            med som jag tänkte haka på. Det är ju orimligt att hantera varje
            bil för sig. Naturligtvis måste vi ha generella regler som gör
            det enklare, mer tydligt och klart, hur saker och ting ska beskattas.
            Det gäller även installationsbilar.
          </note>
          <note type="speaker">
            Anf. 33 ROGER TIEFENSEE (c) replik:
          </note>
          <note>
            Herr talman! Britta Rådström sade i det tidigare replikskiftet
            att det skulle vara enkla, tydliga och generella regler. Den enkla,
            tydliga och generella regeln när det gäller installationsbilar
            är i dag att om det finns en luftspalt mellan förarutrymmet och
            lastutrymmet betraktas de som arbetsredskap, och förmånsbeskattas
            inte.
          </note>
          <note>
            Britta Rådström säger i sitt resonemang att installationsbilar
            inte är okörbara efter arbetet. De kan disponeras dygnet runt.
            Man kan åka till Konsum med dem och annat. Men med det resonemanget
            skulle du i så fall vilja ändra den nuvarande regeln och säga
            att allting som man kan köra till Konsum med borde förmånsbeskattas.
            Är det så du tänker?
          </note>
          <note type="speaker">
            Anf. 34 BRITTA RÅDSTRÖM (s) replik:
          </note>
          <note>
            Herr talman! Det var väl inte riktigt så jag menade, men om det
            är en arbetsbil kan man naturligtvis använda den även utanför
            arbetet. Även om det står aggregat i bakre delen av bilen, och
            även om den är åtskild, är det naturligtvis möjligt att använda
            den andra tider också.
          </note>
          <note type="speaker">
            Anf. 35 ROGER TIEFENSEE (c) replik:
          </note>
          <note>
            Herr talman! Ja, men det var ändå inte riktigt svar på min fråga.
            I de nuvarande reglerna är det faktiskt så, teoretiskt sett, att
            sådant som betraktas som arbetsredskap, där du har den här luftspalten,
            kan man också åka till Konsum med. Jag är uppvuxen på landet.
            Man kan åka till Konsum med en traktor. Tycker du att man ska
            betala förmånsskatt för disposition av traktor också?
          </note>
          <note>
            Det här haltar. Vi ska ha enkla, generella regler. Det som är
            ett arbetsredskap ska inte förmånsbeskattas.
          </note>
          <note type="speaker">
            Anf. 36 BRITTA RÅDSTRÖM (s) replik:
          </note>
          <note>
            Herr talman! Jag har aldrig tänkt på detta med traktor, men det
            kanske vore ett spår.
          </note>
          <note>
            Trots allt anser jag att bilar av den här typen bör förmånsbeskattas
            eftersom de även kan disponeras under fritiden och andra tider
            på dygnet än då man arbetar.
          </note>
          <note type="speaker">
            Anf. 37 MARIE ENGSTRÖM (v):
          </note>
          <note>
            Herr talman! Jag tänkte säga några ord om förmånsbeskattning
            av rörmokeribilar. Detta har ju diskuterats tidigare i utskottet,
            och vårt parti uppmärksammade det för några år sedan i en motion.
            Det var under förra mandatperioden.
          </note>
          <note>
            Efter det har regeringen bett Riksskatteverket att se över denna
            fråga. Man har kommit fram till, via en dom i Regeringsrätten,
            att det faktiskt finns utrymme i dagens regler för att göra den
            här typen av individuella bedömningar när det gäller hur bilarna
            har använts.
          </note>
          <note>
            Den här domen i Regeringsrätten kom 2001, alltså för cirka två
            år sedan. Den kom alltså efter det att frågan hade uppmärksammats
            i riksdagen. Då hade frågan även uppmärksammats i Riksskatteverket.
            Vi tror att det kan ha haft viss betydelse.
          </note>
          <note>
            Den dom jag tänker på gällde en lätt lastbil som var försedd
            med förarstol och passagerarsäte, och lastutrymmet var inrett
            för den verksamhet som skulle bedrivas. Där fanns verkstadsutrustning,
            arbetsbänk och tydligen också gastuber. Ägaren till bilen, alltså
            företagaren, hade inte haft någon privat körjournal, för han eller
            hon jag tror att det var en han, förresten tyckte att det var
            så uppenbart att han inte hade använt bilen för privat bruk att
            han inte behövde förete något sådant bevis. Frågan gick så småningom
            vidare. Man fick prövningstillstånd från Regeringsrätten, och
            Regeringsrättens beslut blev att företagaren inte skulle förmånsbeskattas.
          </note>
          <note>
            Jag tycker att det kanske kan vara klokt att vi följer rättsläget
            ytterligare i den här frågan och bevakar frågan. Självklart ska
            man inte beskattas för något man inte använder. En förmån ska
            vara en förmån och ingenting annat. Med detta, herr talman, vill
            jag yrka bifall till utskottets förslag.
          </note>
          <note>
            Föredrogs
          </note>
          <note>
            Överläggningen var härmed avslutad.
          </note>
          <note>
            8 § Skatteavtal mellan Sverige och Portugal m.m.
          </note>
          <note>
            Föredrogs
          </note>
          <note>
            Talmannen konstaterade att ingen talare var anmäld.
          </note>
          <note>
            9 § Företrädaransvar m.m.
          </note>
          <note type="speaker">
            Anf. 38 INGER NORDLANDER (s):
          </note>
          <note>
            Herr talman! Det betänkande som vi nu ska debattera gäller företrädaransvar,
            där vissa förändringar föreslås i skattebetalningslagen och att
            mål om företrädaransvar flyttas till förvaltningsdomstol. Fem
            reservationer har väckts i ärendet.
          </note>
          <note>
            Beträffande skattebetalningslagen innebär förslaget att nuvarande
            reglering omformuleras till vad som tidigare gällde. I uppbördslagen
            fanns det tidigare bestämmelser om juridiska personers företrädares
            betalningsansvar för skattebelopp som inte har betalats i lagstadgad
            tid och ordning. När sedan skattebetalningslagen kom till fick
            betalningsansvaret för företrädare en annorlunda ordkonstruktion,
            som skulle göra det lättare för myndigheter och enskilda att använda
            den. Exempelvis togs den så kallade subjektiva rekvisiten, som
            betyder att företrädaren ska ha insett att skatten inte kunde
            betalas i tid, bort i texten och uttryckets i objektiva termer.
            Men avsikten var inte att åstadkomma någon förändring i sak och
            än mindre någon skärpning av förutsättningarna för betalningsskyldighet
            i förhållande till vad som tidigare gällde. Därför föreslår propositionen
            att regleringen i skattelagen ska formuleras om och att den subjektiva
            rekvisiten beträffande uppsåt och grov oaktsamhet återinförs.
          </note>
          <note>
            I propositionen föreslås dessutom att beslut om företrädaransvar
            ska fattas av allmän förvaltningsdomstol i stället för av allmän
            domstol. Den förändringen görs för att skattskyldighet och företrädaransvar
            ofta sammanfaller. Det är denna del av betänkandet som debatten
            mest kommer att handla om.
          </note>
          <note type="speaker">
            Anf. 39 LENNART HEDQUIST (m):
          </note>
          <note>
            Herr talman! Inger Nordlander har rätt i sin förutsägelse att
            det just är frågan huruvida mål beträffande företrädaransvar ska
            överflyttas från allmän domstol till förvaltningsdomstol som debatten
            kommer att handla om, och det är det som är skiljande i utskottet.
          </note>
          <note>
            Det bör understrykas att betänkandet och propositionen grundar
            sig på en beställning som riksdagen tidigare har gjort. Regeringen
            har gått utöver beställningen och också, på ett omotiverat sätt,
            flyttat över handläggningen av ärendena från allmän domstol till
            förvaltningsdomstol. På den punkten har såväl Lagrådet som ett
            flertal remissinstanser anfört mycket kritiska synpunkter.
          </note>
          <note>
            I riksdagen finns det en riksdagsledamot från Socialdemokraterna
            som heter Carina Hägg. Hon har här i kammaren utmärkt sig inte
            bara genom att ha en oerhörd aktivitet hon brukar toppa Dagens
            Nyheters lista där man sätter poäng på antalet frågor, deltagande
            i debatter och så vidare utan hon har också i det här ärendet
            skrivit en utomordentligt insiktsfull och klok motion. Där argumenterar
            hon på ett övertygande sätt mot regeringens proposition i den
            här anförda delen.
          </note>
          <note>
            När vi i utskottet behandlade den här frågan kunde Socialdemokraterna
            på intet sätt egentligen förklara varför propositionen har kommit
            att innehålla den här punkten och varför man nu ska lasta över
            den här typen av ärenden på allmänna förvaltningsdomstolen.
          </note>
          <note>
            Jag har på min kammare försköt fundera ut något skäl till att
            man gör denna åtgärd. Om man vill vara lite konspiratorisk skulle
            man kunna säga att Socialdemokraterna vill lyfta över ärenden
            på den allmänna förvaltningsdomstolen så att riksdagens beställning
            om att flytta över asylärendena till den allmänna förvaltningsdomstolen
            skulle försvåras. Men jag medger att det är ett väldigt konspiratoriskt
            synsätt, och jag vill ju inte tro att det är något sådant som
            ligger bakom.
          </note>
          <note>
            Men det vore på sin plats att den socialdemokrat som ska föra
            debatten här kunde förklara varför Carina Hägg har fel, varför
            det som anförs i den folkpartistiska motion som också behandlas
            i anslutning till det här ärendet skulle vara felaktigt och varför
            Lagrådet och de remissinstanser som har yttrat sig i ärendet också
            har fel. Jag tror att det är någon i Regeringskansliet som av
            misstag har kommit på denna väldigt egendomliga tanke.
          </note>
          <note>
            Herr talman! Jag yrkar alltså bifall till reservation 2, och
            i den händelse reservation 2 vinner bifall kommer ju också reservation
            5 med.
          </note>
          <note type="speaker">
            Anf. 40 GUNNAR ANDRÉN (fp):
          </note>
          <note>
            Herr talman! Jag får väl lite kort berätta för talmannen att
            detta om företrädaransvar i skattemål är en av de frågor som jag
            ännu inte har mött på gator och torg. Likväl är det naturligtvis
            för dem det berör en väldigt viktig fråga.
          </note>
          <note>
            Jag ber att få yrka bifall till reservationerna 1 och 2, och
            därav följer också reservation 5, om nu reservation 2 skulle vinna
            bifall.
          </note>
          <note>
            Britta Rådström sade någonting väldigt klokt alldeles nyss. Hon
            sade att regler om beskattning ska vara så tydliga som möjligt.
            Det skiljer sig mycket från tesen att regler om beskattning ska
            vara tydliga. På den punkt som vår reservation rör, nämligen begreppet
            företrädare, har vi ett exempel på något som är väldigt otydligt.
          </note>
          <note>
            Folkpartiet har begärt att man ska definiera vad en företrädare
            är i de här sammanhangen. Då skriver utskottet så här: En definition
            av begreppet företrädare i lagtexten riskerar att påverka tillämpningsområdet,
            antingen i inskränkande eller utvidgande riktning. Det kan gå
            precis hur som helst! Och detta skriver alltså utskottsmajoriteten.
            Detta handlar ju om en enda sak, nämligen att lagstiftaren har
            kapitulerat för svårigheter, befinner sig i vild flykt från allt
            ansvar och överlåter åt någon annan att definiera vad en företrädare
            är. Det handlar om att skattelagstiftningen på den här punkten
            är på väg in i den paragrafdimma som finns där, för att inte säga
            töcken.
          </note>
          <note>
            Folkpartiet har i sin reservation skrivit att vi, till skillnad
            från regeringen, menar att det i lagtexter bör införas en definition
            av begreppet företrädare. Det vore en god vägledning för bland
            annat alla domstolar. Därför tycker vi i Folkpartiet att regeringen
            bör återkomma till riksdagen med en definition av företrädarbegreppet
            i det här sammanhanget.
          </note>
          <note type="speaker">
            Anf. 41 LARS GUSTAFSSON (kd):
          </note>
          <note>
            Herr talman! I föreliggande betänkande, som behandlar företrädaransvar,
            föreslås att man återinför de så kallade subjektiva rekvisiten
            om uppsåt och grov oaktsamhet, och att bevisbördan då åläggs det
            allmänna. Det föreslås också möjlighet till befrielse från betalningsskyldighet
            om det finns särskilda skäl. Kristdemokraterna har inget att invända
            mot detta.
          </note>
          <note>
            Vi är däremot kritiska till förslaget om förändringen av domstolsförfarandet.
            Vi anser inte att det finns vägande skäl att överföra mål om företrädaransvar
            till allmän förvaltningsdomstol. Lagrådet och flera remissinstanser
            har också uttryckt sig kritiskt mot förslaget. Jag kan säga att
            Lennart Hedquist här ger vår ideologi, förvaltarskapstanken, helt
            nya arenor och dimensioner.
          </note>
          <note>
            Kristdemokraterna anser att denna typ av mål även fortsättningsvis
            bör handläggas av allmän domstol. Skäl har anförts här tidigare.
          </note>
          <note>
            Det bör även finnas en tidsgräns för förfarandet, och det ska
            finnas en tidsgräns för hur lång tid det kan ta innan skattemyndigheten
            träffat överenskommelse med företrädaren eller ansökt om ansvar
            hos domstol. En tidsgräns ska också finnas för hur lång tid handläggningstiden
            i domstol får vara.
          </note>
          <note>
            Vi anser det viktigt att muntlig förhandling ska hållas och garanteras
            företrädaren om företrädaren begär detta.
          </note>
          <note>
            Avslutningsvis vill jag yrka bifall till reservation nr 2.
          </note>
          <note type="speaker">
            Anf. 42 FREDRIK OLOVSSON (s):
          </note>
          <note>
            Herr talman! Den nya ordningen med presentatör gör det möjligt
            för mig att hoppa över en del av beskrivningen av ärendet och
            spara en del av kammarens tid. Jag ska gå direkt in på det som
            har behandlats tidigare i debatten.
          </note>
          <note>
            Utskottets majoritet håller med regeringen om att det finns goda
            skäl att flytta den här typen av mål från allmän domstol till
            förvaltningsdomstol, det vill säga att första instansen inte längre
            är tingsrätt utan länsrätt. Skälet till förändringen, som måhända
            kan vara lite rolig men inte särskilt dramatisk, är att den nya
            ordningen leder till en mer effektiv hantering eftersom man samtidigt,
            i samma domstol, inte bara kan hantera mål om företrädaransvar
            utan också den bakomliggande skattefrågan. Genom att sammanföra
            de här typerna av mål till länsrätten kan man åstadkomma en processekonomisk
            fördel samtidigt som man inte behöver bekymra sig för att det
            uppstår några kompetenskonflikter mellan domstolarna.
          </note>
          <note>
            Folkpartiet ställer krav om en definition av själva begreppet
            företrädare i lagen, men vi avvisar det. Visserligen föreslogs
            det redan i den utredning som ligger till grund för propositionen
            och också betänkandet från utskottet, men som också flera remissinstanser
            påpekat finns det en risk för att en sådan definition blir för
            vid, alltså så att fler än de som verkligen är att betrakta som
            företrädare kommer att drabbas av detta ansvar. Som några andra
            remissinstanser lyfter fram finns också risken för att definitionen
            blir så snäv, beroende på hur man väljer att definiera företrädaren,
            att den som borde ha detta ansvar kommer undan.
          </note>
          <note>
            Vi anser därför inte att det finns några hållbara skäl för att
            införa den typen av definition. Vad som är och även fortsättningsvis
            bör vara avgörande för betalningsskyldigheten är vem som har den
            faktiska makten och möjligheten att påverka den juridiska personens
            förvaltning det blir ju snarast en bevisfråga i varje enskilt
            fall och alltså inte vilken formell position eller vilket uppdrag
            personen i fråga har.
          </note>
          <note>
            När det sedan gäller handläggningen av de här ärendena är det
            ju viktigt att den sker så snabbt som möjligt. För den enskilda
            företrädaren står ofta stora ekonomiska värden på spel. Då är
            det självklart inte bra om det drar ut på tiden i onödan. Därför
            är det väldigt bra att det nu förs in i lagen att mål om betalningsansvar
            ska hanteras skyndsamt. Däremot vill vi inte ha den definitiva
            tidsgräns som Kristdemokraterna har föreslagit bortom vilken det
            inte längre är möjligt att driva frågan. Vi tror att det skulle
            vara olyckligt och minska effektiviteten i hela det här systemet
            med företrädaransvar som vi anser vara viktigt för att de skatter
            som ska betalas verkligen också betalas. Jag yrkar därför bifall
            till förslaget i utskottets betänkande och avslag på reservationerna.
          </note>
          <note type="speaker">
            Anf. 43 LENNART HEDQUIST (m):
          </note>
          <note>
            Herr talman! Här åberopas effektivitetsskäl till att göra den
            här överflyttningen från allmän domstol till förvaltningsdomstol.
            Då kan man ju fråga sig: Varför har inte Lagrådet och de berörda
            remissinstanserna förstått detta, och inte heller Carina Hägg,
            märk väl? Carina Hägg har ju skrivit en väldigt utförlig och bra
            motion i ärendet där hon på ett övertygande sätt har visat att
            det inte uppstår effektivitetsvinster heller. Det är den ena frågan.
          </note>
          <note>
            Den andra frågan är: När nu den här förändringen ska göras, hur
            avser man då tillföra resurser till förvaltningsdomstolarna, och
            varifrån ska dessa komma? Vi har ju samtidigt sett de senaste
            dagarna hur det allmänna domstolsväsendet har en resursbrist.
            I största allmänhet uppstår ju i dagens Sverige långa köer beträffande
            handläggning av såväl de ärenden som ska behandlas i allmän domstol
            som de som behandlas i förvaltningsdomstol. Rättsväsendet eroderar
            i Sverige just nu, och då genomför Socialdemokraterna den här
            reformen under förebärande av att det skulle öka effektiviteten.
          </note>
          <note type="speaker">
            Anf. 44 FREDRIK OLOVSSON (s):
          </note>
          <note>
            Herr talman! Jag ser verkligen fram emot att även i fortsättningen
            få höra de här lovorden om Carina Hägg i andra diskussioner och
            debatter. Jag tycker att hon är en utmärkt företrädare för Socialdemokraterna,
            men i det här fallet har vi olika uppfattningar. Det kanske också
            beror på att det ärende vi diskuterar nu inte handlar om några
            djupa ideologiska frågor.
          </note>
          <note>
            Jag ska börja med att rätta Lennart Hedquist på en punkt, nämligen
            när det gäller remissinstanserna. Det är ett fåtal remissinstanser
            som har invändningar. De flesta remissinstanser lämnar det här
            förslaget utan erinran, som man ser att det står i propositionen
            om läser den. Lagrådet har egentligen bara en svepande formulering
            om varför man inte ska göra detta. Sedan kommer man med några
            mera konkreta synpunkter, och dem har regeringen också tillgodosett
            i sitt förslag. Därvidlag ser jag inga problem.
          </note>
          <note>
            Sedan kan jag inte förstå varför man om det nu är så illa i domstolarna
            inte ska se till att den här typen av mål bedrivs på effektivast
            möjliga sätt. Det verkar ju väldigt klokt när resurserna är knappa.
          </note>
          <note type="speaker">
            Anf. 45 LENNART HEDQUIST (m):
          </note>
          <note>
            Herr talman! Självklart är det så, men då gäller: Upp till bevis!
            Se till att det blir på det sättet och att man inte bara har en
            förhoppning. Jag upplever det så att de personer som har satt
            sig in i den här frågan ställer sig väldigt kritiska till den
            här förändringen. Bland dessa inkluderar jag Carina Hägg. Jag
            förmodar att man inte skriver en så lång och insiktsfull motion
            om man inte har satt sig in i frågan.
          </note>
          <note>
            Detsamma gäller även beträffande Folkpartiets motion, som förmodligen
            grundar sig på att motionärerna i sin omgivning har haft personer
            som har satt sig in i frågan.
          </note>
          <note>
            Min allmänna synpunkt är den att Socialdemokraterna på något
            sätt bör framföra någonting som tyder på att de skulle ha rätt
            i att det här ökar effektiviteten.
          </note>
          <note type="speaker">
            Anf. 46 FREDRIK OLOVSSON (s):
          </note>
          <note>
            Herr talman! Också jag har naturligtvis satt mig in i den här
            frågan, och jag kan säga att jag i alla fall tror att det är ett
            bra förslag. Man vet ju aldrig riktigt förrän efteråt hur det
            faller ut. Det finns givetvis alltid anledning att följa upp de
            förändringar som man gör.
          </note>
          <note>
            I den andra fråga som ställdes efterlyste Lennart Hedquist skäl
            till att det här verkligen ökar effektiviteten, trots att alla
            insiktsfulla bedömare anför tvivel. Det är dock inte så att alla
            insiktsfulla bedömare anför tvivel. Frågan är till och med utredd,
            och utredaren föreslår just den här förändringen. Det är alltså
            inte fråga om något hugskott som någon på Regeringskansliet har
            slängt in för att jäklas med oss.
          </note>
          <note>
            Föredrogs
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkterna 3 och 4
          </note>
          <note>
            Punkt 1
          </note>
          <note>
            Punkt 3
          </note>
          <note>
            Övriga punkter
          </note>
          <note>
            Punkt 2
          </note>
          <note>
            Punkt 3
          </note>
          <note>
            Övriga punkter
          </note>
          <note>
            Ajournering
          </note>
          <note>
            Kammaren beslutade kl. 13.35 på förslag av talmannen att ajournera
            förhandlingarna till kl. 14.00 då frågestunden skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            10 § Frågestund
          </note>
          <note type="speaker">
            Anf. 47 ANDRE VICE TALMANNEN:
          </note>
          <note>
            Följande statsråd kommer att delta i dagens frågestund: Finansminister
            Bosse Ringholm, statsrådet Ulrica Messing, socialminister Lars
            Engqvist, justitieminister Thomas Bodström och försvarsminister
            Leni Björklund. Välkomna!
          </note>
          <note>
            Finansminister Bosse Ringholm besvarar såväl allmänpolitiska
            frågor som frågor inom sitt eget ansvarsområde. Frågor till övriga
            statsråd förutsätts beröra deras ansvarsområden inom regeringen.
          </note>
          <note>
            Nationella ID-kort
          </note>
          <note type="speaker">
            Anf. 48 CARL-AXEL JOHANSSON (m):
          </note>
          <note>
            Fru talman! Jag har en fråga till justitieminister Thomas Bodström.
            Det är en fråga som har legat mig varmt om hjärtat under mina
            år här i riksdagen. Den gäller de nationella ID-korten. Vi har
            ju ställt ett antal frågor om dessa. Det har gått lite framåt,
            men det har känts segt.
          </note>
          <note>
            Jag har ett svar från justitieministern från februari där det
            står: När remissförfarandet är avslutat kommer jag att kunna redogöra
            för den fortsatta tidsplanen.
          </note>
          <note>
            Nu undrar jag: Vilken tidsplan gäller nu för de nationella ID-korten?
            Eller har justitieministern blivit stående på ett ben?
          </note>
          <note type="speaker">
            Anf. 49 Justitieminister THOMAS BODSTRÖM (s):
          </note>
          <note>
            Fru talman! Nej, jag står här på båda benen även om jag lutar
            mig lite. Frågan om ett nationellt ID-kort tog lite längre tid
            att utreda i Sverige därför att vi ville utröna möjligheterna
            ordentligt att verkligen få ett nationellt ID-kort för alla. Efter
            remissvaren ska uppdraget gå över till Rikspolisstyrelsen. Alla
            de frågorna är numera avklarade. Vi hade en diskussion om detta
            för några veckor sedan. Jag ser inga problem alls längre i den
            här frågan.
          </note>
          <note type="speaker">
            Anf. 50 CARL-AXEL JOHANSSON (m):
          </note>
          <note>
            Fru talman! Min uppfattning är att man komplicerar det här i
            onödan. Man behöver egentligen ha en resehandling och inte ett
            resedokument. Resehandlingar skulle till exempel nuvarande ID-kortsfabrikörer
            kunna utfärda. Ingen kan ta ifrån mig min identitet. Vad man behöver
            tillföra är att man är svensk medborgare, och det skulle man kunna
            få från folkbokföringsregistret.
          </note>
          <note>
            Skulle man inte kunna lösa det på detta enkla sätt?
          </note>
          <note type="speaker">
            Anf. 51 Justitieminister THOMAS BODSTRÖM (s):
          </note>
          <note>
            Fru talman! Problemet är ju att det ska gälla i andra länder.
            De nationella ID-korten måste uppfylla de krav som de länderna
            kan ställa. Det gäller även länder inom EU som vi i och för sig
            har rätt att resa till utan pass, men där deras nationella lagstiftning
            ställer krav på ID-kort som ska vara godkända. Det är det som
            har gjort att det här arbetet har fått drivas tillsammans med
            andra länder för att det ska bli lättare för svenska medborgare
            att resa till dessa länder i framtiden.
          </note>
          <note>
            Skatteutjämningssystemet
          </note>
          <note type="speaker">
            Anf. 52 KARIN PILSÄTER (fp):
          </note>
          <note>
            Fru talman! Jag skulle vilja ställa en fråga till finansministern.
            Den gäller både finanserna och den övergripande politiken.
          </note>
          <note>
            Jag tror att Sverige har hamnat i en förtroendekris på många
            områden. Politiker skattefuskar. Direktörer slarvar bort spararnas
            pengar. Det är bostadsfusk och så vidare. Det är en förtroendekris
            mellan överhet och allmänhet.
          </note>
          <note>
            Men vi har också en annan förtroendekris, nämligen den mellan
            en femtedel av Sveriges invånare, de som bor i Stockholmsregionen,
            och regering och riksdag. Den gäller det havererade utjämningssystemet.
          </note>
          <note>
            Utjämningssystemet är viktigt och bra. Människor ska inte vara
            beroende av att ha rika grannar för att få bra sjukvård och skola.
            Men problemet är nu att systemkonstruktionen gör att fattiga människor
            kommer att få betala ännu mer för sämre vård just därför att man
            har rika grannar. Detta är ett grundläggande systemfel.
          </note>
          <note>
            Jag skulle helt enkelt vilja fråga finansministern vilka mått
            och steg regeringen nu snabbt kommer att ta för att återställa
            förtroendet, legitimiteten och solidariteten.
          </note>
          <note type="speaker">
            Anf. 53 Finansminister BOSSE RINGHOLM (s):
          </note>
          <note>
            Fru talman! Jag är glad att Karin Pilsäter tycker att vi ska
            ha ett riktigt utjämningssystem i Sverige. Grunden för det är
            att vi vill att alla som bor i Sverige ska ha någorlunda lika
            välfärdsvillkor. Oavsett om man bor i storstad, glesbygd eller
            någon annanstans ska man ha likadana schysta villkor. Det utjämningssystem
            som vi har i dag är faktiskt ett av de viktigaste sätten att se
            till att folk har just jämlika villkor.
          </note>
          <note>
            Jag är oerhört allvarligt oroad över det som har hänt i Stockholmsregionen
            under de senaste åren. Den dåvarande borgerliga majoriteten i
            Stockholms läns landsting sköt sönder ekonomin fullständigt och
            lämnade efter sig mer eller mindre ett konkursbo med 20 miljarder
            kronor i skulder. Det gör att stockholmarna i dag får betala 1
            miljard kronor i räntekostnader varje år. Det ser jag som det
            stora hotet mot att vi kan få till stånd en bättre ekonomisk utveckling
            i Stockholmsområdet.
          </note>
          <note>
            Jag är säker på att vi också kan hitta rätta avvägningar för
            olika delar av landet när det gäller det framtida skatteutjämningssystemet.
            Det finns ett förslag för närvarande. Det är ute på remiss. Sedan
            ska regeringen ta ställning.
          </note>
          <note type="speaker">
            Anf. 54 KARIN PILSÄTER (fp):
          </note>
          <note>
            Fru talman! Det var inte oväntat att Bosse Ringholm skulle försöka
            skylla på den tidigare regionala majoriteten. Stockholm har inte
            dyrare vård. Och det är den nuvarande socialdemokratiska majoriteten
            som har fått sin budget underkänd av länsrätten, men jag tycker
            att vi kan lämna det därhän.
          </note>
          <note>
            Det som vi borde prata om här i riksdagen är just legitimiteten
            i systemet. Sanningen är ju den att fattiga stockholmare kommer
            att få betala Sveriges högsta skatt för vården, som är en av de
            sämsta i landet. Det kan väl ändå inte vara rimligt.
          </note>
          <note>
            Det är inte så, som många vill framställa det, att det bara går
            pengar till fattiga regioner. Utan Stockholms läns invånare ska
            nu betala nästan 700 miljoner kronor vardera årligen till tillväxtregionerna
            i Skåne och Västra Götaland, Göteborgsregionen.
          </note>
          <note>
            Jag tror att detta kommer att ta en ände med förskräckelse både
            vad gäller skattebetalningsvilja generellt och tilltron till vården.
            Jag tycker att regeringen skulle behöva tänka om mycket kraftfullt
            på den punkten och se till att vi hos den femtedel av Sveriges
            befolkning som bor i Stockholmsregionen kan återupprätta ett förtroende
            för riksdag och regering och en legitimitet och solidaritet människor
            emellan, inte systemen emellan.
          </note>
          <note type="speaker">
            Anf. 55 Finansminister BOSSE RINGHOLM (s):
          </note>
          <note>
            Fru talman! Vi behöver inte diskutera vems felet är. Vi kan bara
            konstatera att vi hade en borgerlig majoritet i Stockholms läns
            landsting den förra mandatperioden. Om de lämnade efter sig ett
            underskott och en skuld på 20 miljarder kronor hade de naturligtvis
            ansvaret för det. Det är Stockholmsregionens stora bekymmer i
            dagsläget att klara ut det stora underskottet. Det har den nya
            majoriteten fått i uppgift att göra. De försöker på alla sätt
            minska kostnader och öka intäkter för att lösa den ekvationen.
          </note>
          <note>
            Ett konstigt inslag är att Karin Pilsäter säger att Stockholmsregionens
            invånare får betala en mycket hög skatt men har den sämsta vården
            i landet. Under den förra mandatperioden när det var borgerlig
            majoritet hörde jag oftast borgerliga företrädare säga att den
            bästa vården fanns i Stockholms läns landsting, och det har nog
            inte ändrats dramatiskt på några månader. Jag tror att stockholmarna
            har en ganska bra vård, och de betalar också för den vården. Men
            de är naturligtvis också beredda att betala för övriga delar av
            landet eftersom man har en högre inkomstnivå i Stockholmsområdet.
            Det är en form av utjämning som vi socialdemokrater tycker är
            bra. Vi kan alltid diskutera hur utformningen ska vara. Underskott
            gillar vi inte, men det tycks vara den borgerliga önskan.
          </note>
          <note>
            Alkolås
          </note>
          <note type="speaker">
            Anf. 56 KENNETH JOHANSSON (c):
          </note>
          <note>
            Fru talman! Rattfylleriet dödar 150 personer och skadar ett tusental
            varje år i Sverige. Det beror på att det görs ca 14 000 bilresor
            med förare som är så alkoholpåverkade att de skulle dömas för
            rattfylleri om de upptäcktes. Vi blir ständigt påminda om de fasansfulla
            konsekvenserna av rattfylleriet för de drabbade och anhöriga.
          </note>
          <note>
            Det finns faktiskt en del åtgärder man kan vidta, och det ganska
            snabbt. Alkolås är ett utmärkt vapen. Jag och Centerpartiet har
            presenterat fyra steg:
          </note>
          <note>
            Min fråga till statsrådet Ulrica Messing är: Vilken uppfattning
            har statsrådet om Centerpartiets konkreta förslag?
          </note>
          <note type="speaker">
            Anf. 57 Statsrådet ULRICA MESSING (s):
          </note>
          <note>
            Fru talman! Som svar på Kenneth Johanssons fråga om hur jag ser
            på alkolås i allmänhet vill jag säga att det nog är allmänt känt
            här i kammaren att jag är oerhört positiv till det.
          </note>
          <note>
            Jag är väldigt glad över de överenskommelser som har träffats
            mellan försäkringsbolag och enskilda personer. Som privatpersoner
            får vi en lägre premie om vi installerar ett alkolås.
          </note>
          <note>
            Jag är nästan ännu gladare för de överenskommelser som har träffats
            med näringen: med Taxiförbundet och åkeribranschen. Där använder
            man det som en konkurrensfördel att ha alkolås i bilen.
          </note>
          <note>
            Anledningen till att jag är så glad för detta är att när man
            får den här typen av stora beställningar som från Taxiförbundet
            och åkerinäringen pressar man priset.
          </note>
          <note>
            Få privatpersoner installerar i dag alkolås i sina bilar. Ett
            av skälen är att det fortfarande är ganska dyrt. Det är dessutom
            tekniskt svårt och känsligt. Vi behöver utveckla alkolåsen mycket
            mer för att vara säkra på att låsen fungerar.
          </note>
          <note>
            Allt det här bejakar jag. Vi arbetar aktivt för att frågan om
            alkolås ska drivas inom EU. Det var en av de frågor som jag lyfte
            fram på det senaste ministermötet förra veckan.
          </note>
          <note>
            I dagsläget är det inte möjligt att ha särregler för svensk biltillverkning
            eller för de bilar som är tillverkade i andra länder och importeras
            till vårt land.
          </note>
          <note>
            Alkolås kommer att bli självklart i alla bilar så småningom.
            Frågan är bara hur lång tid det tar. För att vi ska få med oss
            alla biltillverkare i andra länder på att installera alkolås måste
            vi göra det tillsammans med företrädare för branschen och näringen
            här hemma. Vi gör det nu inom EU. I Sverige finns det en bred
            uppslutning kring alkolåsen.
          </note>
          <note type="speaker">
            Anf. 58 KENNETH JOHANSSON (c):
          </note>
          <note>
            Fru talman! Tack för svaret. Jag instämmer i att det har hänt
            en del, men det går för sakta enligt mångas uppfattning.
          </note>
          <note>
            Om vi ställer krav får vi en snabbare utveckling av tekniken
            och också vilket är nödvändigt lägre kostnader. Jag tror att det
            går att göra mycket mer. Det krävs till exempel direktiv till
            Räddningsverket när det handlar om farligt gods. Det handlar om
            att tillsammans med Svenska kommunförbundet diskutera upphandlingsreglementet
            för offentliga resor.
          </note>
          <note>
            Jag kan göra listan lång. Jag uppmanar statsrådet att titta på
            Centerpartiets konkreta förslag. Jag tror att det finns guldkorn
            att hitta där.
          </note>
          <note>
            Det finns andra åtgärder på detta viktiga område som vi vill
            lyfta fram. Det handlar om obligatorisk alkotest vid trafikolyckor.
            Det handlar om att prioritera polisens förutsättningar att jobba
            med rattonykterhet, och det handlar om något så basalt som att
            ha gemensam EU-statistik på området.
          </note>
          <note>
            Vad säger ministern om det?
          </note>
          <note type="speaker">
            Anf. 59 Statsrådet ULRICA MESSING (s):
          </note>
          <note>
            Fru talman! Jag tror att det framför allt handlar om att vi har
            en förändrad attityd till alkohol i vårt samhälle. Det ser vi
            bland annat i trafiken. Men vi ser det också på en rad andra områden.
          </note>
          <note>
            Det finns fler och fler som varje dag är beredda att sätta sig
            bakom ratten med alkohol eller andra droger i kroppen. Det är
            ett resultat av att vi i vårt samhälle i stort konsumerar mer
            och mer alkohol. Det måste vi ta ett gemensamt ansvar för.
          </note>
          <note>
            Vi har fortfarande en oerhört stor folklig uppslutning för att
            man ska vara nykter och drogfri bakom ratten. Det ska vi använda
            oss av. I dag ökar riskerna för att bli avslöjad om man inte är
            det. Polisen tar fler och fler utandningsprov varje år där man
            blir avslöjad om man har alkohol i blodet. Det är också viktigt.
          </note>
          <note>
            På försök har vi gjort det möjligt för de kvinnor och män som
            blir dömda för rattonykterhet att få behålla körkortet om de installerar
            ett alkolås i sin bil. Det kan vara en tredje viktig sak.
          </note>
          <note>
            Pensionsförsäkringar
          </note>
          <note type="speaker">
            Anf. 60 KENNETH LANTZ (kd):
          </note>
          <note>
            Fru talman! Jag vill ställa en fråga till finansminister Ringholm.
          </note>
          <note>
            Många svenskar har under året sparat i pensionsförsäkringar,
            dels i syfte att trygga sin egen ålderdom, dels för efterlevande
            i händelse av för tidig död.
          </note>
          <note>
            Enligt EU-direktivet ska återbäring och avkastning skyddas på
            ett för försäkringstagarna tryggat sätt under avtalets löptid.
            Svensk lagstiftning har emellertid inte följt EU-regeln. Det har
            fått till följd att värdet på vårt pensionssparande har utsatts
            för ett för stort risktagande.
          </note>
          <note>
            De flesta försäkringsbolagen drivs som ömsesidiga bolag. Därmed
            är det rimligt att vinstmedlen också tillhör försäkringstagarna,
            utan risktagande.
          </note>
          <note>
            Vad ämnar finansministern göra för att lugna våra nuvarande och
            blivande pensionssparare när det gäller att deras pensionsförsäkringar
            har minskat så radikalt i värde?
          </note>
          <note type="speaker">
            Anf. 61 Finansminister BOSSE RINGHOLM (s):
          </note>
          <note>
            Fru talman! Jag delar uppfattningen att många av de privata försäkringsbolagen
            skulle kunna göra betydligt mer för att informera sina försäkringstagare
            och se till att de har en större stabilitet i sin kapitalförvaltning.
          </note>
          <note>
            Det regeringen gör på området är naturligtvis att se till att
            de EU-direktiv som finns följs upp genom nationell lagstiftning.
            I Europa pågår i dag också ett arbete där vi gemensamt har kommit
            överens om att fram till år 2005 se över hela finansmarknadslagstiftningen
            och se till att vi får en bättre ordning som är gemensam för de
            europeiska länderna.
          </note>
          <note>
            Från den svenska regeringens sida har vi förstärkt Finansinspektionens
            resurser, vilket är väldigt viktigt. Finansinspektionen har fått
            mer instrument till sitt förfogande. I den budgetproposition som
            behandlas här i kammaren under hösten finns det mer resurser,
            det vill säga mer pengar till Finansinspektionen.
          </note>
          <note>
            Som bekant har min kollega Gunnar Lund som har ansvar för det
            här området varit mycket aktiv för att jaga försäkringsbolagen.
            De behöver jagas med blåslampa även framöver.
          </note>
          <note type="speaker">
            Anf. 62 KENNETH LANTZ (kd):
          </note>
          <note>
            Fru talman! Tack för svaret.
          </note>
          <note>
            Placeringsutredningen överlämnades ju till Gunnar Lund för ett
            tag sedan. Det finns förslag om ett moderniserat solvent system
            för just försäkringsbolag.
          </note>
          <note>
            Det finns en sak som inte tas upp i utredningen det är samma
            frågeställning som jag hade från början och det är skillnaden
            mellan den svenska lagstiftningen och EU-reglerna som borde kunna
            ge försäkringstagarna större trygghet. Med tanke på gjorda fastighets-
            och bostadsaffärer borde försäkringsbolagen få ett bättre regelverk
            även här i Sverige.
          </note>
          <note>
            EU-reglerna säger en sak. Den svenska lagstiftningen säger en
            annan sak. Det har man missat i utredningen.
          </note>
          <note>
            Vad tänker finansministern göra för att på det sättet förstärka
            tryggheten för våra pensionssparare?
          </note>
          <note type="speaker">
            Anf. 63 Finansminister BOSSE RINGHOLM (s):
          </note>
          <note>
            Fru talman! Vi har ännu inte tagit ställning till de förslag
            som finns i utredningen. Jag kan försäkra Kenneth Lantz om att
            regeringen har haft högre ambitioner än vad många andra EU-stater
            har haft.
          </note>
          <note>
            När vi ser de direktiv som EU lägger fram ser vi det snarast
            som ett golv. Inom vissa områden kommer vi att kunna ha betydligt
            högre krav på våra försäkringsbolag i fortsättningen.
          </note>
          <note>
            Den debatt som har varit i gång under några månader där spararna
            med rätta har kritiserat försäkringsbolagen för att de inte har
            varit tillräckligt varsamma med sina resurser och försäkringstagarnas
            pengar har gjort att regeringens arbete har blivit ännu viktigare.
            Vi ska både i lagstiftningen och inom Finansinspektionen se till
            att vi håller efter försäkringsbolagen.
          </note>
          <note>
            Det finns all anledning att se till att den som sparar pengar
            också har ett bolag som upprätthåller både soliditet och andra
            krav i fortsättningen. Regeringen kommer att vara mycket aktiv
            på det området.
          </note>
          <note>
            Försvarsmaktens ledning
          </note>
          <note type="speaker">
            Anf. 64 LARS ÅNGSTRÖM (mp):
          </note>
          <note>
            Fru talman! Förra veckan behandlade försvarsutskottet ett förslag
            från regeringen om att öka Försvarsmaktens bemyndiganderam med
            2,3 miljarder. Det berodde på att Försvarsmakten hade beställt
            krigsmateriel för 22 miljarder det här året, vilket var alldeles
            för mycket.
          </note>
          <note>
            Det är inte acceptabelt att hantera en budget på det sättet.
            Vi från Miljöpartiet har avvisat förslaget, och det ser ut som
            om finansutskottet går på samma linje.
          </note>
          <note>
            Summan 2,3 miljarder motsvarar nästan hälften av det sparbeting
            som landstingen i Sverige har under året.
          </note>
          <note>
            Med tanke på att det inte är första gången vi har stora ekonomiska
            bekymmer inom Försvarsmakten är min fråga: Kan man inte använda
            Miljöpartiets förslag om att byta ut ÖB som militär befälhavare
            och i stället tänka sig en civil chef för myndigheten? Man kanske
            därmed skulle få större förutsättningar att hantera och kontrollera
            ekonomi och politiska beslut än man har i dag när det sitter en
            militär som chef för myndigheten.
          </note>
          <note type="speaker">
            Anf. 65 Försvarsminister LENI BJÖRKLUND (s):
          </note>
          <note>
            Fru talman! Hela det försvarsbeslut som ligger sträcker sig över
            en treårsperiod och innebär väldigt stora beställningar. Det kommer
            inte att beställas något annat materiel än det som riksdagen har
            bestämt.
          </note>
          <note>
            Den ram som gäller för försvaret kommer inte heller att överskridas.
            Den innebär ju en besparing.
          </note>
          <note>
            Personligen tror jag, och det har jag också tidigare framfört,
            att det är svårt att ha en chef för en så speciell professionell
            organisation som Försvarsmakten som inte har stark ställning i
            professionen. Däremot tycker jag att Försvarsmaktens ledning ska
            ha ett starkt inslag av kompetens från flera andra områden som
            är viktiga för verksamheten, bland annat för ekonomi, hantering
            och uppföljning.
          </note>
          <note type="speaker">
            Anf. 66 LARS ÅNGSTRÖM (mp):
          </note>
          <note>
            Fru talman! Trots allt kvarstår det faktum att man har handlat
            för mycket och att det är därför som regeringen har bett att få
            öka bemyndiganderamen med 2,3 miljarder. Regeringen har också
            tydligt skrivit att det här beror på dålig och bristande kontroll
            inom Försvarsmakten när det gäller ekonomin.
          </note>
          <note>
            Jag tror att det är viktigt, inte minst för skattebetalarnas
            förtroende, att man försöker lösa det här ständigt återkommande
            problemet med bristande kontroll inom Försvarsmakten. Ett sätt
            tror jag skulle kunna vara att öka det civila inslaget i ledningen
            för myndigheten och tillsätta ekonomisk kompetens. Därmed skulle
            man kunna rå på problemen. Det är inte acceptabelt att vi år efter
            år får de här svarta hålen, samtidigt som vi har andra verksamheter
            i landet som är oerhört viktiga där vi får skära ned.
          </note>
          <note type="speaker">
            Anf. 67 Försvarsminister LENI BJÖRKLUND (s):
          </note>
          <note>
            Fru talman! Det är viktigt att svenska folket har förtroende
            för Försvarsmakten, både för vad de uträttar och för hur de sköter
            sina affärer. Det är en viktig uppgift för både riksdagen och
            regeringen att se till att så sker och att hjälpa till i den delen.
            Men den tunga uppgiften ligger naturligtvis hos myndigheten själv.
          </note>
          <note>
            Jag tycker att det finns goda skäl att regering och riksdag arbetar
            för att man har förutsättningar att arbeta rationellt med de stora
            och svåra avvägningar som kan uppstå under en period när ett försvarsbeslut
            ligger. Men jag tycker också jag hoppas att Lars Ångström hörde
            det att det är viktigt att Försvarsmaktens ledning som helhet
            tillförs civil kompetens utifrån på strategiska, centrala områden.
            Däremot tror jag att den yttersta chefen ändå ska ha en stark
            acceptans i professionen.
          </note>
          <note>
            Uppföljning av regionalpolitiska beslut
          </note>
          <note type="speaker">
            Anf. 68 SIV HOLMA (v):
          </note>
          <note>
            Fru talman! Jag skulle vilja fråga Thomas Bodström om uppföljning
            av regionalpolitiska beslut som riksdagen har fattat och som berör
            hans ansvarsområde.
          </note>
          <note>
            Riksdagen tog 1987, i enlighet med en regionalpolitisk proposition
            1987/88:86, beslut om att delar av Rikspolisstyrelsens databehandling
            skulle utlokaliseras till Kiruna. I regeringsbeslutet fastslogs
            att man skulle förlägga en stordator till Kiruna.
          </note>
          <note>
            Riksdagen har vid ett flertal tillfällen beslutat att statliga
            myndigheter och verk ska ta hänsyn till regionalpolitiska konsekvenser
            i sina beslut.
          </note>
          <note>
            Nu verkar det som att Rikspolisstyrelsen är på väg att på eget
            bevåg ändra ett riksdagsbeslut och flytta den här databehandlingen
            till Stockholm alternativt Göteborg.
          </note>
          <note>
            Vad har justitieministern för uppfattning om att Rikspolisstyrelsen
            i detta fall inte följer ett riksdagsbeslut? Vad avser justitieministern
            att göra för att klara av regionalpolitiska hänsyn på ett bättre
            sätt?
          </note>
          <note type="speaker">
            Anf. 69 Justitieminister THOMAS BODSTRÖM (s):
          </note>
          <note>
            Fru talman! Frågan om man ska flytta den här verksamheten till
            Stockholm eller Göteborg innehåller flera olika aspekter, men
            det allra viktigaste är att det ska bli en så bra verksamhet som
            möjligt för polisen. Om den nu flyttas kan jag inte uppfatta att
            det på något sätt är i strid mot något riksdagsbeslut.
          </note>
          <note type="speaker">
            Anf. 70 SIV HOLMA (v):
          </note>
          <note>
            Fru talman! Jag tycker inte att det svaret gav något svar.
          </note>
          <note>
            Om regeringen har fattat ett regionalpolitiskt beslut, där man
            klart har pekat ut att de här åtgärderna ska vara på ett speciellt
            sätt, anser jag att det minsta man kan begära är att det ska göras
            en ny omgång i riksdagen om de förutsättningar som riksdagsbeslutet
            avser. På det här sättet gör ju Rikspolisstyrelsen på eget bevåg
            en ändring av ett beslut. Jag har full förståelse för att man
            gör ett kontinuerligt effektivitets- och rationaliseringsarbete,
            men det är inte fråga om det. Här handlar det om att man ska ta
            ett regionalpolitiskt ansvar.
          </note>
          <note>
            Jag är inte nöjd med svaret, utan jag skulle gärna vilja få en
            utläggning om på vilket sätt justitieministern arbetar med regionalpolitiska
            frågor.
          </note>
          <note type="speaker">
            Anf. 71 Justitieminister THOMAS BODSTRÖM (s):
          </note>
          <note>
            Fru talman! När det gäller polisen handlar det väldigt mycket
            om regionalpolitik det är en av de stora frågorna. Det gäller
            att få en bra verksamhet över hela landet. Det sträcker sig mycket
            längre än att flytta en verksamhet, som berör ett ganska litet
            antal människor, från en ort till en annan. Den stora frågan är
            ju hur vi ska kunna få ut alla de poliser som nu utbildas till
            alla delar av Sverige. Det är en betydligt större fråga än det
            här.
          </note>
          <note>
            Jag anser att det är viktigt att Rikspolisstyrelsen ska kunna
            flytta en verksamhet från en ort för att därigenom få en större
            effektivitet.
          </note>
          <note>
            Prioriteringar inom sjukvården
          </note>
          <note type="speaker">
            Anf. 72 CATHERINE PERSSON (s):
          </note>
          <note>
            Fru talman! Jag skulle vilja ställa en fråga till socialminister
            Lars Engqvist, och det gäller prioriteringar i hälso- och sjukvården.
          </note>
          <note>
            Vi har de senaste dagarna kunnat ta del av uppgiften att ett
            av våra landsting har bestämt sig för att använda ett femtiotal
            diagnoser som kriterier för hur man ska prioritera bort hälso-
            och sjukvård. Riksdagen beslutade för några år sedan om akuta
            sjukdomar, behandling, rehabilitering/habilitering och preventioner
            det som ska vara de olika kriterierna för prioriteringar i hälso-
            och sjukvården.
          </note>
          <note>
            Nu undrar jag om socialministern anser att det är förenligt med
            hälso- och sjukvårdslagen att göra på detta sätt som ett av våra
            landsting har gjort, nämligen att sortera bort diagnoser.
          </note>
          <note type="speaker">
            Anf. 73 Socialminister LARS ENGQVIST (s):
          </note>
          <note>
            Fru talman! Jag har inte haft möjlighet att riktigt sätta mig
            in i hur diskussionerna har varit i Östergötland. Låt mig bara
            ange några viktiga principer.
          </note>
          <note>
            För det första: Svensk sjukvård ska styras efter gällande regler.
          </note>
          <note>
            För det andra: Alla medborgare ska ha rätt till adekvat vård.
          </note>
          <note>
            För det tredje: Vården ska ske på lika villkor, det vill säga
            att det är de medicinska behoven som ska avgöra, inte pengarna.
          </note>
          <note>
            Vi har fört en diskussion, inte bara i Sverige utan i alla modernt
            utvecklade länder, om hur man ska klara detta i förhållande till
            ekonomin och tillgängliga resurser. Det behövs en diskussion om
            prioriteringar, vilket vi har diskuterat i Sveriges riksdag ett
            antal gånger. Men de prioriteringarna kan aldrig innebära att
            man gör en lista där man för bort patientgrupper eller diagnosgrupper
            från kontakten med sjukvården.
          </note>
          <note>
            Det är bara i mötet mellan patienten och läkaren som det kan
            avgöras vilken behandling patienten behöver. Det mötet ska vara
            avgörande. Jag ska också ha rätt att få vård oavsett vilken diagnos
            eller sjukdom jag har. Det är mötet med läkaren som ska avgöra
            om jag behöver behandling och vilken typ av behandling jag ska
            ha.
          </note>
          <note type="speaker">
            Anf. 74 CATHERINE PERSSON (s):
          </note>
          <note>
            Fru talman! Jag är glad över svaret att det är behovet som ska
            avgöra huruvida vi som patienter ska få vård och behandling eller
            inte, och inte en lista med diagnoser.
          </note>
          <note>
            Jag tycker också att det är bra att vi för en debatt om hur vi
            ska prioritera i hälso- och sjukvården. Det är inte alltid bara
            mera pengar som behövs, utan vi måste också fundera över vad vi
            gör i hälso- och sjukvården och vad vi inte ska göra.
          </note>
          <note>
            Såvitt jag förstår innebär det här att socialministern kommer
            att fundera utifrån om det här är förenligt med hälso- och sjukvårdslagstiftningen
            eller ej. Betyder det då också att socialministern menar att vi
            behöver se över hälso- och sjukvårdslagstiftningen? Eller är det
            här en lapsus från ett av våra landsting?
          </note>
          <note type="speaker">
            Anf. 75 Socialminister LARS ENGQVIST (s):
          </note>
          <note>
            Fru talman! Jag tror inte att hälso- och sjukvårdslagen behöver
            ändras. Jag tror att vi alla behöver försöka informera oss om
            hur man i själva verket har tänkt i Östergötland. Det är alltför
            lätt att utgå från de uppgifter som förekommer i tidningarna.
          </note>
          <note>
            Att vi behöver en diskussion om prioriteringar är viktigt. Men
            om man har som utgångspunkt att fastställa en administrativ lista
            som talar om vilka diagnosgrupper eller patientgrupper som inte
            är välkomna i den offentliga sjukvården, stämmer det inte med
            intentionerna i hälso- och sjukvårdslagen.
          </note>
          <note>
            Det föranleder snarare en diskussion om vilka rekommendationer
            till behandlingar den enskilde läkaren ska ge sina patienter.
            Det kan vara intressant att diskutera.
          </note>
          <note>
            Jag vill veta att jag som patient är välkommen till sjukvården.
            Jag ska bedömas som en unik person. Det kan vara så att en viss
            form av besvär är allvarligare för mig än för en annan patient.
            Det betyder att beslutet om behandling ska fattas i dialog mellan
            patienten och läkaren, och ska inte utgå från något administrativt
            beslut om vilka krämpor eller smärtor som inte är välkomna. Alla
            patienter ska ha rätt att bli bedömda som individer i den svenska
            sjukvården.
          </note>
          <note>
            Prioriteringar inom sjukvården
          </note>
          <note type="speaker">
            Anf. 76 CRISTINA HUSMARK PEHRSSON (m):
          </note>
          <note>
            Fru talman! Jag anknyter då till vad Catherine Persson sade om
            prioriteringar i vården.
          </note>
          <note>
            År 1997 beslöts det här i kammaren om riktlinjer för prioriteringar
            inom vården. Prioriteringsgrupp 1 omfattar livshotande akuta sjukdomar,
            och grupp 4 omfattar vård av andra skäl än sjukdomar och skada.
          </note>
          <note>
            Precis som vi nyss hörde har man i Östergötland tillskapat en
            ny prioriteringsgrupp, det vill säga att det blir sämre vård eller
            ingen vård alls för en grupp. Dessa människor får alltså nu köpa
            sin vård eller sin hörapparat på annat håll. Anser socialministern
            att det är rimligt att vissa patienter nu kommer att få köpa sin
            vård två gånger?
          </note>
          <note type="speaker">
            Anf. 77 Socialminister LARS ENGQVIST (s):
          </note>
          <note>
            Fru talman! Jag skulle vilja rekommendera alla som diskuterar
            det här att ta reda på vad det i själva verket är som har diskuterats
            i Östergötlands läns landsting.
          </note>
          <note>
            Jag har svårt att förstå att man på allvar skulle diskutera att
            införa en ny prioriteringsordning där man talar om vilka patienter
            som inte är välkomna. Men om man däremot diskuterar hur man ska
            möta patienternas behov kan det vara intressant att diskutera,
            precis som gjordes i Prioriteringsutredningen, i vilka lägen man
            ska rekommendera en omfattande operation eller en avancerad behandling
            och i vilka lägen läkaren ska avstå från att rekommendera detta
            med utgångspunkt i en medicinsk bedömning.
          </note>
          <note>
            Den typen av diskussion fördes i Prioriteringsutredningen. Den
            har förts här, och det är viktigt att man diskuterar detta.
          </note>
          <note>
            Jag utgår från att man inte har avsett att införa ett system,
            såsom för övrigt Moderaterna har tänkt sig på ett annat sätt,
            så att folk ska betala för att få viktig medicinsk vård. Den ska
            man få i det offentliga systemet, som vi betalar för gemensamt.
          </note>
          <note type="speaker">
            Anf. 78 CRISTINA HUSMARK PEHRSSON (m):
          </note>
          <note>
            Fru talman! Moderaterna har aldrig någonsin i denna kammare uttryckt
            någonting annat än att vården ska vara offentligt finansierad.
            Vi ska inte behöva köpa sjukförsäkringar, som man i dag behöver
            göra i det här landet. Vi lovar dessutom patienterna en vårdgaranti.
            Vi avsätter 3½ miljarder till det. Därmed tror jag att vi får
            lämna den debatten.
          </note>
          <note>
            Jag har, till skillnad från socialministern, noga studerat det
            här beslutet, som har fattats i landstinget. Där står det att
            man nu ska spara 2,9 miljoner kronor genom att inte göra artroskopi,
            det vill säga gå in och titta i knäleder, hos äldre patienter.
          </note>
          <note>
            Men nu kommer min följdfråga. Jag anser att dagens system med
            landstingsstyrd sjukvård för länge sedan har överlevt sig själv.
            Det handlar om såväl organisationen som den geografiska storleken.
            Det här är otidsenligt. Varför avskaffar socialministern inte
            landstingen i stället för att avskaffa sjukvården?
          </note>
          <note type="speaker">
            Anf. 79 Socialminister LARS ENGQVIST (s):
          </note>
          <note>
            Fru talman! De som föreslår avskaffande av landstingen brukar
            ofta säga att man ska finansiera detta via försäkringar. Det finns
            faktiskt länder, och det finns moderater i Sverige, som argumenterar
            för privata sjukförsäkringar, och det är ganska viktigt att tänka
            på det. Man kan avpolitisera sjukvården och bestämma sig för att
            sjukvården ska bedrivas i huvudsak via försäkringssystem. Det
            leder inte till en bättre sjukvård. Det leder inte till en bättre
            trygghet för patienten.
          </note>
          <note>
            Vi behöver möjligtvis organisera om sjukvården på olika sätt.
            Det behöver prioriteras mellan olika delar i sjukvården. Vi behöver
            se över hur vi arbetar. Vi behöver förnya instrumenten. Men jag
            tror inte att lösningen på sjukvårdens problem är att man avskaffar
            landstingen. Det gäller att se till att man använder resurserna
            effektivt.
          </note>
          <note>
            Alternativa planer för Hallandsås
          </note>
          <note type="speaker">
            Anf. 80 MARIE WAHLGREN (fp):
          </note>
          <note>
            Fru talman! Min fråga är till Ulrica Messing. Att jag ställer
            den beror på att vi hade en utfrågning av bland annat Banverket
            angående Hallandsåsen i dag. Det var alldeles klart att man i
            alla fall inte under de senaste tre åren har gjort någon uppdatering
            vad gäller alternativa dragningar och alternativa kostnader för
            att förändra det här beslutet att gå genom åsen.
          </note>
          <note>
            Jag hoppas väldigt mycket på att det här ska fungera, att vi
            ska få en ny dragning. Men jag är orolig för att nya händelser
            både på miljöområdet och på teknikområdet ska göra att man inte
            klarar av att genomföra den här byggnationen. Jag undrar därför
            om ministern är beredd att ge Banverket i uppdrag att ha alternativa
            planer, om de planer som nu finns av olika skäl inte går att genomföra.
          </note>
          <note type="speaker">
            Anf. 81 Statsrådet ULRICA MESSING (s):
          </note>
          <note>
            Fru talman! Jag är inte i dag beredd att ge Banverket ett uppdrag
            att titta på alternativa planer. Vi har vridit och vänt på diskussionen
            om Hallandsåsen väldigt många gånger. Det gjorde vi bara för något
            år sedan, senast, i den här kammaren, och det finns en bred majoritet
            för att bygget ska fortsätta.
          </note>
          <note>
            Det ska naturligtvis ske utifrån all respekt för de lagar som
            gäller och för de enskilda människor som bor runt åsen. Vi måste
            vara oerhört försiktiga, men bygget genom Hallandsåsen är en del
            i en stor satsning på infrastrukturen på västkusten. Vi har ett
            problem i dag. På den gamla järnvägen, som går där, kan det fara
            väldigt få godståg per dygn. När Hallandsåstunneln så småningom
            blir färdig kan vi öka den kapaciteten med flera hundra procent,
            så det finns ett stort behov.
          </note>
          <note>
            Vi har i dag lagt ned väldigt mycket pengar på Hallandsåsen,
            och jag är glad över de prövningar som görs, över den Hallandsåskommitté
            som vi har och den dialog som finns med de boende. Vi måste vara
            oerhört försiktiga, men det skulle förvåna mig om man med modern
            teknik inte kan bli ännu bättre på att hitta den här balansen
            när det gäller att ta hänsyn till miljön men också gå fram med
            ny infrastruktur.
          </note>
          <note type="speaker">
            Anf. 82 MARIE WAHLGREN (fp):
          </note>
          <note>
            Fru talman! Skälet till att jag ställer den här frågan är just
            att jag är medveten om hur viktigt det är att vi får en utbyggnad
            av Västkustbanan och att vi kan få över framför allt godstrafik
            till spårbunden trafik. Men jag känner en uppriktig oro efter
            utfrågningen och efter ett antal ageranden bland annat på Banverket.
            Det finns kanske en överdriven tro på att annan teknik, som inte
            är prövad i rullstensåsar, ska fungera här. Man kanske faktiskt
            inte lyckas.
          </note>
          <note>
            Jag hoppas av hela mitt hjärta att man ska lyckas, men jag är
            orolig för att man inte har alternativplaner. Då kan man få ytterligare
            förseningar av den här väldigt viktiga infrastrukturutbyggnaden.
          </note>
          <note type="speaker">
            Anf. 83 Statsrådet ULRICA MESSING (s):
          </note>
          <note>
            Fru talman! För flera år sedan, när beslutet om att bygga Hallandsåstunneln
            togs i början av 90-talet, gjorde man naturligtvis ett arbete.
            Man tittade på vilka dragningar som var de mest effektiva och
            vilka man trodde var önskvärda och möjliga. Då landade man i att
            man ändå skulle försöka gå genom åsen och bygga Hallandstunneln.
            Vi har alltså gjort ett arbete innan riksdagen tog beslut om att
            den här sträckningen skulle vara aktuell.
          </note>
          <note>
            Sedan är det svårt. Vi har stött på svårigheter som man inte
            kunde ana för över tio år sedan. En av de svåra terrängerna, rent
            geologiskt, som är kvar är ju Möllebackszonen, och här får vi
            vara försiktiga.
          </note>
          <note>
            Miljööverdomstolen har sagt sitt när det gäller vilka kriterier
            som finns för att man ska kunna gå vidare med bygget. Jag utgår
            från att alla berörda parter nu följer detta och att underentreprenörer
            och alla andra känner det stora ansvar för miljöåtagandet som
            jag vet att Banverket centralt gör. Jag hoppas precis som Marie
            Wahlgren att vi nu, sakta men säkert, kan se till att tunneln
            blir färdigbyggd, så att vi kan få full effekt av infrastrukturinvesteringarna.
          </note>
          <note>
            Den militära insatsen i Kosovo
          </note>
          <note type="speaker">
            Anf. 84 ELSE-MARIE LINDGREN (kd):
          </note>
          <note>
            Fru talman! Jag vill ställa min fråga till försvarsministern.
            Den berör vår militära insats i Kosovo. Jag var där med utskottet
            för några månader sedan, och jag kunde själv se att det bedrivs
            ett mycket gott arbete i Kosovo, även om det numera är polisiär
            verksamhet där.
          </note>
          <note>
            Sverige ska reducera sin styrka under nästa år. Samtidigt har
            jag fått höra att norrmännen har planer på att dra sig ur verksamheten.
            De vill endast ha några helikoptrar kvar. Det betyder att Sverige
            med en reducerad styrka och ett större geografiskt område att
            bevaka kommer att få en ohållbar situation.
          </note>
          <note>
            Jag undrar vad regeringen gör för att säkerställa en god kvalitet
            på den insats som vi har i Kosovo. Det har också sagts mig att
            Norge och Danmark inte följer det nordiska samarbetet fullt ut.
            Jag undrar om detta har diskuterats inom Nordcaps.
          </note>
          <note type="speaker">
            Anf. 85 Försvarsminister LENI BJÖRKLUND (s):
          </note>
          <note>
            Fru talman! Det har sedan länge varit beslutat att truppen i
            KFOR i Kosovo ska dras ned. Det handlar om att göra en avvägning
            i fråga om när en militär insats ska fullföljas, hur stor den
            ska vara och när den ska trappa ned och man i stället stegvis
            ska gå över till de polisiära insatser som sköts av civila, med
            civil övervakning.
          </note>
          <note>
            I den reduktionen har de nordiska länderna haft informella överläggningar.
            Vi har också använt Nordcaps, det gemensamma planeringsinstrument
            vi har, för att se till att vi, om möjligt, kan samverka ytterligare
            i Kosovo, så att vi med reducerade trupper ändå kan göra någonting
            som är starkt och bra för civilbefolkningen.
          </note>
          <note type="speaker">
            Anf. 86 ELSE-MARIE LINDGREN (kd):
          </note>
          <note>
            Fru talman! Jag har hört att försvarsministern ska besöka Kosovo
            inom kort. Jag undrar om det finns planer på att diskutera lite
            andra samarbetsformer, som försvarsministern också nämnde, till
            exempel att ha en blandad bataljon med svenskt, finskt och kanske
            irländskt inslag. Eftersom dessa länder finns på plats skulle
            vi spara en hel del overheadkostnader.
          </note>
          <note type="speaker">
            Anf. 87 Försvarsminister LENI BJÖRKLUND (s):
          </note>
          <note>
            Fru talman! Från den 1 november är det Sverige som tar över brigadledningen
            i den centrala brigaden i Kosovo. Vi kommer att reducera vår insats
            under det här året liksom övriga deltagande länder. Från nordisk
            sida är vi angelägna om att behålla operationerna i Kosovo som
            en internationell insats så att det inte bara blir ett par länder
            kvar på slutet. Det är bland annat därför som vi åker ned tillsammans
            för att på ort och ställe se hur vi kan behålla samtliga nordiska
            länder närvarande framöver, när det blir ytterligare reduktioner,
            utan att vi samtidigt måste ligga kvar med så stora basresurser
            som det alltid normalt krävs. I så fall skulle det bli ett ökat
            samarbete och kanske lite nya konstellationer. Det är det vi ska
            försöka få en bild av under vår resa.
          </note>
          <note>
            Processer mot försäkringsbolag
          </note>
          <note type="speaker">
            Anf. 88 RIGMOR STENMARK (c):
          </note>
          <note>
            Fru talman! Whiplash- skadad förlorade i rätten kring det vill
            jag ställa en fråga till justitieministern. Vilken möjlighet har
            den lilla människan att bli behandlad lika inför lagen? I det
            här fallet handlar det om Maria och hennes kamp mot ett stort
            försäkringsbolag som så småningom blev en rättegångsfråga. Hon
            ansåg att hon fick en whiplash -skada som sedan orsakade att hon
            satt i rullstol. Försäkringsbolaget nekade och fick sedan rätt
            i tingsrätten.
          </note>
          <note>
            Jag fick själv frågan: Vad gör ni politiker för att hjälpa människor
            som är i ett totalt underläge i förhållandet den lilla människan
            mot det stora bolaget? Vilken åsikt har justitieministern om hur
            situationen ska kunna rättas till för människor?
          </note>
          <note type="speaker">
            Anf. 89 Justitieminister THOMAS BODSTRÖM (s):
          </note>
          <note>
            Fru talman! Det handlar egentligen om två saker. Först och främst
            ska man ha rätt att få ett biträde. Det omfattas av försäkringen.
            Jag kan ha synpunkter på det maximibelopp som nu finns, men det
            är en fråga mellan försäkringsbolaget och försäkringstagaren.
            Höjningen har inte följt med den vanliga utvecklingen, men det
            är ingenting som vi kan besluta om. Vi kan uppmärksamma det. Jag
            kan hålla med om att maximibeloppet skulle kunna vara högre. Det
            ger ändå en förutsättning att kunna driva sådana här processer.
          </note>
          <note>
            En annan sak som vi däremot har ansvar för är bevisfrågor i skadeståndsmål.
            Där är beviskraven lägre än i övriga mål. Det ska göras antagligt
            att en skada har skett för att det inte ska vara lika svårt att
            få rätt i ett sådant mål som det som nu beskrivs.
          </note>
          <note>
            Men det kan inte vara så att en försäkringstagare ska vinna i
            samtliga mål. Det kan inte vara någon utgångspunkt. Det gäller
            att hitta en avvägning som gör att det blir möjligt att driva
            sådana här processer.
          </note>
          <note type="speaker">
            Anf. 90 RIGMOR STENMARK (c):
          </note>
          <note>
            Fru talman! Det var en liten bit på väg att ministern har uppmärksammat
            frågan. Det finns en annan del av det här. Maria är inte ensam.
            Jag träffade i går kvinnor som hade samma problem. Dessvärre handlar
            det ofta om kvinnor. Vi är lite svagare i nackmuskulaturen. När
            vi blir påkörda bakifrån av starka fordon klarar vi inte de smällarna.
          </note>
          <note>
            Whiplash -skadan kan komma smygande. Den uppdagas inte alltid
            förrän efter en tid. Enligt uppgift måste man anmäla skadan, uppsöka
            läkare och få den bekräftad inom 72 timmar efter att krocken har
            inträffat. Annars är man från början rättslös. Har ministern uppmärksammat
            detta problem?
          </note>
          <note type="speaker">
            Anf. 91 Justitieminister THOMAS BODSTRÖM (s):
          </note>
          <note>
            Fru talman! Jag har uppmärksammat det. Detta är försäkringsvillkor.
            Det är klart att det finns försäkringsvillkor som kan göras mer
            generösa. Jag tror att den här frågan är ganska välkänd. Om man
            råkar ut för en sådan olycka ska man ta sig till läkare så fort
            som möjligt.
          </note>
          <note>
            Alla villkor kan naturligtvis förskjutas till försäkringstagarens
            förmån. Frågan är om det ligger i alla försäkringstagares intresse.
            Konsekvensen skulle naturligtvis bli högre premier.
          </note>
          <note>
            Det här är en fråga för försäkringsbolag och försäkringstagare.
            Den enda möjligheten för att vi, regering eller riksdag, skulle
            kunna fatta bindande beslut vore att socialisera hela försäkringsbranschen.
          </note>
          <note>
            Regionala skillnader på arbetsmarknaden
          </note>
          <note type="speaker">
            Anf. 92 OWE HELLBERG (v):
          </note>
          <note>
            Fru talman! Jag har en fråga till Ulrica Messing. Förutsättningarna
            att få ett jobb varierar kraftigt i landets olika delar. Regionalpolitiken
            är viktig. Det finns många andra områden som är ännu viktigare
            för att utjämna.
          </note>
          <note>
            Tyvärr är det ganska svårt att få en överblick över hur statens
            resurser fördelas regionalt, eftersom det inte redovisas i budgetsammanhang.
            Det kan till viss del bero på att det på de flesta områden inte
            finns regionala mål.
          </note>
          <note>
            Statsrådet Messing är ansvarig för flera sakområden som är viktiga
            för sysselsättningen. Vilken prioritet har de regionala förutsättningarna
            när resurserna fördelas på dina utgiftsområden?
          </note>
          <note type="speaker">
            Anf. 93 Statsrådet ULRICA MESSING (s):
          </note>
          <note>
            Fru talman! Det är långtifrån bara på mina utgiftsområden som
            pengarna fördelas utifrån regionala förutsättningar. Det ska ske
            på allas utgiftsområden, eftersom regeringen som helhet ska ta
            hänsyn till de regionala skillnader som finns. Jag kan nämna några
            områden som jag har.
          </note>
          <note>
            Det handlar om transportstöd eller regionalpolitiskt stöd som
            jag fördelar via länsstyrelsen. Stöden fördelas utifrån befolkningsunderlaget
            och gleshetskriterier. Det är väldigt tydligt. Länsstyrelsen i
            Norrbottens län har i år över 130 miljoner kronor i fria regionalpolitiska
            pengar just utifrån sina stora avstånd med glest befolkade områden.
            Ett annat län, Kronoberg, har i år 11 miljoner kronor i fria regionalpolitiska
            pengar. Det är svårigheterna för enskilda personer och företag
            att kunna växa och utvecklas som ligger till grund för hur vi
            fördelar den typen av stöd.
          </note>
          <note>
            Det finns också minimistöd som vi ger riktat till vissa företag
            och transportstöd. Där styrs vi av statsstödsreglerna från EU.
          </note>
          <note type="speaker">
            Anf. 94 OWE HELLBERG (v):
          </note>
          <note>
            Fru talman! Ministern hamnar direkt i de regionalpolitiska medlen.
            Jag ska ge ett konkret exempel på vad jag menar.
          </note>
          <note>
            Gävleborgs län har landets högsta arbetslöshet. Det är svårt
            att hitta jobb inom länet. Om man utvidgar arbetsmarknadsregionen
            till att omfatta Uppsala och Sundsvall blir det betydligt lättare.
            Det förutsätter en snabb utbyggnad av dubbelspåret mellan Gävle
            och Uppsala och att man bygger ut E 4:an söder om Hudiksvall.
            Då får man ökade pendlingsmöjligheter och möjligheter till att
            skaffa sig jobb på ett annat sätt. Arbetslösheten kan sjunka.
          </note>
          <note>
            Jag undrar hur sådana här ställningstaganden påverkar regeringens
            beslut och direktiv till Vägverket, Banverket och andra. Det handlar
            inte bara om den lilla regionalpolitiken.
          </note>
          <note type="speaker">
            Anf. 95 Statsrådet ULRICA MESSING (s):
          </note>
          <note>
            Fru talman! Då uppfattade jag frågan alldeles korrekt när jag
            påminde Owe Hellberg om att alla ministrar fördelar pengarna utifrån
            ett regionalpolitiskt perspektiv, också i arbetsmarknadspolitiken.
          </note>
          <note>
            När det gäller infrastrukturen fördelar vi pengar till alla län.
            De har att hantera de så kallade länsplanerna som länsstyrelsen
            eller samverkansorganen får gå in och hjälpa till att prioritera
            i. Som alltid fördelas pengarna utifrån de lokala och regionala
            behov som finns, utifrån årstider, belastning och näringslivet.
          </note>
          <note>
            När det gäller de stora planerna vet Owe Hellberg att vi just
            nu diskuterar dem. Vi har haft en remissrunda. Alla län har fått
            uppvakta mig och regeringen och lämna synpunkter. Vi har i dag
            på lunchen suttit ned med företrädare från Vänsterpartiet och
            Miljöpartiet. Vi räknar med att kunna fatta beslut om planerna
            runt nyår. Då ska ett fokus vara tillväxt.
          </note>
          <note>
            Planerna ska naturligtvis utgå från de sex delmål om transportpolitiken
            som riksdagen har satt upp för regeringen. Tillväxt är en del.
            Regional utveckling är en annan. Jämställdhet är en tredje. Alla
            sex delmålen är viktiga.
          </note>
          <note>
            Skatteavtal med andra länder
          </note>
          <note type="speaker">
            Anf. 96 CARIN LUNDBERG (s):
          </note>
          <note>
            Fru talman! Jag skulle vilja ställa en fråga som handlar om skatteutjämning
            inte den skatteutjämning som Karin Pilsäter nyss tog upp, den
            som handlar om utjämning mellan regioner och människor i olika
            regioner, utan den som handlar om utjämning mellan länder. Frågan
            är till Bosse Ringholm.
          </note>
          <note>
            Socialdemokraterna i finansutskottet har varit på besök i Haparanda,
            Torneå, Arvika och Morokulien, detta för att vi velat sätta oss
            in i frågor som rör just för- och nackdelar med att bo i regioner
            som delas av en gräns. Vi har tittat på likheter och olikheter
            mellan länderna. Vi har tittat på sjukskrivningar, arbetspendling
            och tullen. I veckan ska vi till Malmö.
          </note>
          <note>
            Jag har nu läst ett pressmeddelande om ett nytt skatteavtal som
            träffats mellan Sverige och Danmark. Därför vill jag fråga Bosse
            Ringholm: Vilka fördelar ser finansministern för Sverige och pendlande
            svenskar med det nya skatteavtalet med Danmark?
          </note>
          <note type="speaker">
            Anf. 97 Finansminister BOSSE RINGHOLM (s):
          </note>
          <note>
            Fru talman! Det är riktigt att vi har skatteavtal mellan Sverige
            och alla de nordiska länderna. Vi har haft ett skatteavtal med
            Danmark som vi i dagarna har omförhandlat och som vi i går gemensamt
            kunde fatta beslut om. Sedan kommer det naturligtvis också hit
            till kammaren.
          </note>
          <note>
            Den överenskommelse som vi träffade i går gör två viktiga saker.
            Det ena är att den gör det enklare för dem som bor i Skåneregionen
            och i Danmark. Man får en gemensam arbetsmarknad och kan jobba
            i varandras länder. Man kan enklare åka över den nya Öresundsbron
            genom att utnyttja den avdragsrätt för broavgifterna som man får
            och som inte har funnits i det danska skattesystemet tidigare.
            Man får också en avdragsrätt för exempelvis pensionsavgifter.
          </note>
          <note>
            Den rättar också till en annan sak. Som det hittills har varit
            har Danmark fått mer intäkter än Sverige med det här systemet.
            Den nya överenskommelsen mellan Sverige och Danmark innebär att
            Sverige i fortsättningen får ungefär 200 miljoner kronor av Danmark
            eftersom det är fler svenskar som jobbar i Danmark än tvärtom.
            De 200 miljoner kronorna kommer att förstärka kommunerna och landstingen
            i Sverige.
          </note>
          <note type="speaker">
            Anf. 98 CARIN LUNDBERG (s):
          </note>
          <note>
            Fru talman! Där fick jag nästan svar på den följdfråga som jag
            hade tänkt ställa.
          </note>
          <note>
            Kommunerna förlorar ju skatteintäkter på det här sättet. Det
            är de som ska stå för barnomsorg, skolor och äldreomsorg i regionen
            åt dem som jobbar i Danmark och därmed skattar där. Staten har
            nu slutit detta avtal. På vilket sätt kommer kommunerna att kompenseras
            med de pengar som Sverige nu får in?
          </note>
          <note>
            Jag skulle också vilja veta något om fortsättningen på det här
            arbetet. Detta är avtal som vi har haft med de här tre nordiska
            länderna. På vilket sätt tänker finansministern fortsätta samarbetet
            och diskussionen, både om beskattningen i Öresundsregionen och
            också när det gäller gränserna till Finland och Norge?
          </note>
          <note type="speaker">
            Anf. 99 Finansminister BOSSE RINGHOLM (s):
          </note>
          <note>
            Fru talman! Svaret är att vi kommer att fortsätta med skatteavtalen
            med alla de här nordiska länderna. Det finns naturligtvis alltid
            saker och ting man kan förbättra.
          </note>
          <note>
            Det konkreta svaret är att de kommuner i Skåne som i dag har
            många invånare som jobbar i Danmark och därmed förlorar skatteintäkter
            har fått kompensation via det svenska skatteutjämningssystemet.
            Kommunerna som sådana har alltså inte förlorat pengar på detta;
            däremot har svenska staten gjort det. De pengarna får vi nu i
            fortsättningen av Danmark.
          </note>
          <note>
            De 200 miljoner kronor som vi får av Danmark kommer naturligtvis
            att gå framför allt till kommunerna. De stärker alltså alla kommuner
            i landet, inte bara de som råkar finnas i Skåne. Hela kommunsektorn
            får del av de nya 200 miljoner kronorna.
          </note>
          <note>
            Försvarsmaktens resurser
          </note>
          <note type="speaker">
            Anf. 100 OLA SUNDELL (m):
          </note>
          <note>
            Fru talman! Jag har en fråga till försvarsministern.
          </note>
          <note>
            Man kan väl lugnt säga att Försvarsmakten i dag är inne i en
            förtroendekris. Utredningar, rapporter och utvärderingar visar
            hela tiden en bild av en försvarsmakt som inte fungerar. Alldeles
            för få värnpliktiga utbildas, och kärnuppgiften i försvaret, nämligen
            att försvara Sverige, får underkänt i en rapport från försvarsutskottet.
          </note>
          <note>
            Min enkla fråga till försvarsministern är: Vilka åtgärder menar
            ministern är de viktigaste för att bringa ordning och reda i detta
            så att de uppgifter riksdagen har beslutat om matchar de resurser
            som Försvarsmakten får?
          </note>
          <note type="speaker">
            Anf. 101 Försvarsminister LENI BJÖRKLUND (s):
          </note>
          <note>
            Fru talman! Ola Sundell, som är ledamot i försvarsutskottet,
            har fått en utredning som man har gjort i utskottet. Den har ännu
            inte hanterats av utskottet. Jag tycker att det är svårt för mig
            att kommentera delar i det underlaget.
          </note>
          <note>
            Däremot är det precis som jag sade till Lars Ångström viktigt
            att alla, både i riksdagen och ute bland svenska folket, känner
            att man har förtroende för Försvarsmakten, både för vad den uträttar
            och för hur den använder de pengar den får. Jag tror att det handlar
            om att ge Försvarsmakten möjlighet att genomföra de beslut som
            riksdagen faktiskt har fattat. Det är möjligt att den teknik vi
            har använt hittills inte har varit optimal.
          </note>
          <note>
            En sak som vi har skäl att bereda särskilt noga inför det kommande
            försvarsbeslutet är hur man ska kunna följa upp inte bara materielplanen
            utan också verksamhetsutvecklingen.
          </note>
          <note type="speaker">
            Anf. 102 OLA SUNDELL (m):
          </note>
          <note>
            Fru talman! Jag tyckte svaret var ganska tunt. Det är anmärkningsvärt
            att när försvaret inte kan utföra den kärnuppgift man har, att
            försvara Sverige mot väpnat angrepp, så är det svar landets försvarsminister
            levererar: Vänta och se!
          </note>
          <note>
            Jag tror inte att du måste läsa på när det gäller rapporten.
            Vi vet av redovisningar, årsredovisningar och annat att den här
            delen inte har fungerat. Det är för få värnpliktiga och så vidare.
            Allt detta tillsammans bildar just den brist vi alla ser.
          </note>
          <note>
            Jag skulle vilja likna detta vid en herrelös skuta. Regeringen
            har inte kontroll över vad som sker, och Försvarsmakten har det
            inte heller. Hur ska vi i riksdagen kunna fatta ett beslut på
            goda grunder och med rätt inriktning om ni inte kan leverera ett
            material som gör att vi kan fatta ett bra beslut?
          </note>
          <note type="speaker">
            Anf. 103 Försvarsminister LENI BJÖRKLUND (s):
          </note>
          <note>
            Fru talman! Den utredning som Ola Sundell hänvisar till är en
            intern utredning i försvarsutskottet. Jag vill säga att jag är
            rätt tveksam till en del av de slutsatser som jag har hört redovisas.
            Däremot finns det skäl att titta på vilket underlag utredaren
            har haft som grund för en del av sina lite mer kraftfulla uttalanden.
          </note>
          <note>
            Jag vill också säga att vi har en godtagbar förmåga att försvara
            det här landet. Sveriges riksdag har beslutat om en stor modernisering
            av vår försvarsmakt. Det är nödvändigt med tanke på att vi tidigare
            har haft ett invasionsförsvar. Det är inte ett sådant försvar
            vi behöver framöver.
          </note>
          <note>
            Däremot genomförs denna omställning i en period då säkerhetsläget
            i vår del av världen är utomordentligt lugnt. Därför kan man också
            kosta på sig att göra riktiga, stora reformer och ändå ha en förmåga
            att försvara landet med hänsyn till de hot som i dag finns.
          </note>
          <note>
            Utbyggnad av 3 G-nätet
          </note>
          <note type="speaker">
            Anf. 104 LOTTA N HEDSTRÖM (mp):
          </note>
          <note>
            Fru talman! Min fråga riktar sig till Ulrica Messing och gäller
            den oförminskade takten i utbyggnaden av 3 G-nätet, den moderna
            mobiltelefonin, och de uteblivna säkerhets- och försiktighetsåtgärderna.
          </note>
          <note>
            Under förra året kunde man höra att regeringen i stigande grad
            uttryckte förståelse för den oro som många har inför utbyggnaden.
            Men åtgärderna uteblev. Nu kom en utredning i oktober som föranledde
            många att verkligen dra öronen åt sig, så även regeringen.
          </note>
          <note>
            Därför är min trefaldiga fråga till Ulrica Messing:
          </note>
          <note>
            Vad tänker regeringen göra för att inrätta lågstrålande zoner?
          </note>
          <note>
            Vad tänker regeringen göra för att titta över gränsvärdena på
            ett förutsättningslöst sätt?
          </note>
          <note>
            Tänker regeringen visa för kommunerna att plan- och bygglagsförfarandet
            inte är det enda tänkbara utan att miljöbalkens försiktighetsprincip
            kan vara vägledande för deras beslutsfattande?
          </note>
          <note type="speaker">
            Anf. 105 Statsrådet ULRICA MESSING (s):
          </note>
          <note>
            Fru talman! Jag vill först säga att strålningsfrågorna egentligen
            inte ligger hos mig utan hos miljöministern. Jag ska dock svara
            Lotta Nilsson Hedström så gott jag kan utifrån mitt ansvar för
            3 G-utbyggnaden.
          </note>
          <note>
            Jag och miljöministern har gjort en rad olika saker gemensamt.
            En sak är det uppdrag som miljöministern och regeringen fattat
            beslut om och som riktar sig till Statens strålskyddsinstitut.
            De har nu ett tydligt uppdrag att informera om all den forskning
            och den kunskap vi i dag har om strålning. En annan är det lagförslag
            som riksdagen ställt sig bakom och som gäller från och med i somras,
            det vill säga att enskilda kommuner nu har rätt att kräva att
            operatörerna samlokaliserar sig när man till exempel bygger 3
            G-master. Det är viktigt för miljön men också för strålningen.
            Det är ny teknik som vi vill kunna använda, och ingen av oss är
            glad över att vi har så många antenner som möjligt.
          </note>
          <note>
            Det tredje som jag bara kort vill nämna, eftersom det var tre
            frågor jag fick, är att Sverige och de flesta andra EU-länder
            följer de rekommenderade gränsvärden som är satta utifrån vetenskapliga
            råd. De ligger med marginal under de värden som man har kommit
            fram till. Det är den kunskap vi lutar oss mot just nu.
          </note>
          <note type="speaker">
            Anf. 106 LOTTA N HEDSTRÖM (mp):
          </note>
          <note>
            Fru talman! Frågan bollas gärna mellan ministrar har jag märkt
            genom åren. Jag är glad för beskedet om samordning. Det är mycket
            viktigt.
          </note>
          <note>
            En sista följdfråga: Är regeringen beredd att driva på så att
            Post- och telestyrelsen, kommuner och operatörer kan offentliggöra
            i registret var de här masterna och basstationerna är belägna?
          </note>
          <note type="speaker">
            Anf. 107 Statsrådet ULRICA MESSING (s):
          </note>
          <note>
            Fru talman! Frågorna bollas inte. Vi har en tydlig uppdelning.
            Statens strålskyddsinstitut ligger under miljöministern. Vi följer
            de gränsvärden som de andra EU-länderna lutar sig mot, och det
            är alltid aktuell forskning som är bakgrunden till de politiska
            beslut som regeringen och sedan riksdagen fattar.
          </note>
          <note>
            Tillsammans med PTS, som i dag vet mest om var antenner finns,
            Luftfartsverket och en del andra myndigheter för vi en diskussion
            om att kunna använda samma möjligheter som till exempel i England.
            Du och jag skulle som enskilda personer kunna gå in på en hemsida
            för att få reda på var master och basstationer finns utifrån ett
            allmänt intresse. De undantag som man skulle kunna ha är i sådana
            fall om det finns en koppling till försvarshemligheter eller andra
            angelägna saker utifrån ett nationellt intresse. Men vi jobbar
            hela tiden med att offentliggöra allt vi vet för att ta den oro
            som många känner på allvar.
          </note>
          <note type="speaker">
            Anf. 108 ANDRE VICE TALMANNEN:
          </note>
          <note>
            Därmed var dagens frågestund slut. Jag tackar regeringens representanter
            och kammarens ledamöter för denna.
          </note>
          <note>
            11 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 30 oktober
          </note>
          <note>
            Martin Andreasson
          </note>
          <note>
            Interpellationen redovisas i bilaga som fogats till riksdagens
            snabbprotokoll tisdagen den 11 november.
          </note>
          <note>
            12 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 30 oktober
          </note>
          <note>
            Lena Adelsohn Liljeroth
          </note>
          <note>
            Ulla Hoffmann
          </note>
          <note>
            Henrik von Sydow
          </note>
          <note>
            Margareta Sandgren
          </note>
          <note>
            Christer Nylander
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 11 november.
          </note>
          <note>
            13 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 29 oktober
          </note>
          <note>
            Lars Wegendal
          </note>
          <note>
            Inger Davidson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 11 november.
          </note>
          <note>
            14 § Kammaren åtskildes kl. 15.01.
          </note>
          <note>
            Förhandlingarna leddes
          </note>
          <note>
            /Monica Gustafson
          </note>
        </div>
      </body>
    </text>
  </TEI>
</teiCorpus>
