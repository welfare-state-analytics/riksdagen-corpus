<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200304</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200304</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--65</head>
          <docDate when="2004-02-06">2004-02-06</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2003/04:65
          </note>
          <note>
            Fredagen den 6 februari
          </note>
          <note>
            Kl. 09:00 - 11:35
          </note>
          <note>
            1 § Anmälan om sammansatt utrikes- och försvarsutskott
          </note>
          <note>
            Från sammansatta utrikes- och försvarsutskottet hade följande
            promemoria inkommit:
          </note>
          <note>
            Sammansatt utrikes- och försvarsutskott
          </note>
          <note>
            Utrikesutskottet och försvarsutskottet har jämlikt riksdagsordningen
            4 kap. 8 § i separata beslut av den 27 januari respektive den
            5 februari 2004 överenskommit att genom deputerade i sammansatt
            utskott gemensamt bereda proposition 2003/04:61 Svenskt deltagande
            i Förenta nationernas mission i Liberia .
          </note>
          <note>
            Till deputerade i det sammansatta utskottet har utsetts de i
            bifogade förteckning upptagna riksdagsledamöterna.
          </note>
          <note>
            Det sammansatta utskottet, som benämns Sammansatta utrikes- och
            försvarsutskottet (UFöU), har vid konstituerande sammanträde denna
            dag utsett följande presidium:
          </note>
          <note>
            Thomas HörbergIngemar Wahlberg
          </note>
          <note>
            Förteckningen hade följande lydelse:
          </note>
          <note>
            PM 20040205
          </note>
          <note>
            Ledamöter och suppleanter i sammansatta utrikes- och försvarsutskottet
            (UFöU)
          </note>
          <note>
            LedamöterLedamöter
          </note>
          <note>
            SuppleanterSuppleanter
          </note>
          <note>
            Promemoria och förteckning hade delats ut till kammarens ledamöter.
          </note>
          <note>
            2 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2003/04:271
          </note>
          <note>
            Interpellation 2003/04:271 av Yvonne Ruwaida (mp) om irakiska
            asylsökande
          </note>
          <note>
            Interpellationen kommer att besvaras fredagen den 20 februari
            2004.
          </note>
          <u>
            <seg>
              Skälet till dröjsmålet är utlandsresor.
            </seg>
          </u>
          <note>
            Barbro Holmberg
          </note>
          <note>
            3 § Svar på interpellation 2003/04:251 om skyddet mot terrorism
          </note>
          <note type="speaker">
            Anf. 1 Justitieminister THOMAS BODSTRÖM (s):
          </note>
          <u>
            <seg>
              Herr talman! Cecilia Magnusson har frågat mig vilka åtgärder
              jag ämnar vidta för att skärpa kraven på myndigheterna att samordna
              verksamheter för att stävja terroristverksamhet och kunna freda
              skyddspersoner från hot och trakasserier.
            </seg>
          </u>
          <u>
            <seg>
              Mot bakgrund av de frågeställningar som Cecilia Magnusson reser
              ser jag inte i dag i dessa delar något behov av förändringar i
              de strukturer som byggts upp för att förhindra och förebygga att
              terrorister eller terroristgrupperingar kan verka i Sverige. Ett
              fortsatt fokus på förebyggande åtgärder är däremot centralt.
            </seg>
          </u>
          <u>
            <seg>
              Behovet av förebyggande insatser mot terrorism och flyktingspionage
              är väl känt för de berörda myndigheterna, och sådana insatser
              ges redan i dag hög prioritet.
            </seg>
          </u>
          <u>
            <seg>
              Det är Säkerhetspolisen som har huvudansvaret för att förebygga
              och avslöja utländska underrättelsetjänsters aktiviteter mot oppositionella
              organisationer eller annan förföljelse i Sverige från utländska
              regimer. Sådana aktiviteter är brott som ytterst innebär en kränkning
              av Sveriges politiska integritet och dessutom kan få långtgående
              konsekvenser för individer, grupper och organisationer i Sverige.
            </seg>
          </u>
          <u>
            <seg>
              I sitt förebyggande arbete mot terrorism samverkar Säkerhetspolisen
              med en rad andra myndigheter såväl nationellt som internationellt.
              En av de viktigaste i detta sammanhang är Migrationsverket. Att
              samarbetsklimatet dem emellan skulle vara arktiskt är en beskrivning
              som jag alls inte känner igen. De uppgifter jag har tyder tvärtom
              på att samarbetet fungerar väl. Migrationsverket har interna instruktioner
              om handläggningen av ärenden om uppehållstillstånd som berör Säkerhetspolisens
              verksamhetsområden. Dessutom har Migrationsverkets personal i
              uppdrag att samråda med Säkerhetspolisen när vissa särskilt angivna
              omständigheter förekommer i ett asyl- eller annat tillståndsärende.
            </seg>
          </u>
          <u>
            <seg>
              Sammantaget har jag fullt förtroende för Säkerhetspolisens förebyggande
              arbete och samarbetet med andra berörda myndigheter. Jag ser ingen
              anledning att i nuläget vidta några särskilda åtgärder men kommer
              även i fortsättningen att noga följa frågan.
            </seg>
          </u>
          <note type="speaker">
            Anf. 2 JOHAN PEHRSON (fp):
          </note>
          <u>
            <seg>
              Herr talman! Det är en väldigt viktig fråga som Cecilia Magnusson
              har ställt till justitieministern. Hotet är inte bara en ny film
              på våra biografer, utan hotet mot Sverige är ganska betydande.
              Hotet att Sverige kan utnyttjas för dem som vill hota andra demokratiska
              länder är egentligen än mer betydande, men vi har ett ansvar att
              se till att detta inte förekommer.
            </seg>
          </u>
          <u>
            <seg>
              När man pratar om Säkerhetspolisen vill jag gratulera regeringen
              till att ha utsett äntligen, vill jag understryka en ny chef,
              vilket borgar för att man verkligen kan få styrfart mot framtiden.
              Det behöver den här organisationen så att de många duktiga medarbetare
              som finns hos Säkerhetspolisen vet vart man ska.
            </seg>
          </u>
          <u>
            <seg>
              Jag känner en oro för de neddragningar som regeringen gjorde
              på Säpo i år. Får de inte effekter på förmågan att analysera och
              stävja hot och samarbeta med andra organisationer? Vi vet hur
              det ser ut med de så kallade lokala enheterna hos Säkerhetspolisen
              i dag. De är mer eller mindre hängande i luften; man vet ingenting
              om sin framtid. Det hänger ihop med det faktum att regeringen
              har legat bakom organisationsutredning på organisationsutredning
              om vart Säpo ska ta vägen organisatoriskt, det vill säga som myndighet.
              Det finns poänger med det men en hel del oro också. Ska den bli
              en del av rikskriminalpolisen centralt så att klara och viktiga
              synergieffekter kan vinnas? Hittills finns det, tycker jag tillsammans
              med tidigare utredningar, en hel del som talar för det.
            </seg>
          </u>
          <u>
            <seg>
              Det väcks också en fråga om vilket ansvar Thomas Bodström som
              minister tar i den regering han sitter i vad gäller frågan: Har
              vi en bra struktur centralt, från departementsnivå, för att myndigheterna
              ska kunna ha ett bra samarbete? Kanske man ska fundera på om man
              inte bättre ska samla tullens, polisens, Säkerhetspolisens, Kustbevakningens
              och försvarets omfattande informationsverksamhet för att få tryck
              i verksamheten, för att se till att det inte går några riktigt
              fula fiskar genom näten som vill in i Sverige och har rätt mycket
              otäcka saker på agendan.
            </seg>
          </u>
          <u>
            <seg>
              Jag vill också framhålla den bristande lagstiftning vi har vad
              gäller straffprocessuella tvångsmedel för bland annat Säkerhetspolisen.
              Det gäller rumsavlyssning, möjligheten att infiltrera och för
              den delen effektivt bevisprovocera fram någonting som ändå skulle
              ha hänt, så kallad bevisprovokation. Här lider man rejäl brist
              dagligen när man ska bekämpa den här typen av mycket grov brottslighet.
            </seg>
          </u>
          <u>
            <seg>
              Sist vill jag säga någonting om de poliser som jag träffar, och
              det är verkligen inte bara generaldirektörer utan personer som
              jobbar nära verksamheten och som varje dag försöker analysera,
              få tag i de personer som de har fått ett span på och en information
              om men som de går bet på. Polisdatalagen är praktiskt nästan oanvändbar
              för inte bara Säkerhetspolisen utan också för länskriminalavdelningar
              som arbetar med mycket grov brottslighet. Terrorismen är ju inte
              bara ett stort brott i sig, utan terrorismen är också ett vanligt
              brott bland många andra. Här finns en hel del att önska. När man
              pratar om polisdatalagen behöver man inte ha USA som förebild
              utan kanske Finland, herr talman.
            </seg>
          </u>
          <u>
            <seg>
              Jag släpper med glädje fram Cecilia Magnusson, som jag ser nu
              har kommit.
            </seg>
          </u>
          <note type="speaker">
            Anf. 3 CECILIA MAGNUSSON (m):
          </note>
          <u>
            <seg>
              Herr talman! Är Sveriges beredskap god när det gäller hotet från
              terrorismen? Det är bakgrunden till min fråga till justitieministern.
              Regeringen är ytterst ansvarig för rikets inre säkerhet, och det
              är väldigt viktigt att man lever upp till detta.
            </seg>
          </u>
          <u>
            <seg>
              När jag läser jag har ju inte haft möjlighet i dag att lyssna
              justitieministerns svar kan jag inte låta bli att undra: Talar
              regeringen med dubbla tungor? Jag satt i kammaren för några veckor
              sedan och lyssnade på Göran Persson när han talade om att Sveriges
              inre säkerhet var hotad och sade att man från regeringens sida
              var beredd att lägga miljard på miljard på rättssystemet, vilket
              jag applåderar. Den insikten togs tacksamt emot från både moderater
              och folkpartister, även om jag inte ska prata för Johan Pehrson.
            </seg>
          </u>
          <u>
            <seg>
              Då är det märkligt att justitieminister Thomas Bodström i sitt
              svar säger att det inte finns något behov av förändring. Det är
              ytterst märkligt när vi vet hur det ser ut i dag. Säpo anar eller
              antar att alla existerande terroristorganisationer finns representerade
              i Sverige, men samtidigt tror man att mörkertalet är stort vad
              gäller antalet terrorister som finns här.
            </seg>
          </u>
          <u>
            <seg>
              Enligt öppna källor meddelas också att man bedriver verksamhet
              förberedelsearbete. Enligt många samstämmiga källor är Sverige
              numera en säker tillflyktsort för terrorister.
            </seg>
          </u>
          <u>
            <seg>
              Den myndighet som har att undersöka de människor som kommer hit
              nämligen Migrationsverket anser att man varken har resurser, kunskap
              eller kompetens att göra den bedömningen. Man beräknar att det
              rör sig om ungefär 400 personer, men man är osäker på antalet.
              Men då säger justitieministern: Nej, det finns inte behov för
              mig att göra någonting. Jag tycker definitivt att det borde finnas
              mycket att göra.
            </seg>
          </u>
          <u>
            <seg>
              Till exempel borde Säpos budget uppgraderas. Vi är nu i början
              av 2004. Vad har regeringen gjort? Jo, man har minskat Säpos budget
              med 30 miljoner kronor, trots att kontraspionaget har brist på
              allt från tolkar till möjligheter att agera på ett kraftfullt
              sätt. Jag finner detta märkligt. Jag tycker att vi borde kunna
              få ett svar som belyser den här frågan med ett betydligt mer allvarligt
              uttryckssätt än det jag upplever att justitieministern har använt
              i sitt svar. Men samtidigt måste jag ju tacka för detta svar.
            </seg>
          </u>
          <note type="speaker">
            Anf. 4 Justitieminister THOMAS BODSTRÖM (s):
          </note>
          <u>
            <seg>
              Herr talman! Cecilia Magnusson hade inte möjlighet att lyssna
              på mitt svar av någon anledning som jag inte känner till, men
              hon har ju också fått det skriftligen. Därigenom kan hon ha missförstått
              det jag menade. Mitt svar gällde samarbetet mellan Migrationsverket
              och Säkerhetspolisen.
            </seg>
          </u>
          <u>
            <seg>
              Jag vill först säga att det har förekommit fall där det inte
              har fungerat, men i stort fungerar det bra, och det finns bra
              rutiner. Därmed inte sagt att man inte står inför en svår uppgift.
              Så när det gäller den saken finns det ett samarbete. Men det innebär
              ju inte att det inte bör ske andra saker inom Säkerhetspolisen,
              vilket också Johan Pehrson tar upp. Det arbetet pågår ju i den
              så kallade 11 september-utredningen. I den finns det ganska långtgående
              förslag om att det ska inrättas en civil myndighet. Men det finns
              också andra möjligheter som ligger någonstans mittemellan. Detta
              är ett svårt och viktigt arbete som vi ska försöka att göra tillsammans
              med andra partier eftersom denna fråga inte bör vara partipolitisk.
            </seg>
          </u>
          <u>
            <seg>
              Vi har också fått en ny Säpochef, som sagt, som vi också tror
              kommer att bidra till att utveckla Säkerhetspolisen i en modern
              riktning.
            </seg>
          </u>
          <u>
            <seg>
              Kort om pengar: Ni kan vara lugna. Säkerhetspolisen kommer att
              få ytterligare resurser. Det var redan fastslaget innan dessa
              miljarder presenterades av Göran Persson. Att det blev ett anslagssparande
              det senaste året beror ju på att under de senaste fem åren har
              Säkerhetspolisen helt enkelt haft mer pengar än vad man har kunnat
              göra av med. Så det var en rent teknisk fråga. Vi är överens om
              att man behöver mer pengar. Det är redan fastslaget i budgeten.
              Men jag skulle tro att man kommer att behöva ännu mera pengar
              i framtiden. Saker som till exempel livvaktsskydd och annat är
              inte beroende av pengar. Det tror jag att alla är överens om,
              särskilt som det inte rör sig om några statsfinansiella pengar
              att tala om.
            </seg>
          </u>
          <u>
            <seg>
              Det som däremot har bekymrat mig under de senaste åren är faktiskt
              Moderaternas inställning i kampen mot terrorism. Fram till för
              två år sedan hade vi ett väldigt gott samarbete i dessa frågor.
              Det påbörjades ett arbete 1999 för att hitta ett gemensamt samarbete
              i EU om terrorism. Då stod Moderaterna och Folkpartiet starka
              tillsammans med regeringen. Detta samarbete fungerade väldigt
              bra till december 2001 då man också stödde regeringen i arbetet
              med att tillsammans med de andra EU-länderna nå en överenskommelse
              om bland annat gemensamma definitioner och straff för få till
              stånd ett väl utvecklat samarbete mot terrorism.
            </seg>
          </u>
          <u>
            <seg>
              Samma dag som vi lade fram propositionen i mars 2002 hoppade
              Moderaterna av, och det gjorde man av partitaktiska skäl. Det
              orsakade en skada och en oreda som vi fortfarande inte har sett
              någon vilja att reparera.
            </seg>
          </u>
          <u>
            <seg>
              Det här gav ett eko i EU. Hur kunde det svenska konservativa
              partiet hoppa av i en sådan viktig fråga? Hur vågade man av partitaktiska
              skäl göra på ett sätt som innebar att Sverige var det enda landet
              i hela i EU som hamnade utanför detta samarbete, särskilt som
              man tidigare hade gett stöd för det?
            </seg>
          </u>
          <u>
            <seg>
              Det sveket i kampen mot terrorism är ingenting som vi kan glömma
              i första taget. Men det vore bra om Cecilia Magnusson nu kunde
              säga: Det var ett misstag. Vi ska inte upprepa det. I fortsättningen
              kommer vi att kunna samarbeta på det sätt som vi gjorde dessförinnan.
            </seg>
          </u>
          <u>
            <seg>
              Här behöver vi stå starka. Det här är ingen partipolitisk arena,
              utan det handlar om Sveriges demokrati och Sveriges nationella
              intressen, och då ska man inte av partitaktiska skäl agera på
              det sättet.
            </seg>
          </u>
          <u>
            <seg>
              Nu var det ett valår, så man kanske har en viss förståelse för
              det. Men det vore befriande om Cecilia Magnusson en gång för alla
              kunde säga: Ja, vi gjorde fel då. Men vi kommer inte att göra
              om samma misstag i framtiden.
            </seg>
          </u>
          <note type="speaker">
            Anf. 5 CECILIA MAGNUSSON (m):
          </note>
          <u>
            <seg>
              Herr talman! Det är väl inte riktigt tillåtet att använda ord
              som patetiskt, men när det gäller de rambeslut som justitieministern
              hänvisar till var han medveten om vår inställning och inställningen
              hos andra rättsinstanser i det här landet till regeringens hantering
              av rambesluten. Jag tycker inte riktigt att den frågan hör hemma
              i den här diskussionen.
            </seg>
          </u>
          <u>
            <seg>
              Justitieministern säger att Migrationsverket och Säpo har en
              bra samverkan. Ja, då måste han ha helt andra källor eller informationer
              än vad jag har. Justitieutskottet har vid två tillfällen åtminstone
              när jag har varit med fått information från Säpo om att man har
              problem att samverka med Migrationsverket när det gäller uppehållstillstånd
              och medborgarskap. Jag också skrivit en motion till riksdagen
              om att man borde förändra hanteringen kring Säpos yttranden till
              Migrationsverket.
            </seg>
          </u>
          <u>
            <seg>
              Jag har frågat kolleger i Migrationsverket och i Utlänningsnämnden
              om man har någon samverkan med Säpo. Enligt dem är det en merit
              att inte ha det. De säger: Nej hu, inte har vi någon kontakt med
              Säpo i sådana här känsliga ärenden för rikets säkerhet. Det finns
              alltså stora brister i denna samverkan.
            </seg>
          </u>
          <u>
            <seg>
              Jag kan ta upp Kustbevakningen som exempel. Justitieministern
              nämnde 11 september-utredningen. Där står det klart att Kustbevakningen
              har tillsatt sambandsmän i tullen och rikskrim för att kunna upprätthålla
              och stärka en samverkan mellan Kustbevakningen, tullen och rikskrim
              i arbetet mot terrorism. Det skulle kanske vara någonting för
              justitieministern att diskutera med Migrationsverkets nya generaldirektör
              och den nya Säpochefen när han träffar dem. Det skulle väl vara
              en önskvärd åtgärd, om inte i justitieministern vill vidta någon
              annan åtgärd på det här området.
            </seg>
          </u>
          <u>
            <seg>
              En fråga som jag tog upp i min interpellation gällde skyddet
              för enskilda människor som har sökt sig hit till landet och som
              har tillhört andra länders underrättelsetjänster eller en terroristorganisation.
              De har värdefulla kunskaper att dela med sig av till den svenska
              underrättelsetjänsten, men de fruktar för sitt eget liv. De kanske
              vänder sig till Migrationsverket för att få hjälp med att dels
              lämna information, dels värna sin egen trygghet och säkerhet.
              Att Migrationsverket inte ens har överlämnat dessa uppgifter till
              Säpo är väl ett underbetyg på den goda samverkan som justitieministern
              hävdar finns mellan Migrationsverket och Säpo.
            </seg>
          </u>
          <u>
            <seg>
              Vad anser justitieministern om det, som han glömde att svara
              på i sitt interpellationssvar?
            </seg>
          </u>
          <note type="speaker">
            Anf. 6 JOHAN PEHRSON (fp):
          </note>
          <u>
            <seg>
              Herr talman! Först lite om detta med partitaktik. Jag tycker
              att det är viktigt att vi alltid försöker erkänna varandras ärliga
              avsikter. Jag kom att tänka på det i går när jag såg den amerikanske
              CIA-chefen på TV. Jag har inte honom som någon förebild, men han
              sade att den information man får mycket sällan är helt rätt men
              att den lika sällan är helt fel.
            </seg>
          </u>
          <u>
            <seg>
              Om man jämför oss alla i riksdagen och våra uppdrag märker man
              att det till stor del handlar om att skaffa sig information och
              kunskap om hur verkligheten ser ut. Det är klart att vi som är
              folkvalda inte har exakt samma tillträde till diverse generaldirektörer
              som ett statsråd, en justitieminister självklart har. Fördelen
              med det är att vi får höra en hel del mera från golvet. Det kan
              finnas en risk som minister att man en och annan gång kan få höra
              något som är lite tillrättalagt, och det kan skapa utmaningar
              när man ska lösa de problem som finns. Men vi har ärliga avsikter.
            </seg>
          </u>
          <u>
            <seg>
              När det gäller terrorismrambeslutet, som Moderaterna väldigt
              snabbt och plötsligt hoppade av, fanns det ändå en problematik
              bakom det. Det vill jag tillstå. Vi satt ju i utskottet och fick
              papper på franska och på engelska och skulle fatta beslut. Vi
              avstod då, men vi litade på era ärliga avsikter i regeringen.
              När vi sedan fick underliggande material till själva lagstiftningen
              tyckte vi att det var klart acceptabelt och kunde då stötta detta.
            </seg>
          </u>
          <u>
            <seg>
              Jag vill bara understryka frågan om Thomas Bodström kan komma
              med något exempel på att det finns problem i samarbetet mellan
              myndigheterna. Är det några sekretessregler som skulle kunna ändras
              så att man fick ett bättre tryck i verksamheten? Här får vi olika
              verklighetsbilder. Bodström har en och jag och Cecilia Magnusson
              en helt annan.
            </seg>
          </u>
          <u>
            <seg>
              Man ska också komma ihåg att det här inte bara drabbar Sveriges
              inre säkerhet. De facto kommer det människor hit till vårt land
              och spionerar på andra människor som har kommit hit som politiska
              flyktingar. Jag vet att den assyriska rörelsen i Sverige är mycket
              oroad över den kartläggning som har skett. Här har det visat sig
              att regeringen inte så kraftfullt som jag önskat har svarat på
              tidigare frågor, i det här fallet en skriftlig fråga, om vad man
              vill göra åt de flyktingspioner som är här och skapar väldigt
              mycket oro bland människor som har goda skäl att vara här.
            </seg>
          </u>
          <note type="speaker">
            Anf. 7 Justitieminister THOMAS BODSTRÖM (s):
          </note>
          <u>
            <seg>
              Herr talman! Vi får naturligtvis kontinuerlig information från
              Säkerhetspolisen, och det finns naturligtvis också en hel del
              som man inte kan ge offentlighet. Det ligger i sakens natur. När
              till exempel enskilda fall har uppmärksammats får jag höra: Varför
              har inget hänt? Varför säger justitieministern ingenting? Jag
              blir då förvånad över den kritiken, därför att det är ganska självklart
              att inte jag kan gå ut och recensera sekretessbelagda, enskilda
              ärenden. Men det innebär inte att jag inte har fått information.
            </seg>
          </u>
          <u>
            <seg>
              Vad jag kan säga om det här samarbetet och den information som
              jag har fått är att Säkerhetspolisen anser att samarbetet med
              Migrationsverket i stort fungerar bra. Det var också någonting
              som uppmärksammades för några veckor sedan i medierna, och därefter
              har jag fått den informationen. Det är naturligtvis så att när
              en sådan uppgift kommer fram, måste jag få information direkt
              från Säkerhetspolisen om hur det egentligen är, och då har jag
              fått den informationen.
            </seg>
          </u>
          <u>
            <seg>
              Det samarbete som nu finns innebär bland annat att Säkerhetspolisen
              har bistått Migrationsverket med att identifiera typer av ärenden
              där kontakt bör tas för samråd. Det är speciella grupper som jobbar
              med säkerhetsärenden. Säkerhetspolisen har även hållit utbildningar
              för Migrationsverkets personal om hur säkerhetsärenden hanteras.
              Det regleras alltså i Migrationsverkets interna instruktioner.
            </seg>
          </u>
          <u>
            <seg>
              Det görs alltså mycket och har gjorts mycket. Det här är också
              mycket myndigheternas interna arbete, men jag håller mig naturligtvis
              informerad. Jag håller mig också informerad i de enskilda ärendena,
              även om jag alltså inte kan säga något om dem eller recensera
              dem.
            </seg>
          </u>
          <u>
            <seg>
              En sak som jag inte hann med att säga i förra inlägget är att
              i regleringsbreven står det just om samarbetet mellan tullen och
              polisen. Där delar jag helt uppfattningen att samarbetet kan bli
              bättre, framför allt när det gäller informationsutbyte.
            </seg>
          </u>
          <u>
            <seg>
              Säkerhetspolisen och Migrationsverket är en del. Det finns naturligtvis
              mycket annat. Jag nämnde också 11 september-utredningen, men jag
              vill återigen understryka hur viktigt det är att Sverige får ett
              bra samarbete med de andra länderna. Jag hoppas att det i fortsättningen
              ska kunna innebära att vi står enade och starka i det samarbetet,
              därför att det är till stor fördel för våra medborgare.
            </seg>
          </u>
          <note type="speaker">
            Anf. 8 CECILIA MAGNUSSON (m):
          </note>
          <u>
            <seg>
              Herr talman! Jag förutsätter att justitieministern låter sig
              informeras och att han inte kan kommentera enskilda fall. Men
              med de tendenser och trender och också med den kunskapsbas som
              justitieministern har anser jag att mer skulle komma ut från justitieministerns
              kansli redan nu. Justitieministern har nämnt 11 september-utredningen.
              Och vad har kommit på riksdagens bord av den? Inte särskilt mycket.
              Vi har inte fått signaler om att det kommer ett sammanhållande
              förslag om hur vi ska förbättra skyddet mot terrorismen. När det
              förekommer sådana enskildheter som att 400 personer finns i det
              här landet med falska papper, och man får informationen att detta,
              som ju är ett brott, inte ens polisanmäls, då kan inte jag eller
              någon annan rättsmedveten person bara säga: Okej, de kan inte
              göra någonting. Vi måste kräva åtgärder, och jag tycker att justitieministern
              också borde kunna kräva av sina myndigheter att de åtgärdar sådana
              här uppenbara brister.
            </seg>
          </u>
          <u>
            <seg>
              Till sist hoppas jag att den här debatten kommer att fortsätta,
              för vi har en gemensam vilja att förstärka Sveriges inre säkerhet.
              Jag blir dock lite orolig när justitieministern poängterar att
              vi ska ha gott samarbete med andra länder. Min huvudinriktning
              just nu är att det ska vara ett gott samarbete mellan de svenska
              myndigheterna. Det är inte bara förebyggande arbete som krävs
              utan också ett arbete med att stävja den brottslighet som växer
              i Sverige när det gäller hotet från terrorismen.
            </seg>
          </u>
          <note type="speaker">
            Anf. 9 Justitieminister THOMAS BODSTRÖM (s):
          </note>
          <u>
            <seg>
              Herr talman! Ska vi ha ett fullgott skydd? Ett fullgott skydd
              kan man aldrig tala om i den meningen att man garanterar en hundraprocentig
              säkerhet. Det kan ingen demokratisk stat göra. För att göra ett
              skydd så bra som möjligt, räcker det inte med att antingen ha
              ett bra samarbete mellan myndigheter internt eller ett internationellt
              bra samarbete. Det kräver båda sakerna. Det är därför som det
              är angeläget att Moderaterna ändrar inställning och också kan
              sluta upp i det internationella samarbetet, därför att det betyder
              oerhört mycket med informationsutbyte mellan de olika länderna.
              Vi har kunnat se, även om vi inte kan berätta om allt öppet, hur
              viktig den informationen är, inte minst för skyddet mot terrorism.
            </seg>
          </u>
          <u>
            <seg>
              Men, som sagt, vi står inför viktiga diskussioner. 11 september-utredningen
              har remitterats. Det här är ett mycket stort, svårt och viktigt
              arbete, för det rör inte alls bara Säkerhetspolisen, utan det
              rör också till exempel militära underrättelsetjänster. Det är
              inte bara så att Säkerhetspolisen ska förändras gentemot den öppna
              polisen, utan det finns också andra delar.
            </seg>
          </u>
          <u>
            <seg>
              Nu har vi fått en ny chef för Säkerhetspolisen. Vi kommer att
              bjuda in de övriga partierna för samtal och diskussioner om hur
              vi ska kunna fortsätta att bygga upp vårt skydd mot terrorism
              och andra hot i framtiden. Vi arbetar nu med den saken i departementet.
              Den nye chefen för Säkerhetspolisen tillträder den 1 april. Vi
              hoppas alltså att därefter kunna starta de här samtalen.
            </seg>
          </u>
          <note>
            Överläggningen var härmed avslutad.
          </note>
          <note>
            4 § Svar på interpellation 2003/04:252 om sexuellt utnyttjande
            av djur
          </note>
          <note type="speaker">
            Anf. 10 Justitieminister THOMAS BODSTRÖM (s):
          </note>
          <u>
            <seg>
              Herr talman! Sven-Erik Sjöstrand har frågat mig om jag avser
              att förtydliga nuvarande lagstiftning om sexuellt utnyttjande
              av djur och göra den allmänt känd. Han har också frågat om jag
              avser att begränsa tillgängligheten till djurpornografi. Slutligen
              har han frågat om jag avser att se över möjligheten att förenkla
              och effektivisera handläggningen av djurskyddsärenden inom polis
              och kommun.
            </seg>
          </u>
          <u>
            <seg>
              Enligt min mening måste det vara självklart för alla människor
              att man inte ska utsätta djur för onödigt lidande. Att det finns
              människor som ändå gör det har andra orsaker än bristande kunskaper
              om vår lagstiftning.
            </seg>
          </u>
          <u>
            <seg>
              Och som Sven-Erik Sjöstrand själv har framhållit i interpellationen
              bör lagstiftningen om människans behandling av och handlingar
              mot djur utgå från ett djurskyddsperspektiv. Det gäller oavsett
              om handlingarna är av sexuell eller annan natur.
            </seg>
          </u>
          <u>
            <seg>
              Vi har redan en särskild straffbestämmelse i brottsbalken som
              skyddar djur. Den som otillbörligt utsätter djur för onödigt lidande
              genom misshandel, vanvård, överansträngning eller på något annat
              sätt, gör sig skyldig till djurplågeri. Straffet för djurplågeri
              är böter eller fängelse i upp till två år.
            </seg>
          </u>
          <u>
            <seg>
              Dessutom finns det bestämmelser i djurskyddslagen om hur man
              ska behandla djur. Utgångspunkten där är också att djur ska skyddas
              mot onödigt lidande. Med lidande avses både fysiskt och psykiskt
              lidande. Den som bryter mot bestämmelserna i djurskyddslagen kan
              dömas till straff och också förbjudas att ha hand om djur. Djur
              som far illa kan dessutom omhändertas.
            </seg>
          </u>
          <u>
            <seg>
              När det gäller djurpornografi som sprids via Internet eller i
              filmer är sådant material i vissa fall förbjudet som olaga våldsskildring.
              Den som skildrar eller sprider sådan pornografi kan dömas till
              böter eller fängelse i upp till två år.
            </seg>
          </u>
          <u>
            <seg>
              Tillgången till djurpornografi begränsas genom myndighetsingripanden
              när pornografin är straffbar. Dessutom förekommer självsanering.
              Frågan om det behövs och bör vidtas ytterligare åtgärder för att
              begränsa tillgången till djurpornografiskt material är komplicerad
              att besvara. Sådana åtgärder måste vägas mot våra grundlagsfästa
              bestämmelser om tryckfrihet och yttrandefrihet.
            </seg>
          </u>
          <u>
            <seg>
              När det gäller de brottsbekämpande myndigheternas handläggning
              av brott mot djurskyddslagstiftningen ska dessa brott naturligtvis
              utredas och lagföras på samma sätt som andra brott.
            </seg>
          </u>
          <u>
            <seg>
              Polisen arbetar fortlöpande med att stärka och effektivisera
              sin verksamhet när det gäller att bekämpa alla typer av brott.
            </seg>
          </u>
          <u>
            <seg>
              Jag delar sammanfattningsvis Sven-Erik Sjöstrands uppfattning
              att det är fullständigt oacceptabelt att människor utsätter djur
              för lidande genom handlingar av sexuell natur.
            </seg>
          </u>
          <u>
            <seg>
              Jag kan inte se något omedelbart behov av lagstiftningsåtgärder
              men jag kommer självfallet att följa frågan.
            </seg>
          </u>
          <note type="speaker">
            Anf. 11 SVEN-ERIK SJÖSTRAND (v):
          </note>
          <u>
            <seg>
              Herr talman! Jag vill inleda med att tacka justitieministern
              för ett snabbt svar. Det finns en kraftfull opinion här i landet
              inte minst genom djurskyddsorganisationernas informationsarbete
              för att djur inte ska få utnyttjas sexuellt. Att djur utnyttjas
              sexuellt i Sverige är väl känt.
            </seg>
          </u>
          <u>
            <seg>
              Enligt de uppgifter jag har kan man på svenska Internetsidor
              läsa öppet om övergreppen, och på vissa av dessa Internetsidor
              förmedlas det också tips om hur man ska gå till väga för att utnyttja
              olika djurarter.
            </seg>
          </u>
          <u>
            <seg>
              Man förmedlar också information om att tidelag inte är förbjudet
              enligt svensk lag. Förbudet mot tidelag togs ju bort 1944. Detta
              kan göra att många uppfattar det som att det är tillåtet att utnyttja
              djur och efterlyser ett återinförande av förbudet mot tidelag.
            </seg>
          </u>
          <u>
            <seg>
              I Vänsterpartiet är vi mycket angelägna att utnyttjandet av djur
              ska upphöra, men vi tror att detta måste ske ur en djurskyddssynvinkel
              snarare än ur en moraliserande synvinkel.
            </seg>
          </u>
          <u>
            <seg>
              Precis som ministern säger måste det vara självklart för alla
              människor att man inte ska utsätta djur för onödigt lidande. Orsakerna
              till att det ändå sker grova brott mot djurskyddslagen har inte
              sällan sin bakgrund i svåra sociala problem. Det som fordras är
              kommunikation och samverkan mellan polis, kommun och sociala myndigheter.
            </seg>
          </u>
          <u>
            <seg>
              Polis och andra myndigheter behöver också med stor säkerhet mer
              utbildning och stöd för att klara av dessa svåra ärenden. Bevisningen
              i fall av sexuellt utnyttjande av djur är alltid svår och möjligheten
              att driva dessa fall är små med gällande verk. Jag har inte någon
              uppgift på hur många som har blivit dömda för sexuellt utnyttjande
              av djur, men troligtvis är det inte så många.
            </seg>
          </u>
          <u>
            <seg>
              Verkligheten är ju att svenska veterinärer och andra personer
              som yrkesmässigt ser många djur vittnar om ett inte försumbart
              antal skador som man misstänker härrör från sexuella övergrepp.
              I en engelsk undersökning som publicerades i juli 2001 slår man
              fast att djur som utnyttjats sexuellt får skador som liknar dem
              som beskrivs då barn blir utsatta för sexuella övergrepp.
            </seg>
          </u>
          <u>
            <seg>
              Jag tror också att det behövs tydliga riktlinjer för hur djurskyddsärendena
              ska hanteras av polisen. Handläggningen av brott mot djurskyddslagen
              kan ta lång tid och prioriteras ofta ned. Jag tror också att det
              behövs ett förtydligande av nuvarande lagstiftning där det ska
              framgå att djur inte får utsättas för sexuella övergrepp.
            </seg>
          </u>
          <u>
            <seg>
              Det behövs en lagskärpning, och jag delar inte ministerns syn
              att det inte finns något omedelbart behov av lagstiftningsåtgärder.
            </seg>
          </u>
          <u>
            <seg>
              Bör vi inte ta initiativ till förtydligande av lagen, Thomas
              Bodström? En fråga som ministern inte besvarade var vilka åtgärder
              han kan vidta för att förbudet mot sexuellt utnyttjande av djur
              görs allmänt känt.
            </seg>
          </u>
          <note type="speaker">
            Anf. 12 Justitieminister THOMAS BODSTRÖM (s):
          </note>
          <u>
            <seg>
              Herr talman! Det är naturligtvis illa när informationen att det
              skulle vara fritt fram att utnyttja djur på ett sätt som är lagvidrigt
              felaktigt sprids. Vi har i dag en bestämmelse som innebär att
              man kan dömas till fängelse i upp till två år om man gör sig skyldig
              till djurplågeri.
            </seg>
          </u>
          <u>
            <seg>
              Det är viktigt att detta kommer fram och det är viktigt att man
              bemöter felaktigheterna. Det faktum att vissa människor inte känner
              till den lag om djurplågeri som finns innebär inte, anser jag,
              att man ska införa en annan, ny bestämmelse. Det är, precis som
              interpellanten säger, viktigt att man i stället ser till att informationen
              om de rätta förhållandena sprids.
            </seg>
          </u>
          <u>
            <seg>
              Om jag kan bidra med det så gör jag gärna det i olika sammanhang.
              Det här är väl ett sätt: att ställa en interpellation så att jag
              får möjlighet att svara och slå fast att det är förbjudet och
              att vi har en lagstiftning som ska täcka in detta.
            </seg>
          </u>
          <u>
            <seg>
              Jag tror också att det är viktigt att man ytterligare förbättrar
              kommunikationen och på alla sätt försöker samarbeta. Alla berörda
              personer som kan vara till gagn för samarbetet såsom veterinärer,
              poliser, djurskyddsföreningar och vi politiker måste bidra för
              att de här brotten ska kunna beivras.
            </seg>
          </u>
          <note type="speaker">
            Anf. 13 SVEN-ERIK SJÖSTRAND (v):
          </note>
          <u>
            <seg>
              Herr talman! Tack för förtydligandet. Jag ser att justitieministern
              tar detta på allvar. Det gläder mig. Det gläder säkert också många
              djurskyddsföreningar. Det är en viktig fråga som debatteras mycket.
            </seg>
          </u>
          <u>
            <seg>
              Opinion är bra, och det är bra att vi diskuterar och synliggör
              problemen. Det bästa är nog att man genom utbildning får ungdomar
              och hela samhället att diskutera dessa frågor.
            </seg>
          </u>
          <u>
            <seg>
              Som ministern säger är det viktigt att förbättra kommunikationen
              och ha en samverkan kring dessa fall som är väldigt svåra att
              bevisa.
            </seg>
          </u>
          <u>
            <seg>
              Jag tycker att det är en viktig fråga att tillgången till djurpornografiskt
              material begränsas. Jag vet att det är svårt. Det finns en viss
              självsanering. Ministern säger i svaret att ytterligare åtgärder
              för att begränsa tillgången till djurpornografiskt material är
              en ganska komplicerad fråga, och att det måste vägas mot våra
              grundlagsfästa bestämmelser. Så är det ju naturligtvis. Vi har
              en tryckfrihetsförordning och vi har våra grundlagar.
            </seg>
          </u>
          <u>
            <seg>
              Man måste ändå i de här sammanhangen fråga sig: Hör sexualiserat
              plågeri mot djur hemma i ett civiliserat samhälle? Det är en etisk
              debatt.
            </seg>
          </u>
          <u>
            <seg>
              Att värna djurens väl och ve är en moralisk skyldighet för oss
              människor inte minst på grund av att vi till skillnad från djuren
              har förmåga att göra etiska övervägande. Den värsta formen av
              tidelag är när det tar sig uttryck genom djurpornografi, tycker
              vi i Vänsterpartiet.
            </seg>
          </u>
          <u>
            <seg>
              Vi i Vänsterpartiet säger att all form av pornografi innebär
              någon form av exploatering om det inte finns ett aktivt medgivande
              från alla parter. Ett aktivt medgivande för sexuella handlingar
              är nödvändigt för att det ska ske på lika villkor för alla parter.
              Djur kan inte ge ett aktivt medgivande och bör därför betraktas
              som exploaterade av människan. Djurpornografi borde därför förbjudas.
            </seg>
          </u>
          <u>
            <seg>
              Jag tror att djurskyddslagen skulle kunna förstärkas för att
              på ett tydligare sätt klargöra att sexuellt umgänge med djur inte
              ska vara tillåtet. Men jag tror att den bästa åtgärden är att
              enligt brottsbalken tillämpa den lag som finns i dag.
            </seg>
          </u>
          <u>
            <seg>
              I vissa delar av landet tolkas lagen på det sätt som den bör,
              det vill säga att djurpornografi är ett brott enligt brottsbalken.
              I dessa fall handlar det om att det finns uppmärksamma poliser
              och drivande åklagare. Men i andra delar av landet har tolkningen
              varit för svag, vilket har lett till att dessa fall inte har lett
              till åtal. Det är ju detta som vi måste försöka åtgärda. Praxis
              måste vara att djurpornografi är olagligt och att rättsväsendet
              måste tillämpa lagen på rätt sätt för att hejda detta.
            </seg>
          </u>
          <u>
            <seg>
              Kan inte justitieministern rätta till bristerna i tillämpningen?
              Jag tycker att det är det viktigaste. Och går det inte att se
              över möjligheten att förenkla och effektivisera handläggningen
              av djurskyddsärenden inom polisen och kommunerna och på detta
              sätt stärka djurskyddsarbetet?
            </seg>
          </u>
          <note type="speaker">
            Anf. 14 Justitieminister THOMAS BODSTRÖM (s):
          </note>
          <u>
            <seg>
              Herr talman! Jag tänkte passa på att nämna andra delar av lagstiftningen
              som är aktuella därför att det är viktigt att ett svar från min
              sida i Sveriges riksdag innehåller all den lagstiftning som det
              kan vara fråga om.
            </seg>
          </u>
          <u>
            <seg>
              I vissa fall kan det vara straffbart att skildra eller sprida
              djurpornografi oavsett om det sker i grundlagsskyddade medier
              eller på annat sätt. Den som med rörliga bilder närgånget eller
              utdraget skildrar grovt våld mot djur med uppsåt att bilderna
              sprids eller som sprider en sådan skildring döms för olaga våldsskildring.
              Straffet är böter eller fängelse i högst två år.
            </seg>
          </u>
          <u>
            <seg>
              För otillåten utlämning av teknisk upptagning döms den som uppsåtligen
              eller av grov oaktsamhet i förvärvssyfte till den som är under
              15 år lämnar ut en film, ett videogram eller en annan teknisk
              upptagning med rörliga bilder som innefattar ingående skildringar
              av verklighetstrogen karaktär som återger våld mot djur.
            </seg>
          </u>
          <u>
            <seg>
              Den som bland barn eller ungdom sprider en skrift, bild eller
              teknisk upptagning som genom sitt innehåll kan verka förråande
              eller annars medföra allvarlig fara för den ungas sedliga fostran
              döms för förledande av ungdom.
            </seg>
          </u>
          <note>
            Lagen om ansvar för elektroniska anslagstavlor innehåller en
            straffsanktionerad skyldighet att ta bort elektroniska meddelanden
            som uppenbart innebär till exempel olaga våldsskildring. Med en
            elektronisk anslagstavla avses en tjänst där någon inrättar möjlighet
            för andra att sända in egna eller ta del av andras elektroniska
            meddelanden. Skyldigheten åvilar den som tillhandahåller tjänsten.
          </note>
          <u>
            <seg>
              Det finns alltså en rad olika bestämmelser, och jag håller helt
              med interpellanten om att det är viktigt att tillämpningen blir
              bättre i detta sammanhang. Jag tror att det är den bästa vägen
              att gå, förutom självsanering från de olika berörda parterna så
              att vi ska kunna komma till rätta med dessa problem.
            </seg>
          </u>
          <note type="speaker">
            Anf. 15 SVEN-ERIK SJÖSTRAND (v):
          </note>
          <u>
            <seg>
              Herr talman! Jag tycker att det var mycket bra att justitieministern
              tog tillfället i akt och också redogjorde för den lagstiftning
              som finns. Vi har ändå en ganska bra lagstiftning som kanske är
              bättre än den i många andra länder, och vi har jobbat mycket med
              djurskyddslagstiftningen. I brottsbalken finns detta med. Det
              handlar alltså om tillämpningen, och jag tror att vi är helt överens
              i fråga om detta. Därför är det väldigt viktigt med debatten,
              så att vi får en likhet i lagen.
            </seg>
          </u>
          <u>
            <seg>
              Jag kan förstå att polisen har knappa resurser, och jag vill
              inte gå in och kräva att vi måste ha mer resurser för detta, utan
              polisen måste göra en prioritering. Men om man synliggör detta
              leder det kanske också till att kompetensen bland polis och åklagare
              ökar så att bevisföringen kan stärkas. Det tror jag är oerhört
              centralt.
            </seg>
          </u>
          <u>
            <seg>
              Sedan är det naturligtvis viktigt med självsanering. Det kanske
              inte fungerar så bra, utan det krävs åtgärder. Men det är bra
              om allmänheten också får reda på att dessa ruskiga saker finns
              på Internet. Jag tror tyvärr att vissa tycker att det är så häftigt
              med dessa gränser och går in och tittar. Men för vissa människor
              som har svåra sociala problem kan detta vara lockande och leda
              till andra saker när de ser dessa saker på Internet.
            </seg>
          </u>
          <u>
            <seg>
              Jag sitter själv i miljö- och jordbruksutskottet, och vi sysslar
              mycket med dessa frågor. Men samtidigt är det viktigt att det
              finns en samverkan, och detta är även en fråga för justitieutskottet.
            </seg>
          </u>
          <u>
            <seg>
              Jag vill tacka justitieministern för svaret och för en bra debatt.
            </seg>
          </u>
          <note>
            Överläggningen var härmed avslutad.
          </note>
          <note>
            5 § Svar på interpellation 2003/04:243 om antalet unga personer
            med sjukersättning
          </note>
          <note type="speaker">
            Anf. 16 Statsrådet HANS KARLSSON (s):
          </note>
          <u>
            <seg>
              Herr talman! Gabriel Romanus har frågat mig om jag kommer att
              låta göra en noggrann undersökning av orsakerna till ökningen
              av antalet förhållandevis unga personer med sjukersättning och
              redovisa resultatet till riksdagen.
            </seg>
          </u>
          <note>
            Frågan ställs mot bakgrund av att Riksförsäkringsverket (RFV)
            nyligen redovisat att av dem som under 2003 beviljades sjuk- eller
            aktivitetsersättning var hela 19 % under 40 år motsvarande drygt
            13 000 personer och 40 % under 50 år, motsvarande drygt 28 000
            personer. Vidare framgår av verkets statistik att av alla personer
            som hade sjuk- eller aktivitetsersättning vid slutet av 2003 var
            12 % yngre än 30 år och 31 % yngre än 40 år, vilket visar att
            skillnaden mot åldersfördelningen för nybeviljade ersättningar
            är stor.
          </note>
          <u>
            <seg>
              Gabriel Romanus framhåller att detta innebär en avsevärd och
              oroväckande förändring i förhållande till vad som gällde tidigare
              och anser att det bakom den dramatiska utvecklingen av det totala
              antalet långtidssjukskrivna och sjukpensionerade verkar dölja
              sig även en annan tendens, som inte uppmärksammats lika mycket,
              att utslagningen från arbetslivet sker tidigare. Enligt Romanus
              verkar det än så länge inte ha gjorts några närmare undersökningar
              av vilka sjukdomar eller andra orsakssammanhang som ligger bakom
              den stora andelen av de nya sjukpensionärerna som är unga eller
              i den yngre medelåldern. Romanus pekar på att flera olika och
              samverkande orsaker ligger nära till hands som förklaringar till
              den oroväckande utvecklingen och anser att det är mycket angeläget
              att kunskapsläget förbättras när det gäller bakgrunden till denna
              utveckling.
            </seg>
          </u>
          <u>
            <seg>
              Jag vill inledningsvis instämma i att utvecklingen är både oroande
              och otillfredsställande.
            </seg>
          </u>
          <u>
            <seg>
              Sedan har vi trott att det har framkommit att uppgifter från
              RFV som Gabriel Romanus åberopar innehåller vissa felaktigheter
              när det gäller antalet personer under 30 år med aktivitetsersättning.
              Enligt RFV:s tidigare uppgifter skulle det felet bestå i att de
              som under 2003 beviljats fortsatt aktivitetsersättning efter att
              tidigare ha haft tidsbegränsad sjukersättning har kommit att redovisas
              som nytillkomna i statistiken. Dessa skulle enligt den uppgiften
              således inte ha varit med i redovisningen, och i så fall hade
              jag förutsatt att RFV justerar dessa siffror. Enligt RFV visar
              en jämförelse av antalet personer med aktivitets- och sjukersättning
              mellan december 2002 och 2003 att endast två åldersgrupper ökat
              sin andel. Det är gruppen 6064 år samt gruppen 2024 år. Den senare
              gruppen har ökat med 11 %, och det är angeläget att orsaken till
              detta analyseras närmare av RFV.
            </seg>
          </u>
          <u>
            <seg>
              Sedan har RFV så sent som i går funnit att den här uppgivna dubbelredovisningen
              av vissa unga förmånstagare inte är den korrekta orsaken till
              de höga siffrorna för nytillkomna. Det betyder alltså att det
              fel som RFV trodde var orsaken till den förändring som redovisas
              i mitt interpellationssvar egentligen inte stämmer. Därför har
              vi nu förvissat oss om att arbete pågår inom RFV för att klargöra
              hur det nu förhåller sig.
            </seg>
          </u>
          <u>
            <seg>
              Under våren kommer Riksförsäkringsverket att lämna en första
              redovisning av dels vilka effekter införandet av det reformerade
              förtidspensionssystemet med förändrade beräkningsregler har haft
              för de försäkrade, dels den kostnadsutveckling som kan hänföras
              till regeländringarna.
            </seg>
          </u>
          <u>
            <seg>
              Vidare kommer Riksförsäkringsverket inom kort att lämna en första
              redovisning av hur försäkringskassans ansvar för aktiviteter för
              försäkrade med aktivitetsersättning har implementerats.
            </seg>
          </u>
          <u>
            <seg>
              Jag utgår dessutom från att Riksförsäkringsverket i sin årsredovisning
              för socialförsäkringen för budgetåret 2003 vilken ska lämnas till
              regeringen om ungefär en månad kommer att lämna en beskrivning
              av utvecklingen inom både sjukpenning och sjuk- och aktivitetsersättningar
              under 2003. Jag hoppas att det, om möjligt, även innehåller information
              om ökningen i nybeviljandet av dessa förmåner för yngre personer.
            </seg>
          </u>
          <u>
            <seg>
              Om det visar sig att nämnda redovisningar inte ger tillräcklig
              information om de huvudsakliga orsakerna bakom ökningen är jag
              beredd att ta initiativ till en särskild undersökning av denna.
              Inriktningen är att riksdagen ska kunna informeras i frågan i
              budgetpropositionen för 2005.
            </seg>
          </u>
          <u>
            <seg>
              Möjligen blev det, herr talman, en lite rörig redovisning men
              det beror på att nya uppgifter inkom så sent som i går.
            </seg>
          </u>
          <note type="speaker">
            Anf. 17 GABRIEL ROMANUS (fp):
          </note>
          <u>
            <seg>
              Herr talman! För en tid sedan fick vi alarmerande uppgifter från
              Riksförsäkringsverket som pekade på en ökning av andelen yngre
              bland dem som under förra året beviljades sjuk- eller aktivitetsersättning.
              Det var naturligt för mig att fråga om regeringen tänker ta reda
              på orsakerna till detta.
            </seg>
          </u>
          <u>
            <seg>
              Nu får vi veta att det var fel i siffrorna, att de kanske inte
              är fullt så allvarliga som vi från början hörde. Det är naturligtvis
              inte bra att felaktiga uppgifter lämnas ut. Men jag vet att Riksförsäkringsverket,
              precis som ministern sade, intensivt arbetar på att få fram riktiga
              uppgifter så jag ska inte strö mer salt i det såret.
            </seg>
          </u>
          <u>
            <seg>
              Jag tror inte att jag övertolkar skeendet om jag ändå säger att
              det är möjligt att det var en energisk medarbetare i Folkpartiets
              riksdagskansli som när vi i går fick svaret satte ytterligare
              fart på tänkandet hos Riksförsäkringsverket så att vi nu inte
              behöver utgå från nya felaktiga uppgifter.
            </seg>
          </u>
          <u>
            <seg>
              Dock är jag, herr talman, positivt lagd så jag ska ta fasta på
              det positiva: dels att felen korrigeras, dels att det möjligen
              inte är fullt så illa som det först verkade, dels och framför
              allt att arbetsmarknadsministern utlovar både mer information
              och information särskilt om orsakerna till den här utvecklingen.
            </seg>
          </u>
          <u>
            <seg>
              Jag tackar alltså för svaret och ser det som positivt. Statsrådet
              kan vara säker på att vi kommer att påminna för den händelse att
              information dröjer. Tyvärr är det så att verkligheten är ganska
              måttligt positiv.
            </seg>
          </u>
          <u>
            <seg>
              För det första har vi drygt en halv miljon människor med förtidspension
              eller sjuk- eller aktivitetsersättning, som vi ju numera ska säga.
              Det rör sig om rätt många människor.
            </seg>
          </u>
          <u>
            <seg>
              För det andra ökade antalet med 19 000 nästan 4 % under förra
              året, och den siffran har inte ifrågasatts. Vidare tycks det vara
              klart att ökningen är större än 4 % hos den yngsta gruppen. Kanske
              är ökningen så stor som 11 %. Nu ligger det ju lite grann i sakens
              natur att de som blir äldre hamnar i en äldre åldersgrupp. Men
              att det tillkommer så många nya unga, att gruppen alltså ökar,
              är naturligtvis allvarligt.
            </seg>
          </u>
          <u>
            <seg>
              Dessutom talar vi här om en nettoökning på 4 %. Bruttoökningen
              ligger kanske på 70 000 i stället för på 19 000. Å andra sidan
              går en del naturligtvis i arbete. En del blir ålderspensionärer.
              Andra återgår i arbete, och det är bra. Men trots allt är 70 000
              nya i sjuk- eller aktivitetsersättning eller ålderspension allvarligt.
            </seg>
          </u>
          <u>
            <seg>
              För att kunna förebygga att människor slås ut måste vi naturligtvis
              veta orsakerna. Jag begär inte att ministern nu ska spekulera,
              utan det är bättre om vi vet . Men om vi vet för lite måste vi
              satsa både på analys hos myndigheterna och på en bra och oberoende
              forskning. Det här är ju inget nytt problem, även om det tyvärr
              ser ut att förvärras.
            </seg>
          </u>
          <u>
            <seg>
              I en tidning ser jag att arbetsmarknadsministern jublar över
              att utvecklingen har vänt, som man säger, när det gäller de allmänna
              sjuktalen. Man ska, som sagt, ta fasta på det som är positivt.
              Men tyvärr har utvecklingen inte vänt när det gäller förtidspensioneringen
              av unga det kan vi inte säga. Därför måste man nog säga att vi
              än så länge måste betrakta vår politik på detta område som ett
              misslyckande. Jag vill inte säga att det är ett misslyckande bara
              för den nuvarande regeringen, utan som alltid finns det fler som
              delar på ansvaret. Men inte är det här något som vi behöver jubla
              över.
            </seg>
          </u>
          <note type="speaker">
            Anf. 18 Statsrådet HANS KARLSSON (s):
          </note>
          <u>
            <seg>
              Herr talman! Gabriel Romanus och jag tycks i allt väsentligt
              vara överens när det gäller nödvändigheten av att vi får korrekta
              underlag och riktiga fakta för att kunna göra korrekta bedömningar
              och vidta relevanta åtgärder.
            </seg>
          </u>
          <u>
            <seg>
              Jag uppskattar att Folkpartiets riksdagsledamöter engagerar sig
              i de här frågorna och hjälper till att ha ett tryck på Riksförsäkringsverket.
            </seg>
          </u>
          <u>
            <seg>
              Vidare håller jag med Gabriel Romanus om att det möjligen inte
              är fullt så illa som det i förstone tedde sig. Men det är sant
              att det är illa nog att det sker en ökning hur stor den nu är
              bland yngre som permanent i stort sett lämnar arbetsmarknaden
              eller riskerar att göra det. Jag oroar mig för det i allra högsta
              grad.
            </seg>
          </u>
          <u>
            <seg>
              På en punkt kan jag kanske få korrigera Gabriel Romanus. Det
              är sant att jag var stolt men inte nöjd över att vi fått ett trendbrott
              när det gäller kortare sjukskrivningar inflödet minskar. Men jag
              jublade verkligen inte över att de långa sjukskrivningarna i varje
              fall inte ser ut att minska utan planar ut. Det är klart att det
              någonstans finns ett samband mellan de långa sjukskrivningstiderna
              och risken för att också på grund av tid i sjukskrivning slås
              ut från arbetsmarknaden. Därför är det väldigt angeläget att vi
              också kan bryta utvecklingen när det gäller de långa sjukskrivningarna.
            </seg>
          </u>
          <u>
            <seg>
              De åtgärder som regeringen har vidtagit och avser att vidta kommer
              att innebära ett kraftfullt bidrag till att ändra tingens ordning.
              Jag hoppas att jag om ett år också kan vara om inte nöjd så i
              varje fall stolt över utvecklingen när det gäller de långtidssjukskrivna.
            </seg>
          </u>
          <note type="speaker">
            Anf. 19 GABRIEL ROMANUS (fp):
          </note>
          <u>
            <seg>
              Herr talman! Vi ska kanske inte förlänga det här meningsutbytet
              så mycket mer. Vi är rörande överens både om att man ska ha riktiga
              siffror och om att det är viktigt att analysera orsaken till den
              här ogynnsamma utvecklingen det är illa nog, även om det kanske
              är något bättre än vad de första alarmerande siffrorna visade.
            </seg>
          </u>
          <u>
            <seg>
              Vidare är jag glad över att arbetsmarknadsministern inte är nöjd.
              Det hade ju varit hemskt om han hade varit nöjd med en utveckling
              där antalet förtidspensionerade eller antalet personer i sjuk-
              eller aktivitetsersättning som det med ett finare språkbruk heter
              ökar och de långa sjukskrivningarna dessutom ökar. Att, som Hans
              Karlsson säger, vara långvarigt sjukskriven är farligt därför
              att risken att bli utslagen från arbetsmarknaden kraftigt ökar.
            </seg>
          </u>
          <u>
            <seg>
              Den här debatten skulle, som sagt, inte handla om åtgärderna
              utan mer om att få fram en analys av orsaken till utvecklingen.
              Jag tar fasta på att det stegvis under våren, och senast i budgetpropositionen,
              kommer en analys. Då räknar jag med att regeringen har förslag
              om hur man ska göra för att förebygga en fortsatt utveckling åt
              samma håll. Om inte det finns ska jag återkomma; det lovar jag.
            </seg>
          </u>
          <note>
            Överläggningen var härmed avslutad.
          </note>
          <note>
            6 § Svar på interpellation 2003/04:259 om EU-direktivet om asylproceduren
          </note>
          <note type="speaker">
            Anf. 20 Statsrådet BARBRO HOLMBERG (s):
          </note>
          <u>
            <seg>
              Herr talman! Kalle Larsson har frågat mig om jag kommer att verka
              för att synpunkter från FN:s flyktingkommissarie beaktas vid förhandlingarna
              om EU:s direktiv om asylprocedurer, och om jag kommer att verka
              för att direktivförslaget inte kränker vedertagna internationella
              skyddsregler.
            </seg>
          </u>
          <u>
            <seg>
              I arbetet med att harmonisera asylpolitiken inom EU är samverkan
              med UNHCR, FN:s flyktingkommissarie, en naturlig del. Såväl EU-kommissionen
              som medlemsstaterna har kontinuerliga kontakter med UNHCR.
            </seg>
          </u>
          <u>
            <seg>
              I de omfattande förhandlingar som förs och har förts om det här
              förslaget har Sverige tydligt framhållit att vedertagna internationella
              skyddsregler måste vara utgångspunkten. Det är min bestämda uppfattning
              att så också är fallet. Här vill jag också hänvisa till det skriftliga
              svar som jag lämnat på Kalle Larssons fråga i samma ämne i december
              i fjol.
            </seg>
          </u>
          <u>
            <seg>
              Vad beträffar reglerna om säkra tredjeländer ställer direktivet
              som det nu är formulerat upp strikta och detaljerade kriterier
              för när ett land ska kunna betraktas som säkert. Ett av kriterierna
              är att individen tillförsäkras en individuell prövning. Landet
              ska vidare följa reglerna om förbud mot vidaresändande och ha
              en fungerande asylprocess, och naturligtvis måste tredjelandet
              respektera mänskliga rättigheter.
            </seg>
          </u>
          <u>
            <seg>
              Det stämmer att direktivförslaget som det ser ut nu ger möjligheter
              till förenklade asylförfaranden vid gränsen i förhållande till
              vissa länder. Men tvärtemot vad som anförs i kritiken är även
              dessa förfaranden noggrant reglerade med minimiprinciper och garantier.
              Sverige har dessutom verkat för att förfarandena endast kan tillämpas
              gentemot ett fåtal länder.
            </seg>
          </u>
          <u>
            <seg>
              Det är en missuppfattning att direktivet skulle sakna regler
              om rätten för den asylsökande att stanna i landet vid ett överklagande.
              Direktivförslaget slår uttryckligen fast huvudregeln att den asylsökande
              har rätt att stanna under tiden. Den asylsökande har som alternativ
              alltid rätt att begära hos högre instans att få stanna. I undantagssituationer
              till exempel vid uppenbart ogrundade ansökningar har en stat dock
              möjlighet att verkställa en avvisning trots att den asylsökande
              har överklagat. Denna regel har funnits länge i svensk rätt och
              stöds också av UNHCR.
            </seg>
          </u>
          <u>
            <seg>
              Direktivet är ett viktigt led i harmoniseringsarbetet, och genom
              det här förslaget kommer vi att ta ett första steg mot gemensamma
              asylprocedurer.
            </seg>
          </u>
          <note type="speaker">
            Anf. 21 KALLE LARSSON (v):
          </note>
          <u>
            <seg>
              Herr talman! Låt mig inledningsvis säga något om sammanhanget
              som den här diskussionen förs i. Vi har en situation inom EU där
              harmonisering är på dagordningen, det vill säga man ska inte längre
              ha gemensamma minimiregler utan samma regler i samtliga medlemsländer.
            </seg>
          </u>
          <u>
            <seg>
              I ett sådant läge är det förstås av oerhörd vikt att dessa gemensamma
              regler blir humana och garanterar rättssäkerheten. Det är extra
              viktigt när man inleder en sådan process att då ta hänsyn till
              den kritik som framförs av flyktingorganisationer inte minst av
              UNHCR.
            </seg>
          </u>
          <u>
            <seg>
              Vid första anblicken, och när vi hör svaret uppläst, kan det
              verka som om ministern mycket väl tar intryck och är beredd att
              driva denna fråga. Min avsikt med den här debatten är att ta reda
              på i vilken utsträckning detta stämmer i den fortsatta beredningen.
            </seg>
          </u>
          <u>
            <seg>
              Det är nämligen en ganska kraftig kritik som UNHCR riktat mot
              detta asylprocedurdirektiv: Vid denna kritiska fas i EU-harmoniseringen
              är flera avgörande internationella skyddsregler i fara att allvarligt
              undermineras. Direktivet inskränks till att utgöra en sammanställning
              av icke bindande regler som överensstämmer med existerande eller
              planerad praxis i EU:s medlemsstater, även sådana som på det mest
              allvarliga sätt står i strid med internationella skyddsregler.
            </seg>
          </u>
          <note>
            När det gäller detta direktiv skulle jag på tre punkter i dag
            vilja få besked från ministern. Den första gäller när ett land
            ska betraktas som säkert tredjeland. UNHCR:s kritik är ganska
            så tydlig jag ber om ursäkt för att jag inte översatt detta från
            engelska: UNHCR is particularly concerned at proposals to expand
            the application of the safe third country concept to include countries
            to which the applicant does not necessarily have any links and
            has not even transited through, but would have an opportunity
            to seek protection and would be admitted to. Är det en tillräcklig
            garanti för att man inte avvisar till ett tredjeland som inte
            är ett säkert asylland?
          </note>
          <note>
            Den andra punkten gäller det förenklade asylförfarandet vid gränsen.
            Också här riktar UNHCR, tillsammans med flera andra organisationer
            som är väl insatta i frågan, tung och väsentlig kritik. UNHCR
            säger nämligen återigen på engelska: No minimum principles and
            guarantees appear to apply in certain cases and access to the
            asylum procedure (and territory) may be denied altogether. This
            risks being at variance with international and human rights law
            and principles and should, in UNHCRs view, be deleted.
          </note>
          <u>
            <seg>
              Frågan är om migrationsministern är beredd att i de fortsatta
              förhandlingarna se till att direktivet uppfyller den internationella
              rätten i enlighet med UNHCR:s uppfattning, och i vilken utsträckning
              ministern, exempelvis via veto, är beredd att agera för detta.
            </seg>
          </u>
          <u>
            <seg>
              Den tredje punkten gäller rätten att kvarstanna i landet under
              prövningen av ett överklagande. Ja, en sådan regel finns, och
              det var ett misstag från vår sida att skriva som vi gjorde. Samtidigt
              kan man mycket väl lyssna på Amnestys kritik i detta fall: Amnesty
              International recalls that the exceptions allowing Member States
              to implement deportation orders without waiting for the courts
              ruling constitute a violation of international law and standards
              .
            </seg>
          </u>
          <u>
            <seg>
              På tre punkter framförs mycket allvarlig kritik från Amnesty
              och från UNHCR. Är ministern beredd, och i vilken utsträckning,
              att använda de maktmedel som Sverige trots allt har i de här sammanhangen
              för att ändra detta direktiv?
            </seg>
          </u>
          <note type="speaker">
            Anf. 22 Statsrådet BARBRO HOLMBERG (s):
          </note>
          <u>
            <seg>
              Herr talman! Jag kanske inte hinner svara på alla frågorna i
              detta inlägg, men jag skulle vilja vidga diskussionen lite grann.
            </seg>
          </u>
          <u>
            <seg>
              Det är mycket viktigt, som Kalle Larsson också inledningsvis
              sade, att vi ser i vilket sammanhang vi talar om det här direktivet.
              Det är oerhört viktigt att man ser flyktingfrågan i ett internationellt
              perspektiv. Flyktingfrågor är gränsöverskridande oavsett om vi
              samarbetar med andra länder eller inte. Det är farligt om vi börjar
              snäva in mot nationella perspektiv. Det är i det sammanhanget
              som man måste se den strävan som finns inom EU att försöka få
              en harmonisering av asylpolitiken så att inte varje land, 25 länder,
              har sin egen politik.
            </seg>
          </u>
          <u>
            <seg>
              Vi är fortfarande långt från den harmoniseringen. Fortfarande
              ser det väldigt olika ut i olika länder. Det märks också i de
              förhandlingar som vi har med olika länder. Alla har sina speciella
              regler som man vill få in i förhandlingarna. Men jag tycker att
              vi trots detta har tagit ett antal viktiga steg framåt.
            </seg>
          </u>
          <u>
            <seg>
              Vi har nu ett direktiv om minimiregler för hur mottagandet ska
              se ut. Vi har ett direktiv om tillfälligt skydd vid massflykt.
              Vi har snart ett direktiv om hur vi ska tolka flyktingbegreppet.
              Och vi har snart det direktiv som anger miniminormer för asylprocedurerna.
            </seg>
          </u>
          <u>
            <seg>
              När det gäller det här direktivet är det viktigt att komma ihåg
              att det ännu inte är färdigförhandlat. Förhandlingar pågår fortfarande.
              Det finns dock ett antal huvudprinciper, grundregler, som direktivet
              tar upp. Till exempel ska en asylsökande ha rätt att överklaga
              till ett, som man säger, effektivt rättsmedel. Enligt de kriterier
              som EG-domstolen lagt fast ska det vara en domstol.
            </seg>
          </u>
          <u>
            <seg>
              Det slås också fast, som en huvudprincip, att en asylsökande
              ska ha rätt till offentligt biträde, rätt till tolk, rätt till
              intervju. Detta i sin tur innebär att vissa länder måste höja
              nivån. Vidare slås det fast att det ska finnas gratis rättshjälp
              vid överklaganden, och dessutom fastställs kriterier för vad som
              är ett säkert tredjeland.
            </seg>
          </u>
          <u>
            <seg>
              När det gäller Kalle Larssons fråga om tredjeland kan jag svara
              direkt.
            </seg>
          </u>
          <u>
            <seg>
              Flyktingkommissarien skrev i november det brev som jag antar
              att Kalle citerade ur. Jag hade ett möte med honom i december
              där vi diskuterade just detta. Han menade på att det var oerhört
              viktigt att man får väldigt tydliga regler för vad som ska vara
              ett tredjeland.
            </seg>
          </u>
          <u>
            <seg>
              Det är också det som Sverige har drivit. Själva konceptet säkert
              tredjeland är någonting som Sverige och också andra länder har
              tillämpat i alla år. Är man asylsökande ska man söka asyl i det
              första säkra landet. Söker man asyl i ett annat land ska man kunna
              återsändas till det första säkra asyllandet.
            </seg>
          </u>
          <u>
            <seg>
              Här är det ett steg framåt om vi kan fastställa viktiga kriterier
              för vad som ska vara ett säkert tredjeland. Här anger direktivet
              som jag ser det nu väldigt tydligt vad som anses vara ett säkert
              tredjeland. Det är oerhört viktigt för EU-länderna som helhet.
            </seg>
          </u>
          <u>
            <seg>
              Man måste också se det i utvidgningens perspektiv. Vi får snart
              tio nya länder som snart ska anpassa sig till reglerna. Det innebär
              att vi har ställt samman en miniminivå.
            </seg>
          </u>
          <note type="speaker">
            Anf. 23 KALLE LARSSON (v):
          </note>
          <u>
            <seg>
              Herr talman! Jag ser gärna en vidare blick än bara till detta
              direktiv, men jag vill också ha svar på samtliga frågor som rör
              detta direktiv. Vi kan börja med det vidare perspektivet och harmoniseringen
              inom EU.
            </seg>
          </u>
          <u>
            <seg>
              Det är vår uppfattning att harmonisering riskerar att innebära
              att man anpassar sig inte till de goda reglerna och exemplen utan
              snarare anpassar sig nedåt till dem som har de sämsta reglerna
              för rättssäkerhet och de lägsta kraven. Det är en uppfattning
              som vi delar med flera andra partier.
            </seg>
          </u>
          <u>
            <seg>
              Detta är ett allvarligt bekymmer. Oavsett om man förespråkar
              harmonisering eller inte måste man vara beredd att diskutera den
              frågan och vad som är ett rimligt direktiv som man kan gå med
              på.
            </seg>
          </u>
          <u>
            <seg>
              Jag inledde med att säga att jag tror att det är oerhört viktigt
              att göra det precis nu. Man får en situation i Europa inom EU
              där harmonisering ska gälla, det vill säga gemensamma regler som
              man inte kan avvika ifrån. Det är vad vi nu i stor utsträckning
              kommer att se. De första reglerna och vilka signaler de sänder
              är då oerhört väsentliga.
            </seg>
          </u>
          <u>
            <seg>
              Låt mig ställa en mycket konkret fråga. Är ministern nöjd med
              de signaler de direktiv vi hittills har antagit sänder? Det är
              en sak att säga att det står om rättssäkerhet och individuell
              prövning. Men både ministern och jag är fullt medvetna om att
              det läcker som ett såll, som man brukar säga, när det gäller rättssäkerheten.
            </seg>
          </u>
          <u>
            <seg>
              Det finns ett antal undantag för hur man ska behandla människor
              som är asylsökande. På den nivån kan vi trots allt föra samtalet.
              Är vi nöjda med att det ska vara så? På vilka punkter skulle ministern
              vilja förbättra direktivet ytterligare? På vilka punkter borde
              direktivet skrivas om och förbättras? Ett sådant besked vore välkommet
              för kammaren.
            </seg>
          </u>
          <u>
            <seg>
              Det är utmärkt om vi i riksdagen kan få besked från ministern
              om förhandlingsläget. Det handlar inte om att avslöja enskilda
              länder. Det brukar man inte vilja göra i den här typen av förhandlingar.
              Men man kan ändå tala om på vilka punkter som den svenska regeringen
              anser att direktivet bör förändras.
            </seg>
          </u>
          <u>
            <seg>
              Finns det någon punkt som för regeringen är så viktig att man
              är beredd att använda sitt veto för att stoppa direktivet? Om
              det inte finns ett enda läge där man är beredd att säga: Vi är
              inte med som undertecknare av detta direktiv, och då stoppas direktivet,
              har man en relativt svag förhandlingsposition. Det måste trots
              allt erkännas.
            </seg>
          </u>
          <u>
            <seg>
              Så till de frågor jag ställde. Det är nu man börjar diskutera
              bindande överenskommelser när det gäller tredjeland. Vilka länder
              ska alla anse vara säkra tredjeländer? Det är oerhört angeläget
              att de krav som ställs inte kan drabbas av den kritik som jag
              läste upp från UNHCR, och som jag vet att man kvarstår vid efter
              kontakt med UNHCR. Det är inte så att mötet mellan ministern och
              UNHCR har förändrat UNHCR:s position. Den kritik som jag har citerat
              och refererat kvarstår och är lika tung som tidigare.
            </seg>
          </u>
          <u>
            <seg>
              Jag ställde två övriga frågor. Det gäller först det förenklade
              asylförfarandet vid gränsen. Risken är stor att man får så låg
              nivå för rättssäkerhetsgarantierna att det inte kan talas om rättssäkerhet.
              Enligt UNHCR borde det till och med vara så att detta krav ska
              raderas från direktivet. Är ministern beredd att se till att så
              sker, och med vilken styrka? Jag återkommer till frågan om rätten
              att kvarstanna i landet under prövningen av ett överklagande.
            </seg>
          </u>
          <note type="speaker">
            Anf. 24 Statsrådet BARBRO HOLMBERG (s):
          </note>
          <u>
            <seg>
              Herr talman! Det är oerhört viktigt att vi får det här golvet.
              Det är så man måste se det. Vad vi nu förhandlar om är ett golv
              under vilket man inte kan gå. När det gäller säkra tredjeländer
              är det viktigt att reglerna är bindande och att man får detta
              golv som ingen kan gå under.
            </seg>
          </u>
          <u>
            <seg>
              Det som nu står om säkra tredjeländer är att de länder som man
              sänder tillbaka personer till ska vara sådana där den asylsökande
              inte ska drabbas av förföljelse. Det är ett grundläggande krav.
            </seg>
          </u>
          <u>
            <seg>
              Men man går också utöver det och säger att det land som man sänder
              tillbaka någon till också måste respektera förbudet att i sin
              tur skicka tillbaka vederbörande till ett land där personen kan
              drabbas av förföljelse.
            </seg>
          </u>
          <u>
            <seg>
              Det finns också kravet att det ska finnas en fungerande asylprocess
              i det land som man kan skicka tillbaka någon till och som är ett
              säkert tredjeland. Det ska finnas en asylprocess där vederbörande
              kan få flyktingstatus antingen av landet självt eller av UNHCR.
            </seg>
          </u>
          <u>
            <seg>
              Man kan tänka sig betydligt högre nivå för kriterierna. Men detta
              är golvet som nu är lagt. Det är viktigt att se det så. Det gäller
              särskilt mot bakgrund av att vi snart har tio nya medlemsstater
              i EU som måste anpassa sig till detta golv. Men visst skulle man
              också kunna tänka sig betydligt högre nivå för reglerna.
            </seg>
          </u>
          <u>
            <seg>
              Sedan till frågan om gränsförfarandena. Det hade vi också en
              väldigt lång diskussion om när jag träffade flyktingkommissarien.
              Det är en artikel som handlar om ett summariskt gränsförfarande.
              Det är något som vi från svensk sida helst hade sett skulle ha
              utgått. I det avseendet håller jag med Ruud Lubbers. Vi har haft
              väldigt ingående samtal om detta. Detta är en artikel som är väldigt
              viktig. Man ska kunna direktavvisa människor som kommer från ett
              säkert grannland.
            </seg>
          </u>
          <u>
            <seg>
              Kalle Larsson vill veta hur vi tänker i förhandlingarna. Vårt
              första alternativ är naturligtvis att artikeln ska utgå helt och
              hållet därför att den egentligen inte behövs. Det ser inte ut
              som att vi kommer att få gehör för detta, utan förmodligen kommer
              artikeln att finnas där. Utsikterna är inte särskilt ljusa.
            </seg>
          </u>
          <u>
            <seg>
              Man kan tänka sig två linjer. Den ena är att vi ska kräva att
              det alltid är en individuell prövning. Då har man fastlagt de
              grundläggande flyktingrättsliga principerna. Den andra alternativa
              linjen som man också kan förhandla utifrån är att man ska ställa
              så höga krav på de säkra grannländerna att det i princip bara
              blir ett mycket fåtal länder det handlar om.
            </seg>
          </u>
          <u>
            <seg>
              Man kan till exempel tänka sig att man ställer kravet att detta
              säkra grannland som man kan återsända personer till fullt ut ska
              tillämpa Europakonventionen. Det antal stater som då blir aktuella
              blir i princip Schweiz, Lichtenstein och Norge. Det finns flera
              olika sätt som man kan moderera det så att man inte frångår de
              grundläggande asylrättsliga principerna.
            </seg>
          </u>
          <u>
            <seg>
              Det är utifrån de linjerna som vi har förhandlat.
            </seg>
          </u>
          <note type="speaker">
            Anf. 25 KALLE LARSSON (v):
          </note>
          <u>
            <seg>
              Herr talman! Först har jag en kort kommentar om Europakonventionen.
              Skulle den gälla skulle det till och med vara svårt att avvisa
              flyktingar tillbaka till Sverige från andra EU-stater. Enligt
              vår uppfattning använder Sverige i praktiken inte FN:s flyktingkonvention
              som grund för asyl eftersom 1,3 %, tror jag, av dem som söker
              asyl får det på flyktingkonventionens grund. Men det är möjligen
              en annan debatt än dagens.
            </seg>
          </u>
          <u>
            <seg>
              Jag uppskattar den nya ton som nu framträder när det gäller förenklat
              asylförfarande vid gränsen. Det var inte riktigt den som gavs
              uttryck för i det ursprungliga svaret. Där pekade ministern snarare
              på att även dessa förfaranden är noggrant reglerade med miniprinciper
              och garantier. Då låter det snarare som om man i Sverige är ganska
              nöjd med det här förfarandet. Nu förstår jag att det inte är så.
              Då kvarstår min fråga som jag ställer för tredje gången: Är Sverige
              berett att använda veto för att stoppa direktivet när det gäller
              detta? Vi är ju överens om att den här direktivdelen inte är i
              överensstämmelse med vad vi skulle vilja se.
            </seg>
          </u>
          <u>
            <seg>
              Låt mig sedan gå över till frågan om golv och harmonisering.
              Nej, det är inte längre frågan om bara golv. Det är snarare frågan
              om att man nu för första gången bestämmer sig för att införa tvingande
              regler för säkert första asylland. Det är det kvalitativt nya
              i det här förslaget.
            </seg>
          </u>
          <note>
            Jag citerar en sista gång, också denna gång på engelska, vad
            Steve Peers, University of Essex, säger i Statewatch: Moreover,
            with its decision to require Member States to lower their standards
            as regards asylum law, the JHA Council has crosseds the Rubicon.
            The Council is no longer solely setting minimum standards for
            protection, which already runs the risk of a competitive race
            to the bottom by Member States reducing levels of protection in
            order to deter claims. Now it is at least partly in the business
            of forcing them to lower standards, setting a low ceiling for
            protection rather than a low floor.
          </note>
          <u>
            <seg>
              Det är det som är det kvalitativt nya i den diskussion vi nu
              för. Man tvingar medlemsstater till sämre villkor än vad man själva
              önskar.
            </seg>
          </u>
          <note type="speaker">
            Anf. 26 Statsrådet BARBRO HOLMBERG (s):
          </note>
          <u>
            <seg>
              Herr talman! Möjligheten att använda veto finns ju alltid, men
              jag tycker definitivt inte att vi är där ännu. Det finns ett antal
              frågor kvar. Som jag inledningsvis sade läggs väldigt många viktiga
              grundprinciper fast i det här direktivet.
            </seg>
          </u>
          <u>
            <seg>
              Sedan är det några frågor kvar. De handlar bland annat om gränsprocedurerna,
              till exempel detta med individuell prövning eller detta med mycket
              höga krav för när man kan sända tillbaka till ett säkert tredje
              land. Man måste se till helheten. Är det värt att missa alla de
              grundprinciper som vi har fått fram? Vi får aldrig igenom allt
              som vi själva vill, men det måste vara acceptabelt. Med det här
              direktivet får vi trots allt ett golv som betyder att vi hittar
              en gemensam nämnare som sänder signaler att det ska vara möjligt
              att överklaga, det ska vara en individuell prövning, man ska ha
              rätt till tolk etcetera. Detta är det som sedan sätter standarden
              inför till exempel utvidgningen.
            </seg>
          </u>
          <u>
            <seg>
              Sedan kan man gå vidare och försöka få en högre nivå på harmoniseringen.
              Det tycker jag är bra. Jag tror att det är bra att vi får en högre
              nivå på harmoniseringen av asylpolitiken i Europa. Det här är
              ett första steg. Jag tror att vi kommer att nå fram den 1 maj.
              Jag tror också att det kommer att betyda väldigt mycket för att
              höja nivån på asylprocedurerna i många EU-länder. Det kommer också
              att vara en signal och ett rättesnöre för de kandidatländer som
              kommer in.
            </seg>
          </u>
          <note>
            Överläggningen var härmed avslutad.
          </note>
          <note>
            7 § Svar på interpellation 2003/04:253 om utredare av näringspolitik
          </note>
          <note type="speaker">
            Anf. 27 Näringsminister LEIF PAGROTSKY (s):
          </note>
          <u>
            <seg>
              Herr talman! Carl B Hamilton har frågat mig om jag avser att
              ingripa mot att ekonomiska särintressen, såsom LO, styr regeringens
              arbete. Vidare har Hamilton frågat om jag av demokratiska skäl
              avser att byta ut ensamutredaren av avregleringar på näringspolitikens
              område mot någon annan än LO:s chefsekonom. Som en tredje och
              sista fråga undrar Hamilton om jag avser att ingripa mot att konsumentintresset
              och kapitalavkastningskravet bortses ifrån, eller överflyglas
              av, fackliga intressen i statligt utredningsarbete.
            </seg>
          </u>
          <u>
            <seg>
              Jag vill inleda med att förtydliga att utredningen syftar till
              att skapa väl fungerande marknader för framtiden. Det är viktigt
              att effekterna av de regelreformeringar som genomförs kontinuerligt
              följs upp och utvärderas för att se om förväntade positiva effekter
              har uppnåtts och för att möjliggöra förbättringar. Syftet med
              utredningen är att regeringen vill få en samlad bild av utvecklingen.
              Vi vill få en samlad bild av både positiva och negativa effekter
              av regelreformeringarna för konsumenterna, näringslivet, arbetsmarknaden
              och samhällsekonomin. Utredaren ska komma med förslag om åtgärder
              som kan öka de positiva effekterna av avregleringarna.
            </seg>
          </u>
          <u>
            <seg>
              I fråga om valet av Dan Andersson som utredare, vill jag understryka
              att beslutet baseras helt och hållet på Anderssons gedigna kunskap
              och långa erfarenhet. Jag har fullt förtroende för att Dan Andersson
              kommer att utföra sitt uppdrag på ett professionellt, objektivt
              och sakligt sätt.
            </seg>
          </u>
          <note type="speaker">
            Anf. 28 CARL B HAMILTON (fp):
          </note>
          <u>
            <seg>
              Godmorgon herr talman! Det här är kanske främst en fråga om demokrati
              och rollfördelning i ett samhälle som vårt. Därför ställde jag
              också ursprungligen frågan till demokratiminister Pär Nuder.
            </seg>
          </u>
          <u>
            <seg>
              Det finns flera skäl att inte använda LO:s chefsekonom eller
              en person i den positionen som utredningsman av näringspolitik.
              Chefsekonomen i LO är en mycket betydelsefull person. Det särintresse
              han företräder är urstarkt och har en väldigt dominerande ställning
              i svensk samhällsliv. Hans jobb är att ta till vara detta särintresse,
              inte allmänintresset. En utredningsman ska däremot ta till vara
              allmänintresset.
            </seg>
          </u>
          <u>
            <seg>
              Det fackliga särintresset står ofta i strid med konsumentintresset,
              och det är väldigt tydligt i avregleringsfrågor. Avregleringarna
              syftar regelmässigt till lägre priser och högre effektivitet.
              Detta innebär många gånger färre jobb. Samtidigt vet vi att den
              fackliga organisationens uppgift är att kortsiktigt och långsiktigt,
              men i praktiken kortsiktigt, slå vakt om jobben. Därför finns
              det en motsättning här. Jag är helt övertygad om att LO:s chefsekonom
              kommer att stå på särintressets sida i detta fall, liksom i andra
              fall.
            </seg>
          </u>
          <u>
            <seg>
              Han ska också, som företrädare för allmänintresset, som utredningsman
              bevaka kapitalavkastningen. Det finns också ett berättigat intresse
              i samhället att kapitalavkastningen hos kapitalägarna, det vill
              säga den fackliga motparten, är rimlig. Som LO:s företrädare däremot
              är ju uppgiften att krama ur vinsten och överföra medel från vinst
              till löner.
            </seg>
          </u>
          <u>
            <seg>
              Jag tycker att det här valet av utredningsman visar på en total
              omedvetenhet om rollfördelningen i samhället. Det är lika tokigt
              att utse LO:s chefsekonom att utreda näringspolitik som det hade
              varit att utse Svenskt Näringslivs chefsekonom. Båda dessa är
              inte lämpliga. Det har inte att göra med personfrågan utan med
              deras position i det svenska samhället.
            </seg>
          </u>
          <u>
            <seg>
              Herr talman! Till detta kommer så att detta särintresse är nära
              lierat med regeringen. Regeringspartiets valrörelser finansieras
              nästan till sista kronan av bidrag från Landsorganisationen. Vi
              vet sedan många tidigare mandatperioder att Landsorganisationen
              ska ha betalt för detta. Det är självklart den som har pengar
              har makten och vill att makten ska gå dess egen väg. Vi har i
              det förgångna avdragsrätten för fackföreningsavgifter, vi har
              de så kallade LO-pengarna, som har funnits i budgeten, och vi
              har vetorätten i arbetsrätten.
            </seg>
          </u>
          <u>
            <seg>
              Tydligen ska nu också avregleringen dras in i denna betalningstradition.
              Jag förväntar mig att det ska komma rekommendationer från utredningsmannen
              som går LO:s väg. Nya beställningssedlar kommer att lämnas in
              till beslut före valåret 2006. Det finns många fack som har lyckats
              vinna på detta och som kan förlora beroende på vad regeringen
              fortsättningsvis beslutar om avregleringarna. Om man från början
              inte kan lita på att en utredningsman drivs av oväld och av allmänintresset
              är denne underkänd.
            </seg>
          </u>
          <note type="speaker">
            Anf. 29 PER BILL (m):
          </note>
          <u>
            <seg>
              Herr talman! Låt mig börja med att in på sista bokstaven få instämma
              i vad Carl B Hamilton har sagt. Både Carl B Hamilton och jag var
              samma dag som Dan Andersson tillsattes ute med kritik mot detta.
              I mitt fall handlade det om två saker: dels om att LO:s chefsekonom
              har en olämplig position för att vara utredare, dels om att hela
              systemet med utredningar enligt min mening håller på att gå åt
              fel håll. Det blir fler och fler ensamutredare med större eller
              mindre tydlig koppling till Socialdemokraterna, och det blir färre
              parlamentariska utredningar.
            </seg>
          </u>
          <u>
            <seg>
              Det här är ett problem. Fördelen med parlamentariska utredningar
              är ju att man får flera ingångsvinklar och perspektiv och kanske
              dessutom får en ordentligt ökad kunskap över partigränserna om
              viktiga frågor. Jag skulle vilja säga att avregleringar och lärdomar
              om avregleringar verkligen tillhör det som vi allihop, från höger
              till vänster, borde ta till oss mer av. Vi borde också se till
              att vi får en bra utredning om detta.
            </seg>
          </u>
          <u>
            <seg>
              Jag håller med Carl B Hamilton när han säger att oavsett hur
              bra utredningen är och oavsett hur kompetent Dan Andersson är,
              är utredningen redan befläckad därför att vi vet att utredaren
              är en person från ett särintresse.
            </seg>
          </u>
          <u>
            <seg>
              Herr talman! Många gånger har vi här i kammaren pratat om LO.
              Det är ju Sveriges i särklass bästa lobbyist. Det vet vi som sitter
              i riksdagen. Möjligen kan LRF komma i närheten, men det finns
              ingen lobbyist som är så duktig som LO på att få in sitt budskap
              i riksdagen och på många andra ställen. Vidare är LO och låt mig
              säga så, herr talman ska också vara ett särintresse. Till LO:s
              roll hör att det bör vara ett särintresse. Det är inte någonting
              negativt i det ordet, men det innebär att man måste avstå från
              en del saker när man inte bara ska företräda en grupp utan hela
              det svenska folket.
            </seg>
          </u>
          <u>
            <seg>
              Som Carl B Hamilton mycket riktigt säger är LO också Socialdemokraternas
              huvudsponsor, eller, som jag tror att Leif Pagrotsky skulle föredra
              att kalla det, den andra grenen på det vackra träd som ni har
              gemensamt.
            </seg>
          </u>
          <u>
            <seg>
              Summa summarum kokar allt detta ned till att Dan Andersson besitter
              en mycket olämplig position. Jag ifrågasätter inte hans kompetens.
              Även om jag naturligtvis tror att det finns inte bara en utan
              även två eller tre i Sverige som är mer kompetenta än LO:s chefsekonom,
              är det inte hans brist på kompetens som jag ifrågasätter utan
              det är den position som han har.
            </seg>
          </u>
          <u>
            <seg>
              Det finns dessutom en historia kring detta. LO har ju varit ganska
              positivt till vissa avregleringar och ganska ordentligt negativt
              till andra avregleringar. Det finns en uppenbar risk att Dan Andersson
              kommer fram till att de saker som LO varit positiv till har gått
              bra och att de saker som LO har varit negativt till också mycket
              riktigt inte har varit så bra för Sverige.
            </seg>
          </u>
          <note type="speaker">
            Anf. 30 Näringsminister LEIF PAGROTSKY (s):
          </note>
          <u>
            <seg>
              Herr talman! När man lyssnar på Per Bill och Carl B Hamilton
              får man intrycket att regeringen har utsett en domare eller en
              opartisk rättstillämpare, en person som ska stå fri från allting
              och bedöma allting från en upphöjd position. Vad vi har gjort
              är att vi har tillsatt en utredare, en person som ska tänka, fundera
              och redovisa analyser och kommentarer, och som sedan kan bli föremål
              för debatt, granskning och kritik kanske nedgörande kritik om
              utredningen är dålig. Man kan få se vem som tycker vad, och sista
              ordet är inte sagt.
            </seg>
          </u>
          <u>
            <seg>
              Jag har kommit fram till att Dan Andersson är en utomordentlig
              person för den här uppgiften. Det är en person med stark integritet,
              som jag tror att ni båda känner till och kan vitsorda. Han är
              en person med intellektuell kapacitet och bredd för att ta sig
              an de svåra, väldigt vida och komplexa frågor som regeringen har
              ställt.
            </seg>
          </u>
          <u>
            <seg>
              En gemensam nämnare för er kritik är att en person som är knuten
              till LO är så besudlad av detta att det ska vara omöjligt att
              använda honom för något ändamål. Det är en så extremt enögd partiskhet
              i ämnesperspektiv hos till LO knutna personers sätt att se på
              verkligheten. Jag ser faktiskt detta på ett helt annat sätt.
            </seg>
          </u>
          <u>
            <seg>
              LO är en sammanslutning som organiserar och ska tillvarata flera
              miljoner människors intressen också i deras egenskap av konsumenter,
              skattebetalare och löntagare. Även LO:s medlemmar åker tåg, talar
              i telefon och kanske till och med en och annan gång åker taxi.
              Att en person i Dan Anderssons ställning enbart skulle bry sig
              om de anställda taxichaufförernas arbetsvillkor, att det är det
              enda som gäller och att allt annat är oviktigt, tycker jag med
              förlov sagt är en beskyllning som borde vara under Carl B Hamiltons
              och Per Bills värdighet. Jag tycker att det är lite för lågt.
            </seg>
          </u>
          <u>
            <seg>
              Sedan över till frågan vad LO:s uppgift är. LO:s uppgift skulle
              alltså vara att slå vakt om jobben på kort sikt och motsätta sig
              strukturförändringar i den svenska ekonomin och utveckling som
              kan innebära något annat än att varje enskilt jobb bevaras. Jag
              skulle vilja råda Carl B Hamilton att gå hem och läsa historia
              och försöka studera vad Gösta Rehn och Rudolf Meidner har bidragit
              med i den svenska samhällsdebatten och inte minst i den internationella
              fackliga debatten. Jag tror att man då ganska tydligt kommer att
              finna att svensk fackföreningsrörelse har en tradition av att
              vara pådrivande i strukturell förändring, av att vara den fackföreningsrörelse
              som kanske tydligast i hela världen har låtit bli att ta ställning
              just på detta sätt mot varje förändring och för varje konservering
              av alla bestående strukturer.
            </seg>
          </u>
          <u>
            <seg>
              Mitt råd är: Spara på kritiken tills ni ser vad utredningen kommer
              fram till och vad den kommer att innehålla! Ägna er då åt att
              analysera slutsatserna i utredningen! Kritisera dem eller beröm
              dem som jag tror att ni kommer att göra på en del håll koncentrera
              er på det och inte på den typ av personangrepp som jag tycker
              att dagens inlägg bitvis är ett uttryck för!
            </seg>
          </u>
          <note type="speaker">
            Anf. 31 CARL B HAMILTON (fp):
          </note>
          <u>
            <seg>
              Herr talman! Som Per Bill och jag har understrukit är det bara
              struntprat att tala om personangrepp. Vad vi angriper är den strukturella
              frågan. Man kan inte ha en av cheferna för landets största särintresse
              för att utreda en näringspolitisk fråga som berör hela folket.
              Han kommer i slutändan inte att kunna utifrån sin position företräda
              hela svenska folkets intresse. LO är inte svenska folket, även
              om det uppenbarligen förefaller så i Rosenbad. Det är en väldig
              skillnad.
            </seg>
          </u>
          <u>
            <seg>
              Jag har inte, och jag kan säga att de som sympatiserar med mitt
              parti aldrig kommer att ha, förtroende för slutsatser som kommer
              från en utredning som har letts och styrts analyserat och funderat,
              som Pagrotsky säger här av LO:s chefsekonom. Det är dömt från
              början. Detta är ett stolpskott.
            </seg>
          </u>
          <u>
            <seg>
              Gösta Rehn varnade alltid för att regeringen skulle försätta
              fackföreningsrörelsen i den situationen att man inte kunde hantera
              gräsrötternas krav på högre löner genom att driva en oförnuftig
              inflationspolitik bland annat. Kom ihåg det! Ni går precis konträrt
              med vad Gösta Rehn skulle ha tänkt i en sådan här situation. Nu
              kan vi inte gräla om honom alltför mycket eftersom han inte finns
              med oss längre.
            </seg>
          </u>
          <u>
            <seg>
              Sedan vill jag kommentera det här med person. Dan Andersson var
              ju också statssekreterare under tre år, tror jag, i Näringsdepartementet.
              Vad ni har gjort är ju att delvis sätta en person att utreda sitt
              eget fögderi. Det är också olämpligt. Det är på något sätt en
              total tondövhet som vi här ser inför vad en demokrati innebär.
              Polisen sätts att utreda sina egna anmälningar. Det är inte bra.
              Det vet vi allihop. Att sätta Dan Andersson att utreda och utvärdera
              näringspolitiken, som han delvis själv har varit med om att utforma
              under flera år avregleringarna är ju som att sätta en Skandiadirektör
              till att undersöka om Finansinspektionen har skött sitt jobb.
              Det är ju lika fel! Jag begriper mig inte på att Leif Pagrotsky,
              som inte är någon obegåvad person, inte är obekant med public
              choice och inte är obekant med sådana här intressekonflikter,
              har kunnat göra detta grundläggande misstag.
            </seg>
          </u>
          <u>
            <seg>
              Hur kommer det att gå om Dan Anderssons utredning skulle komma
              på att Näringsdepartementet under hans tid hade gjort grundläggande
              fel vad gäller hur man genomförde avregleringarna, att kanske
              hundratals miljoner hade spenderats på fel saker och slösats bort
              i slutändan och att man med facit i hand kan säga det? Kan man
              då tro att det här utredningen kommer att undersöka och penetrera
              detta och att se efter var ansvaret ligger? Nej, det tror jag
              är väldigt naivt.
            </seg>
          </u>
          <u>
            <seg>
              Det finns en inbyggd bias från början, som Per Bill också var
              inne på, att den här utredningsmannen aldrig kommer att komma
              till slutsatsen att de beslut som han själv var med om att utforma
              under sin tid i grunden var fel eller olämpliga, eller att han
              själv skulle liksom piska sig med konstaterandet att här kanske
              hundratals miljoner kronor av skattebetalarnas eller andras pengar
              har använts på ett felaktigt sätt.
            </seg>
          </u>
          <u>
            <seg>
              Makt korrumperar, och absolut makt korrumperar absolut. Lord
              Acton sade det, och Leif Pagrotsky jag ska inte använda ordet
              korruption, men det är väldigt dåligt omdöme.
            </seg>
          </u>
          <note type="speaker">
            Anf. 32 PER BILL (m):
          </note>
          <u>
            <seg>
              Herr talman! Jag trodde att vi var väldigt tydliga med att det
              här inte var personkritik. Om det finns en missuppfattning att
              det här skulle vara personkritik kan jag säga att utifrån det
              jag har läst och sett av Dan Andersson har jag ingenting att invända
              mot hans kompetens, och utifrån de få gånger jag har träffat honom
              tycker jag att han verkar vara en hederlig och trevlig person.
              Så det här har ingenting med personen att göra, utan det har att
              göra med att han är chefsekonom på LO.
            </seg>
          </u>
          <u>
            <seg>
              Jag lovar näringsministern att om näringsministern till någon
              ny utredning av större vikt sätter någon av Svenskt Näringslivs
              direktörer som ensamutredare så kommer jag att stå i denna talarstol
              och kritisera, inte personvalet men att personen har den positionen
              och ska utreda någonting som hans eller hennes organisation har
              starka bindningar till. Det skulle inte förvåna mig om Carl B
              Hamilton kommer att vara uppe i samma debatt med samma kritik.
            </seg>
          </u>
          <u>
            <seg>
              Herr talman! Svenska utredningar hade länge som ett adelsmärke
              att de var opartiska. Man kunde nästan använda dem som ett uppslagsverk
              över vad som hände inom ett specifikt område. Det här är på väg
              att slarvas bort.
            </seg>
          </u>
          <u>
            <seg>
              Min sista fråga är egentligen: Varför är det så många ensamutredare?
              Vad har hänt med traditionen att ha breda parlamentariska utredningar?
              Eller är frågan om avregleringar så liten att det räcker med en
              person?
            </seg>
          </u>
          <note type="speaker">
            Anf. 33 Näringsminister LEIF PAGROTSKY (s):
          </note>
          <u>
            <seg>
              Herr talman! Jag tar först frågan om vad som är personkritik.
              Ni säger båda att det här inte är personkritik, och genom att
              ni säger att det inte är personkritik förväntas frågan vara avförd.
            </seg>
          </u>
          <u>
            <seg>
              Men det ni framför i sak är ju en stark kritik av Dan Anderssons
              person. Han är inte en person som med integritet och heder kommer
              att genomföra en analys, för han kommer att vara styrd av helt
              andra saker än sitt eget intellektuella arbete i de frågor det
              här gäller. Han kommer att ta så mycket sidohänsyn, och han kommer
              att vara så förblindad av att bevaka sina intressen, sin egen
              historia och allt vad det nu är, att han inte kommer att göra
              ett hederligt jobb. Det är enligt mitt sätt att se det personkritik
              i ordets enda rimliga mening.
            </seg>
          </u>
          <u>
            <seg>
              Jag tycker, som jag sade förut, att det enda riktiga i det här
              sammanhanget är att spara på kritiken tills det finns en analys,
              ett innehåll, att kritisera och ägna debatten åt sakfrågan och
              inte åt personfrågan. Jag förväntar mig det framgår klart av direktivets
              upplägg en självkritisk och ödmjuk granskning av den politik som
              vi har bedrivit, som den borgerliga regeringen bedrev och som
              den tidigare socialdemokratiska regeringen före 1991 bedrev.
            </seg>
          </u>
          <u>
            <seg>
              Jag själv har ägnat en betydande del av mitt yrkesliv åt avregleringar
              som har misslyckats. Jag har aldrig gjort några försök till självförsvar
              och överslätande av detta. Jag tänker på kreditavregleringen på
              80-talet, som inte fick alla de välsignelsebringande effekter
              som man hade väntat sig några av dem, men inte andra. Jag förväntar
              mig att Dan Andersson har samma attityd till det dagsverke han
              uträttade i Näringsdepartementet, och som inom parentes inte handlade
              om just de områden i departementets stora portfölj som just det
              här koncentrerar sig på.
            </seg>
          </u>
          <u>
            <seg>
              Per Bill frågar: Varför är det så många ensamutredare? Det svenska
              utredningsväsendets adelsmärke var ju tidigare ett annat. Man
              hade parlamentariska beredningar av frågor där man stötte och
              blötte, kompromissade och kände partierna på pulsen. Så var det
              tidigare, och det var ett utredningsväsende som användes i frågor
              där man hade gott om tid på sig. Det gällde långsiktigt reformarbete:
              ATP-reformer, författningsreformer och mycket annat.
            </seg>
          </u>
          <u>
            <seg>
              När Ingvar Carlsson blev framtidsminister 1982 gjordes ett vägval,
              och man bestämde sig för att snabba upp utredningsväsendet. Politikens
              tempo hade höjts, och man drog slutsatsen att utredningsväsendet
              måste moderniseras, effektiviseras, bli mer läsligt och tillgängligt
              för allmänheten och också bli snabbare, alertare och aktuellare.
              Jag tror att sedan dess har tendensen blivit att man prioriterar
              att också tillsätta utredningar som är snabba i frågor som man
              tidigare kanske hanterade enbart internt i departementen.
            </seg>
          </u>
          <u>
            <seg>
              Jag tycker inte att vi ska ha departement av en storlek som gör
              att man har kapacitet att gå på djupet i enskilda frågor på heltid
              under till exempel ett halvårs eller ett års tid. Jag tycker att
              det här är en bättre form. Det ersätter inte behovet av parlamentariska
              utredningar på andra områden, men det får inte vara uteslutande
              på det viset.
            </seg>
          </u>
          <u>
            <seg>
              Det är min principuppfattning i den här för beslutsprocessen
              väldigt viktiga frågan. Det är därför jag gör den utvikningen.
            </seg>
          </u>
          <u>
            <seg>
              I det här sammanhanget passar det väldigt bra, tycker jag, att
              göra på det här sättet jämfört med att till exempel göra det internt
              inom departementet eller ge en statlig myndighet en kort tid för
              ett sådant här uppdrag.
            </seg>
          </u>
          <note type="speaker">
            Anf. 34 CARL B HAMILTON (fp):
          </note>
          <u>
            <seg>
              Herr talman! Jag ska vara snäll, till att börja med, och säga
              att jag faktiskt håller med Leif Pagrotsky i fråga om att det
              här med parlamentariska utredningar ska man vara mera sparsam
              med.
            </seg>
          </u>
          <u>
            <seg>
              Min huvudkritik har alltså varit för det första: En person därvid
              finns det ingen personkritik, men en strukturell kritik som är
              chef för LO:s utredningsavdelning kan inte vara en person som
              man kan förutsätta kan ta till vara allmänintresset.
            </seg>
          </u>
          <u>
            <seg>
              För det andra: Just Dan Andersson där är det personkritik är
              olämplig därför att han tidigare har varit statssekreterare i
              Näringsdepartementet och varit djupt involverad i och ansvarig
              för departementets politiska styrning. Han är satt att utvärdera
              sitt eget fögderi. Som jag sade: Det är som att sätta en Skandiadirektör
              att kolla om Finansinspektionen har skött sitt jobb. Det är fel,
              det är fel, det är tredubbelt fel.
            </seg>
          </u>
          <note type="speaker">
            Anf. 35 Näringsminister LEIF PAGROTSKY (s):
          </note>
          <u>
            <seg>
              Herr talman! Jag drar slutsatsen av Carl Hamiltons kritik att
              socialdemokrater aldrig kan betros med några uppdrag av betydelse
              eftersom de är partiska. Har de därutöver ett ursprung i LO eller
              någon gång haft ett förtroendeuppdrag inom socialdemokratin eller
              inom den politiska maktutövning som väljarna ibland lägger i vårt
              partis händer är de diskvalificerade från offentliga utredningsuppdrag.
              Då förstår jag inte varför de inte också ska vara diskvalificerade
              från offentliga tjänster i övrigt? Ska de någonsin kunna bli landshövdingar?
              Ska de någonsin få utreda någonting?
            </seg>
          </u>
          <u>
            <seg>
              Gäller det här bara socialdemokratiska personer? Hur är det med
              sådana som Mats Svegfors, statssekreterare i borgerliga regeringar?
              Det är en person med mycket tydliga borgerliga värderingar som
              har anförtrotts utredningsuppdrag. Ska det över huvud taget utsträckas
              till partipolitiskt belastade personer eller gäller det just en
              särskild diskvalifikation av socialdemokrater? Jag tycker att
              det blir orimliga konsekvenser av Carls Hamiltons principiella
              uppfattning.
            </seg>
          </u>
          <note type="speaker">
            Anf. 36 TALMANNEN:
          </note>
          <u>
            <seg>
              Jag ger Carl B Hamilton möjligheten till en replik eftersom statsrådet
              gick in på saker som inte tidigare varit uppe i debatten.
            </seg>
          </u>
          <note type="speaker">
            Anf. 37 CARL B HAMILTON (fp):
          </note>
          <u>
            <seg>
              Herr talman! Det handlar inte om att Dan Andersson är socialdemokrat
              utan det handlar om att han är chefsekonom och tillhör ledargruppen
              inom Landsorganisationen, som är ett starkt särintresse. Det handlar
              inte om att han är socialdemokrat. Det tycker jag har framgått
              tydligt av Per Bills och mina inlägg.
            </seg>
          </u>
          <u>
            <seg>
              Jag är förvånad över att statsrådet inte uppfattar skillnaden
              mellan en socialdemokrat i allmänhet och en chefsperson inom Landsorganisationen.
              En chefsekonom inom Landsorganisationen är diskvalificerad från
              att utreda ekonomisk politik och näringspolitik. Det är möjligt
              att han efter en karantän, efter att ha slutat i organisationen,
              skulle kunna göra detta, men inte i sin aktiva ålder och gärning.
            </seg>
          </u>
          <note>
            Överläggningen var härmed avslutad.
          </note>
          <note>
            8 § Svar på interpellation 2003/04:240 om energipolitiken
          </note>
          <note type="speaker">
            Anf. 38 Näringsminister LEIF PAGROTSKY (s):
          </note>
          <u>
            <seg>
              Herr talman! Per Bill har frågat vad jag tänker göra för att
              säkerställa att målen inom energipolitiken blir förenliga.
            </seg>
          </u>
          <u>
            <seg>
              Låt mig först kommentera en föreställning som genomsyrar Per
              Bills interpellation. Han tycks anse att energipolitiken skulle
              kunna vara helt fri från målkonflikter. I motsats till Per Bill
              är jag övertygad om att detta är omöjligt, såväl inom energiområdet
              som inom alla andra politikområden. Målkonflikterna inom energiområdet
              är ett faktum, oavsett om kärnkraften avvecklas eller inte. Det
              är just det förhållandet att det finns målkonflikter som gör att
              vi politiker måste ta ställning och våga göra avvägningar mellan
              motstående intressen utifrån en långsiktig helhetssyn.
            </seg>
          </u>
          <u>
            <seg>
              Den övergripande princip som gällt sedan folkomröstningen 1980
              har varit att kärnkraften ska avvecklas i den takt som är möjlig
              med hänsyn till behovet av elektrisk kraft för att upprätthålla
              sysselsättning och välfärd. Denna princip visar att vi inser att
              det finns målkonflikter. Det som skiljer oss från en del andra
              partier är dock att vi inser att målkonflikterna inte försvinner
              om vi blundar och avstår från att ta ställning till kärnkraftens
              fortsatta drift.
            </seg>
          </u>
          <u>
            <seg>
              Detta är bakgrunden till 1997 års energipolitiska beslut då slutåret
              2010 avskaffades. Därigenom visade vi att vi ser kärnkraften som
              nödvändig till dess att andra energikällor kan bidra till energiförsörjningen
              i tillräcklig omfattning. Omställningsprocessen har främjats genom
              en målmedveten satsning på utveckling av ny energiteknik, en effektivare
              energianvändning och ett ökat utnyttjande av förnybara energislag.
              Vi planerar nu nästa steg i form av ett förslag till riksdagen
              i mars i år om ett nytt långsiktigt energipolitiskt program.
            </seg>
          </u>
          <u>
            <seg>
              Förr eller senare kommer de svenska kärnkraftverken att ha tjänat
              ut. Det är ofrånkomligt. Om vi blundar nu kommer vi kanske senare
              att tvingas genomföra en mycket snabb stängning som kan ge upphov
              till mycket allvarliga problem. Jag är övertygad om att det finns
              större möjligheter att hantera målkonflikter i en målmedvetet
              genomförd successiv omställningsprocess. Den kan ske i en takt
              som samhället klarar av och en avreglerad elmarknad kan hantera.
              Det kommer att krävas tid för att genomföra omställningen, men
              det blir inte lättare om vi väljer att senarelägga starten därför
              att vi inte vågar se målkonflikterna.
            </seg>
          </u>
          <u>
            <seg>
              De tre partier som samarbetar på energiområdet anser att det
              är nödvändigt att finna en helhetslösning som ger förutsägbarhet
              och långsiktighet för kraftindustrin och för hela det svenska
              näringslivet. Det är därför vi i samband med 2002 års energipolitiska
              proposition tog initiativ till en dialog med kraftindustrin som
              syftar till att åstadkomma en brett förankrad överenskommelse
              om den fortsatta omställningen av energisystemet. Generaldirektör
              Bo Bylund förordnades sommaren 2002 som förhandlare med uppdrag
              att för statens del genomföra de förhandlingar som aviserades
              i propositionen.
            </seg>
          </u>
          <u>
            <seg>
              Jag är övertygad om att vi därmed nu står bättre rustade än någonsin
              tidigare för att den nödvändiga förnyelsen av vårt elproduktionssystem
              ska kunna ske på ett sätt som håller nere de samhällsekonomiska
              kostnaderna och minskar riskerna för störningar i elförsörjningen
              samtidigt som vi beaktar våra klimat- och miljömål. Jag ser fram
              mot resultatet av förhandlarens arbete.
            </seg>
          </u>
          <note type="speaker">
            Anf. 39 PER BILL (m):
          </note>
          <u>
            <seg>
              Herr talman! Det finns en skillnad i hur vi ser på målkonflikter.
              Vad näringsministern har är tre helt oförenliga mål. Det är inte
              en målkonflikt. Målkonflikter kan lösas antingen genom att forskning
              och utveckling gör att saker och ting kan göras smartare eller
              genom kloka marknadsmekanismer eller genom en mångfald aktörer
              som hittar sätt att komma fram. Däremot går det inte att lösa
              helt oförenliga mål. Det är där som Socialdemokraterna har problem.
              Den förtida avvecklingen av kärnkraften är den märkliga nysocialismen.
              Man tar väl fungerande produktionsanläggningar, lägger dem under
              statlig kontroll och förstör dem sedan.
            </seg>
          </u>
          <u>
            <seg>
              Herr talman! Historiskt kan jag åtminstone förstå motiven för
              socialiseringar även om jag inte håller med om dem. Men en nysocialism
              där man socialiserar saker och sedan förstör produktionsanläggningarna,
              både 10, 20 och 30 år innan de skulle ha tjänat ut därför att
              det skulle vara för dyrt att byta delarna som behövs för att driva
              anläggningarna vidare, är konstigt.
            </seg>
          </u>
          <u>
            <seg>
              Herr talman! De målkonflikter som vi alla har tror jag att man
              enklast på det här området, och på de flesta andra områden, hjälper
              till att lösa genom att man har en definierad roll för marknaden
              och för vad staten ska och inte ska göra. Vi behöver väl fungerande
              marknader även för energi. Vi behöver många aktörer, vi behöver
              tydliga regler, vi behöver långsiktighet och vi behöver stabilitet.
              Utan långsiktighet och stabilitet blir det inte möjligt för investerare
              att göra långsiktiga investeringar i nya anläggningar.
            </seg>
          </u>
          <u>
            <seg>
              Det här innebär inte att staten inte har en roll. Staten har
              en mycket viktig roll genom att se till att det finns goda institutioner
              som ställer höga krav på säkerhet, som ställer höga krav på konkurrens
              på lika villkor, som ställer höga och tydliga krav på en miljöpolitik
              som bygger på globala konventioner, Kyotoprotokoll, EU-överenskommelser
              och så vidare. Det behövs en långsiktig helhetssyn. Det är det
              som nysocialismen inte är. Nysocialismen är oansvarig och tillväxtfientlig.
            </seg>
          </u>
          <u>
            <seg>
              Jag har två frågor till näringsministern. Den första frågan gäller
              vad det är för fel på att exportera energi. Sverige har gått från
              att vara ett exportland till att nu vara ett importland. Jag tror
              att vi har en import som motsvarar 10 % av vårt behov. Det är
              inte så många år sedan det var motsatsen.
            </seg>
          </u>
          <u>
            <seg>
              Min andra fråga blir: Vilket av de helt oförenliga målen måste
              ändras? Det enda sättet att klara av dessa helt oförenliga mål
              är nämligen att man ändrar något av de tre målen. Ska vi skjuta
              på den förtida kärnkraftsavvecklingen, eller ska vi ändra utsläppsmålen,
              eller kommer vi inte längre att ha konkurrenskraftiga energipriser
              för vår industri?
            </seg>
          </u>
          <note type="speaker">
            Anf. 40 Näringsminister LEIF PAGROTSKY (s):
          </note>
          <u>
            <seg>
              Herr talman! Jag ska koncentrera mig på en av de målkonflikter
              som energipolitiken har och som Per Bill tog upp. Jag ska börja
              med att instämma i en del av Per Bills kommentarer. Jag räknar
              inte med att han kommer att instämma så mycket i vad jag säger,
              men jag ska börja med att bjuda på detta.
            </seg>
          </u>
          <u>
            <seg>
              Per Bill säger att de som fattar beslut om långsiktiga investeringar
              behöver långsiktighet och stabilitet så tror jag att orden var
              i förutsättningarna för att de ska våga satsa på en investering
              med lång livslängd. Låt mig säga att det är en för mig väldigt
              viktig aspekt. Jag håller med om detta, och jag lägger just detta
              till grund för min syn i de här frågorna. Jag är också näringsminister,
              inte bara energiminister. Investeringar och näringslivets utvecklingsförmåga
              och framtidsutsikter är fullständigt fundamentala.
            </seg>
          </u>
          <u>
            <seg>
              Jag konstaterar att de senaste 30 åren har den långsiktighet
              och stabilitet som vi behöver för investeringsverksamheten saknats
              på energiområdet i Sverige. Ända sedan valrörelsen 1973 har det
              för de svenska företagen varit omöjligt att veta vilken energipolitik
              som gäller bortom nästa val. Det har inneburit att alltihop har
              kunnat vändas upp och ned tre år, som det var först, och sedan
              fyra år, maximalt, efter en given tidpunkt. Detta är nämligen
              en fråga som väcker så starka känslor, så starkt engagemang och
              som mobiliserar så många medborgare i olika riktningar.
            </seg>
          </u>
          <u>
            <seg>
              Observationen om hur Sverige har varit beskaffat de senaste 30
              åren har lett mig till att just det här måste prioriteras när
              man gör avvägningen mellan de olika motstående målen för energipolitiken.
              Jag prioriterar en politik som är så beskaffad att den har förutsättningar
              att bli långsiktigt bestående. Det kräver, menar jag, en uppgörelse
              som är bred, som väcker respekt hos de olika parter som är med
              och kompromissar och som går att leva med också för de olika parter
              och medborgargrupper som står utanför kompromissen. Den ska vara
              så pass lite motbjudande för dem att den ändå går att leva med.
            </seg>
          </u>
          <u>
            <seg>
              Om man gör den bedömning som jag här har redovisat menar jag
              att det utesluter en energipolitik av det snitt som Per Bill förordar.
              Den baseras ju på att Moderaterna gör en analys av vad Moderaterna
              vill och på att man vill driva igenom detta fullt ut. Den kan
              mycket väl gälla i tre år. Den kan mycket väl få väljarnas stöd
              i ett val eller i en kohandel efter en borgerlig valseger där
              de olika partierna lägger olika frågor i potten, men den kan inte
              ge någon grad av långsiktighet och stabilitet för vår energikrävande
              industri. Även om det finns ett visst beslut i riksdagen för en
              viss period måste de räkna med att en folkopinion mycket snabbt
              kan uppstå som ändrar förutsättningarna för de investeringar som
              de gör.
            </seg>
          </u>
          <u>
            <seg>
              Just den viktiga förutsättning som Per Bill själv pekar på undermineras
              av att man genomför en energipolitik från utkanten av det energipolitiska
              spektrumet. Jag vill mana Per Bill att i stället närma sig oss
              som har en kompromissvillig och resonerande och mer ödmjuk attityd
              till de svåra energipolitiska val som vi står inför.
            </seg>
          </u>
          <note type="speaker">
            Anf. 41 PER BILL (m):
          </note>
          <u>
            <seg>
              Herr talman! Då får jag kanske förvåna näringsministern igen
              och säga att jag håller med om en del av resonemanget. Men som
              jag ser det blir ett av de stora problemen att dagens energipolitik
              bygger på rätta mig om jag har fel Socialdemokraterna, Vänsterpartiet,
              Miljöpartiet och Centern. Det var visst inte riktigt rätt, men
              det är åtminstone Socialdemokraterna och Centern och Miljöpartiet.
              Nej, det var inte heller riktigt rätt, men det är Miljöpartiet
              lite grann.
            </seg>
          </u>
          <u>
            <seg>
              Under den korta tid som jag har varit vice ordförande i näringsutskottet
              har jag också sett att kd har hoppat in som er räddare när det
              gällde torven, och det tycks finnas lite olika överenskommelser
              här och där på det energipolitiska planet, men Socialdemokraterna
              och Centern brukar utgöra någon typ av grund för detta. Utan att
              vara elak mot Centerpartiet, herr talman, undrar jag: Hur länge
              är Centerpartiet någon stark grund att stå på?
            </seg>
          </u>
          <u>
            <seg>
              Jag tolkade åtminstone näringsministern som att näringsministern
              vill ha en tillväxtvänlig politik och att den osäkerhet som vi
              båda är överens om har funnits under 30 år är någonting som vi
              borde komma till rätta med. Då tror jag att näringsministern ska
              vända sig till Moderaterna och Folkpartiet, som väl är de två
              mest tillväxtvänliga partierna. Dessutom borde han kanske lyssna
              på den ganska tydliga majoritet som är för att man ska använda
              kärnkraften så länge som den är konkurrenskraftig och helt säker.
            </seg>
          </u>
          <u>
            <seg>
              Det är inte så, herr talman, att jag eller Moderaterna är kärnkraftskramare.
              Jag eller Moderaterna skulle inte vilja att man subventionerade
              byggandet av ett nytt kärnkraftverk om det inte hade någon ekonomisk
              bäring på en avreglerad fungerande marknad.
            </seg>
          </u>
          <u>
            <seg>
              Varje energislag måste stå på sina egna ben. Det är inte så att
              vissa typer av energi är bättre och andra sämre. Jo, de kanske
              är bättre och sämre, men i så fall ska de ramla bort därför att
              de miljömål vi har och de säkerhetsmål vi har sätter stopp för
              dem, inte därför att vi här i riksdagen gör överenskommelser i
              samband med maktväxlingar eller i samband med underbara nätter
              i energipolitiken.
            </seg>
          </u>
          <u>
            <seg>
              Jag håller med. Jag ser det ändå som en möjlighet att ni i samband
              med er tillväxtkonferens kan få en förändring av energipolitiken
              mot mer långsiktighet, mer förutsägbarhet och mindre politisk
              styrning genom riktade subventioner till än det ena än det andra.
              Det handlar om ett bättre och mer långsiktigt sätt att se på det
              hela.
            </seg>
          </u>
          <u>
            <seg>
              Sedan, herr talman, fick jag faktiskt inte svar på mina två frågor:
              Tycker näringsministern att det är fult och dåligt om Sverige
              skulle exportera 10 eller 20 % av sin energi? Det var den första
              frågan. Den andra frågan handlade om vilket av de här tre målen
              man kommer att tvingas att ändra på för att klara av de helt oförenliga
              mål som för tillfället finns i den socialdemokratiska politiken.
            </seg>
          </u>
          <note type="speaker">
            Anf. 42 Näringsminister LEIF PAGROTSKY (s):
          </note>
          <u>
            <seg>
              Herr talman! För att vårda debattonen ska jag börja med att svara
              på frågorna, så att jag inte råkar i tidsnöd och hoppar över dem
              en gång till.
            </seg>
          </u>
          <u>
            <seg>
              Jag tycker inte att det är något fult med export. Vi ägnar oss
              åt det då och då, vissa år. Vi ägnar oss åt import vissa andra
              år. Jag tycker att det är ett bra och naturligt sätt att utjämna
              förhållanden mellan länder som har mycket berg och mycket snö
              och länder som är platta och inte har mycket berg och inte mycket
              snö, till exempel mellan Sverige och Tyskland och Polen. Jag tycker
              att det är i sin ordning. Det leder till jämnare priser och till
              att vi inte behöver lägga lika mycket pengar på att investera
              i reservkapacitet för de verkligt torra vintrarna jämfört med
              om vi inte hade någon utrikeshandel i el.
            </seg>
          </u>
          <u>
            <seg>
              Den andra frågan gällde de energipolitiska målen, vilket som
              ska stryka på foten. Jag tycker att hela mitt inlägg byggde på
              synen att vi ska ha en ödmjukhet när vi diskuterar de här frågorna.
              Vi ska konstatera att olika intressen och olika önskemål står
              emot varandra, och vi ska försöka väga dem mot varandra på ett
              nyanserat sätt.
            </seg>
          </u>
          <u>
            <seg>
              Vi har redovisat på ett utförligare sätt än vad jag klarar nu
              hur vi hanterar de frågorna i den process som vi nu är inne i.
            </seg>
          </u>
          <u>
            <seg>
              En ytterligare fråga som Per Bill ställde till mig var vilka
              partier som står bakom dagens energipolitik. Jag kan upplysa näringsutskottets
              vice ordförande om att det är Socialdemokraterna, Centerpartiet
              och Vänsterpartiet. Miljöpartiet vill avskaffa en reaktor i halvåret
              de kommande åren så att allt ska vara avskaffat 2010. Det är en
              syn som jag inte finner möjlig att förena med ens generöst formulerade
              krav på vad som är förenligt med svensk konkurrenskraft och sysselsättning.
            </seg>
          </u>
          <u>
            <seg>
              Moderaterna är inga kärnkraftskramare, säger Per Bill. Det må
              vara så, men Moderaterna och Folkpartiet vill ju bygga ut kärnkraften.
              Jag betraktar det som en utkantsposition inom det energipolitiska
              spektrumet. Inga andra partier pratar om det på det sättet, även
              om jag ibland har lite svårt att tolka var kd står i den här frågan.
            </seg>
          </u>
          <u>
            <seg>
              Vi tre partier som nu har enats om vilken politik som bör gälla
              delar synen att kärnkraften är förenad med väldigt stora risker
              av en mycket speciell art. Det är en liten risk för mycket allvarliga
              effekter. Dessutom måste den ställas om förr eller senare. Om
              vi inte gör det och griper oss an det nu riskerar vi att det kommer
              plötsligt och att omställningen måste ske under kortare tid. Eftersom
              det handlar om hälften av vår elförsörjning är det väldigt dramatiskt.
              Vi vill börja snart.
            </seg>
          </u>
          <u>
            <seg>
              Varje energislag måste stå på egna ben, säger Per Bill. Hur ska
              jag tolka det? Innebär det att Per Bill vill att kärnkraftverken
              ska stå för sina egna riskkostnader? I dag är det skattebetalarna
              som står för risken om det händer en kärnkraftsolycka. Ska jag
              tolka Per Bills uttalande mot riktade subventioner och att varje
              energislag ska stå på egna ben som att det ska avskaffas?
            </seg>
          </u>
          <u>
            <seg>
              I övrigt fann jag inga argument hos Per Bill om hur det ska gå
              till att förena en utkantsposition i energipolitiken, baserad
              såvitt jag förstår på en borgerlig regering med Centerpartiet
              som medlem, med bilden av långsiktighet och stabilitet för näringslivets
              investeringsbeslut. Vad har Moderaterna lärt av 1976 års regeringsförhandlingar?
              Vad av 1976 års situation är inte för handen i dag? Vad gör att
              ni kan garantera svensk industri långsiktighet och förutsägbarhet
              med den utkantspolitik som ni föreslår?
            </seg>
          </u>
          <note type="speaker">
            Anf. 43 PER BILL (m):
          </note>
          <u>
            <seg>
              Herr talman! Nu hettar det till lite i debatten, och det är väl
              roligt. Det är synd att jag bara har 1 minut och 53 sekunder på
              mig. Statsrådet vet säkert att interpellationsdebatterna är till
              för att riksdagsledamöter ska ställa frågor till statsråden, inte
              för att statsråden ska komma till riksdagen för att fråga ut riksdagsledamöterna.
              Näringsministern känner säkert väl till kontrollmaktens olika
              verktyg.
            </seg>
          </u>
          <u>
            <seg>
              Export är enligt näringsministern tydligen en utjämning mellan
              soliga år och mindre soliga år. Det är inte någonting som långsiktigt
              ska kunna skapa jobb, tillväxt och framtid för Sverige. Det tycker
              jag att det borde vara. Jag tycker att det skulle vara ett mål
              att Sverige, som har geografi och naturtillgångar för det här
              området, borde vara nettoexportör varje år. Kanske har vi ett
              av tio år så märkligt väder att vi inte skulle vara det. Jag håller
              med om att de små topparna ofta är den väldigt dyra energi vi
              har, när vi ska få fram resurser till den.
            </seg>
          </u>
          <u>
            <seg>
              Där finns det en tydlig skillnad. Huruvida det ena är en ytterkantspolitik
              och det andra inte låter jag vara osagt.
            </seg>
          </u>
          <u>
            <seg>
              Är det ytterkantspolitik att man inte ska lägga ned väl fungerande
              energianläggningar i dag? Det kanske är några företag i morgon
              som ska socialiseras och läggas ned för att de anses vara mindre
              bra. De ska ändå läggas ned om 50 eller 100 år så då kan man lika
              gärna börja nu. Är det ytterkantspolitik? Då står vi en bit ifrån
              varandra. Jag hoppas och tror att vi ändå kan mötas och fundera
              över om vi inte får en bättre tillväxt i Sverige om vi gemensamt
              kan bidra till en långsiktig energipolitik.
            </seg>
          </u>
          <note type="speaker">
            Anf. 44 Näringsminister LEIF PAGROTSKY (s):
          </note>
          <u>
            <seg>
              Herr talman! Per Bill har ingen debattid kvar, så jag ska nöja
              mig med att informera om min syn på interpellationsdebatter.
            </seg>
          </u>
          <u>
            <seg>
              Per Bill lever i föreställningen att jag är hitkallad för att
              svara på frågor. Jag kan upplysa att det vi i dag ägnar oss åt
              är en interpellationsdebatt. Det står Debattregler som rubrik
              på de regler som är utformade för vårt meningsutbyte. Jag tolkar
              det som att vi ska debattera politiken. Vi har ett annat institut
              för frågor och svar. Det kan vi också använda oss av. Det vet
              jag att Per Bill ibland gör.
            </seg>
          </u>
          <u>
            <seg>
              Att Moderaterna inte vill utsätta sin politik för debatt och
              granskning kan man förstå. Men på något sätt kanske man hade väntat
              sig en kommentar om hur man ska åstadkomma långsiktighet och stabilitet
              det som Per Bill själv sätter i centrum i en parlamentarisk demokrati
              baserad på partier som kanske har 25 % av riksdagens ledamöter
              bakom sig? Hur ser geometrin ut bakom en sådan stabilitet? Var
              ligger balanspunkten på brädan när vikten ligger längst ut? Det
              var den frågan jag försökte ställa. De tio minuter Per Bill har
              haft till sitt förfogande har uppenbarligen inte räckt för att
              reda ut detta för mig och för Sveriges folk och väljare. Men vi
              kanske får tillfälle att återkomma till det vid andra debatter.
            </seg>
          </u>
          <note>
            Överläggningen var härmed avslutad.
          </note>
          <note>
            9 § Svar på interpellation 2003/04:255 om SJ och offentlig upphandling
          </note>
          <note type="speaker">
            Anf. 45 Näringsminister LEIF PAGROTSKY (s):
          </note>
          <u>
            <seg>
              Herr talman! Per Bill har frågat mig vilka åtgärder jag tänker
              vidta för att bolag som SJ ska följa lagstadgade regler om konkurrens,
              affärsmässighet och likabehandling som riksdagen har beslutat
              om. Frågan är ställd mot bakgrund av att SJ har beslutat att inte
              tillämpa lagen om offentlig upphandling.
            </seg>
          </u>
          <u>
            <seg>
              Jag vill börja med att understryka att jag naturligtvis är angelägen
              om att de statligt ägda företagen efterlever den lagstiftning
              som gäller. Det yttersta ansvaret för detta har bolagens styrelse
              och ledning. Ett bolag ska självt göra en bedömning om det ska
              tillämpa lagen om offentlig upphandling eller om den inte är tillämplig
              i deras fall.
            </seg>
          </u>
          <note>
            I samband med bolagiseringen av SJ beslutade det nya bolaget
            att lagen om offentlig upphandling inte var tillämplig för dess
            verksamhet. Enligt uppgifter från SJ grundade man denna bedömning
            på lagen om offentlig upphandling, på Nämnden för offentlig upphandlings
            rapport om statliga företags tillämpning av lagen om offentlig
            upphandling samt på gällande EG-direktiv på området.
          </note>
          <u>
            <seg>
              Jag utgår ifrån att SJ har gjort en grundlig analys och att beslutet
              ligger väl inom ramen för gällande lagstiftning. Därmed är jag
              inte beredd att vidta några åtgärder.
            </seg>
          </u>
          <note type="speaker">
            Anf. 46 PER BILL (m):
          </note>
          <u>
            <seg>
              Herr talman! SJ är ett statligt bolag. Ekonomiskt är det illa
              skött. Servicemässigt är det ömsom vin, ömsom vatten. Man har
              varit nästan sist på marknaden att införa någon typ av resegaranti
              för ersättning till kunderna när de har problem, det vill säga
              man har uppfört sig som ett klassiskt monopolföretag.
            </seg>
          </u>
          <u>
            <seg>
              Det som är glädjande när det gäller SJ är att det är trevligt
              att åka tåg man kommer ju ofta från stadskärna till stadskärna
              och att det är en bra och trevlig personal. Men de stackars svenska
              skattebetalarna ska nu se hur 1 855 000 000 kr ska föras in i
              SJ från bolag som LKAB, Vin &amp; Sprit och Systembolaget som ju ägs
              av skattebetalarna. Nästan 2 miljarder kronor behöver SJ alltså
              för att hålla sig på benen.
            </seg>
          </u>
          <u>
            <seg>
              När jag läser svaret får jag nästan intrycket att ministern tycker
              att lagen om offentlig upphandling inte är en bra lag utan att
              den utgör ett problem och ett hinder. Jag skulle säga att ett
              bolag som behöver nästan 2 miljarder av skattebetalarna för att
              klara sin verksamhet har problem.
            </seg>
          </u>
          <u>
            <seg>
              Lagen om offentlig upphandling handlar väldigt mycket om att
              se till att använda skattebetalarnas pengar så väl som det bara
              går. Det handlar om att öka konkurrenstrycket i näringslivet.
              Det handlar om att skapa transparens och öppenhet så att man kan
              se vad skattebetalarnas pengar används till. Det är för att undvika
              nepotism och olönsamma affärer med kompisar som man har den här
              typen av lagstiftning. Därför tycker jag att det är lite förvånande
              att ministern bara säger: Det där är en styrelsefråga, det fixar
              de, själv har jag inga kommentarer och tänker inte göra någonting.
            </seg>
          </u>
          <u>
            <seg>
              På något sätt tycks det finnas ett omvänt ägarskap i de bolag
              som ministern har åsikter om. I dem där man äger 100 %, där ministern
              så att säga är högsta ägarrepresentant, ska styrelsen sköta allting.
              Men i dem där staten äger 0 % är ministern ute och säger: Ni borde
              göra si, ni borde göra så, ni borde ha så många kvinnor och så
              många män i styrelsen, ni borde sköta det på det här sättet.
            </seg>
          </u>
          <u>
            <seg>
              Är det inte konstigt att en regering ägnar mer tid åt att tala
              om vad bolag där man äger 0 % ska göra än vad bolag där man äger
              100 % ska göra?
            </seg>
          </u>
          <u>
            <seg>
              Lagen om offentlig upphandling är ju någonting som mycket väl
              skulle kunna läggas in i ett ägardirektiv om regeringen tyckte
              att hela eller delar av SJ:s verksamhet är sådan att den passar
              in. Såvitt jag vet gör man en samhällsnyttig tjänst, huvuddelen
              av kapitalet är tillskjutet av staten och mer än halva styrelsens
              ledamöter utses av staten. Det är väl tre av de rekvisit som finns
              i lagen för varför lagen borde vara tillämplig.
            </seg>
          </u>
          <note type="speaker">
            Anf. 47 Näringsminister LEIF PAGROTSKY (s):
          </note>
          <u>
            <seg>
              Herr talman! Jag kan möjligen hålla med om att mitt svar var
              lite formellt hållet om vad som gäller i lagen. Det beror på att
              jag uppfattade frågan som en formalistiskt ställd fråga om vad
              jag gör för lagtolkning. Jag ska gärna i den här debatten föra
              lite mer allmänna resonemang kring hur jag ser på den här frågan.
            </seg>
          </u>
          <u>
            <seg>
              Riksdagen har bestämt vad som ska gälla för offentlig upphandling.
              Såvitt jag förstår är det väldigt bred enighet om vilka regler
              som ska gälla i fråga om transparens med mera för att säkerställa
              rättssäkerhet för dem som lämnar anbud till offentliga myndigheter,
              effektivitet i användningen av skattepengar och annat. Men man
              är också överens om att verksamheter som bedrivs i konkurrens
              inte ska ges vare sig speciella förmåner eller speciella bördor
              därför att de bedrivs av en statlig aktör. Den syn som präglar
              detta är att det ska vara konkurrens på lika villkor. Det är en
              fundamental värdering som jag tror att alla partier här i riksdagen
              i princip har ställt sig bakom. Det gäller i alla möjliga sammanhang,
              elförsörjning och vad det nu vara månde.
            </seg>
          </u>
          <u>
            <seg>
              Ibland diskuterar man vilka gränser som ska gälla för det ena
              och det andra, men det är ganska finlirbetonat.
            </seg>
          </u>
          <u>
            <seg>
              I fallet SJ gäller ett regelverk där det inte är av riksdagen
              bestämt att SJ ska göra på det här viset. I stället är det av
              riksdagen bestämt att det är upp till SJ att självt avgöra, med
              hänsyn till konkurrensläge och annat, om man vill göra på det
              här viset. Det är bolagets styrelse som har att göra den bedömningen.
            </seg>
          </u>
          <u>
            <seg>
              Jag har i dag på morgonen talat med bolagets styrelses ordförande.
              Han heter Ulf Adelsohn. Jag har säkerställt att upphandling bedrivs
              med effektivitet och oväld, utan nepotism och på ett sätt som
              är rimligt för ett företag som arbetar i konkurrens. Det är rimligt
              att konkurrenter inte får den insyn i räkenskaperna som det är
              rimligt att medborgarna har när det gäller till exempel upphandling
              av skolmåltider, där det inte råder samma skäl för att inte medge
              full insyn.
            </seg>
          </u>
          <u>
            <seg>
              Jag kan inte stå på en bolagsstämma och kräva att SBAB, eller
              SAS för den delen, generellt ska vika ut denna typ av interna
              företagsfrågor bara för att de har statligt kapital i sin balansräkning
              och säga att alla konkurrenter ska få full insyn i exakt hur de
              definierar det ena och de andra och hur de arbetar kommersiellt.
              Så långt är inte jag beredd att gå.
            </seg>
          </u>
          <u>
            <seg>
              Jag tycker att det vore en helt orimlig ordning att till exempel
              SBAB skulle redovisa precis hur man gör när man upphandlar det
              ena eller det andra, till exempel reklamkampanjer, när i tiden
              man tänker gå på offensiven på marknaden och annat. Och vad som
              skiljer SBAB från SJ i det här fallet förstår jag inte. Staten
              har skjutit till hela aktiekapitalet i båda fallen, de är bolag
              som arbetar i konkurrens och de är bolag som har en rejäl granskning
              av sitt fögderi av regeringen, av en styrelse som ska vara oberoende
              och brett sammansatt av både män och kvinnor samt av riksdagens
              näringsutskott och konstitutionsutskott. De är oerhört väl granskade.
              Nepotism och ineffektivitet i upphandlingen finns det också många
              metoder att gripa in mot, så i det avseendet känner jag mig ganska
              trygg.
            </seg>
          </u>
          <u>
            <seg>
              Det hindrar inte att misstag kan ske, liksom de för övrigt kan
              ske också i myndigheter som entydigt omfattas av lagen om offentlig
              upphandling.
            </seg>
          </u>
          <u>
            <seg>
              Låt mig till sist påpeka att denna tolkning av hur lagen är skriven
              och vad den har för innebörd görs av Nämnden för offentlig upphandling.
              Den har i det här fallet gjorts enhälligt. Där ingår representanter
              för till exempel Svenskt Näringsliv.
            </seg>
          </u>
          <note type="speaker">
            Anf. 48 PER BILL (m):
          </note>
          <u>
            <seg>
              Herr talman! Jag tror att det finns saker som vi behöver göra
              när det gäller lagen om offentlig upphandling. Med den tolkning
              som näringsministern har kan man ju lägga i stort sett vilken
              verksamhet som helst på bolag och sedan säga att den är konkurrensutsatt,
              åtminstone till viss del.
            </seg>
          </u>
          <u>
            <seg>
              Posten tror jag nämndes. Posten har 9798 % av marknaden för lätta
              brev. Är det de här småskuttarna, de små aktörerna inget negativt
              om dem som gör att Posten inte ska omfattas av lagen om offentlig
              upphandling?
            </seg>
          </u>
          <u>
            <seg>
              SJ har ju ett de facto-monopol över 90 % av järnvägstrafiken
              eller något sådant, åtminstone persontrafiken. Borde det inte
              finnas några gränser för när saker och ting ska omfattas av lagen
              om offentlig upphandling?
            </seg>
          </u>
          <u>
            <seg>
              Bolaget bestämmer om lagen ska följas eller inte. Är det inte
              lite ovanligt, näringsministern, att bolaget självt avgör om en
              viss lag ska vara tillämplig på företaget eller inte? Finns det
              fler lagar som är gjorda på samma sätt, det vill säga att bolagen
              själva bestämmer om de ska omfattas eller inte?
            </seg>
          </u>
          <note type="speaker">
            Anf. 49 Näringsminister LEIF PAGROTSKY (s):
          </note>
          <u>
            <seg>
              Herr talman! Jag kan berätta för näringsutskottets vice ordförande
              att lagar stiftas i den här församlingen, i riksdagen. Det är
              upp till mig och regeringen att se till att lagarna genomförs.
              Per Bills fråga till mig om vad det finns för olika lagar som
              ni har stiftat här i riksdagen kanske ska riktas åt annat håll.
            </seg>
          </u>
          <u>
            <seg>
              Vad gäller den här speciella frågan ger Per Bill bilden av att
              regeringen närhelst man vill mörka någonting och skymma sikten
              bara kan bilda ett bolag och så slipper man tillämpa lagen. Så
              enkelt är det ju inte. Regeringen har inte befogenhet att ombilda
              statliga myndigheter eller affärsverk till bolag hursomhelst.
              Den beslutsmakten ligger här i riksdagen.
            </seg>
          </u>
          <u>
            <seg>
              Jag tycker inte att transparens är någonting dåligt som man ska
              undvika och ha manövrer för att komma ifrån. Det handlar om helt
              andra avvägningar. Det har varit en utomordentligt svår och besvärlig
              process att göra bolag av SJ. Det är besvär som jag inte tror
              att någon egentligen önskar sig. Man har gjort det i syfte att
              undvika insyn.
            </seg>
          </u>
          <u>
            <seg>
              Riksdagen har valt när man stiftat lagen att göra det på det
              sättet att den inte är av den arten att den omfattar SJ eller
              Posten. Om riksdagen har en annan åsikt kan riksdagen ändra på
              den lagen. Men nu ser lagen ut som den gör, och riksdagen har
              bestämt hur den ska vara. Det är den lagen som faktiskt gäller
              i Sverige, och det är den som vi har att rätta oss efter.
            </seg>
          </u>
          <u>
            <seg>
              Posten och SJ har, såvitt jag förstår, inte brutit mot lagen.
              Ingen har gått till domstol och fått domstolen att säga att SJ
              har gjort en felaktig lagtolkning. Därför är mitt svar att jag
              inte har någon anledning att ingripa i den här frågan så att SJ
              blir betraktat som en statlig myndighet som har att iaktta den
              typen av regler.
            </seg>
          </u>
          <u>
            <seg>
              Som sagt, Per Bill, om de lagar som ni har stiftat här i riksdagen
              är dåliga och inte ger ett resultat som ni riksdagsledamöter och
              lagstiftare är nöjda med är det upp till er att göra om den. Jag
              lovar er att blir den annorlunda ska jag se till att den lag som
              då gäller kommer att följas av de statliga bolagen. Men så länge
              det är som det är nu får ni finna er i att jag följer dagens lag
              och inte någon annan lag.
            </seg>
          </u>
          <note type="speaker">
            Anf. 50 PER BILL (m):
          </note>
          <u>
            <seg>
              Herr talman! Jag ska vara kortfattad i mitt sista inlägg.
            </seg>
          </u>
          <u>
            <seg>
              Ministern skulle mycket väl kunna följa lagen och samtidigt lägga
              på vissa de facto-monopolföretag tuffare krav. Det är inte att
              bryta mot lagen att göra på det sättet.
            </seg>
          </u>
          <u>
            <seg>
              Herr talman! Jag är ödmjuk när det gäller lagstiftning. Jag tror
              att väldigt många lagar över tid behöver ses över och förbättras.
              Det är inte så att riksdagen och regeringen är så omnipotenta
              att det man kommer fram till vid ett tillfälle bör skrivas in
              i sten och sedan för alltid vara på ett visst sätt. Jag tror att
              vi ska ha en ödmjukhet för att vi ibland kan behöva skriva om
              lagar för att de bättre ska fungera i den miljö som finns för
              tillfället. Jag tror att den här lagen bör ses över.
            </seg>
          </u>
          <note type="speaker">
            Anf. 51 Näringsminister LEIF PAGROTSKY (s):
          </note>
          <u>
            <seg>
              Herr talman! Jag tolkar det som att Per Bill är överens med mig
              om att i dagens läge är det rätt av mig att tillämpa den lag som
              gäller nu och inte den lag som Per Bill tycker man ska införa
              i framtiden. Om det blir en diskussion om en ändring kan frågan
              väckas på nytt.
            </seg>
          </u>
          <u>
            <seg>
              Låt mig återkomma till en fråga som Per Bill ställde men som
              jag inte hade tid i mina tidigare inlägg att bemöta. Nu ska jag
              göra det i form av ett svar då Per Bill inte har någon debattid
              kvar. Det gäller anklagelsen att jag är passiv på de områden jag
              själv kan påverka samtidigt som jag hötte med pekfingret åt andra
              företag där jag inte har något inflytande. Ett uttryckligt exempel
              var könssammansättningen i bolagsstyrelserna.
            </seg>
          </u>
          <u>
            <seg>
              Jag tycker att det är beklämmande att börsbolagens styrelser
              är så homogent sammansatta. Jag tycker att det är ett ekonomiskt
              problem och ett tillväxtproblem med snäva styrelser med torftigare
              diskussioner, och jag tror att det leder till sämre beslut. Det
              är inte tomma ord att i allmän retorik peka finger åt andra. Det
              här är ett synsätt som sedan länge har genomsyrat förvaltandet
              av de statliga aktierna i de statliga bolagen. Man är nu uppe
              i över 40 % kvinnor i de statliga bolagsstyrelserna. Det kan jämföras
              med någonstans kring 10 % i de börsnoterade bolagen. Jag kan försäkra
              att det inte lett till sämre styrelser, och det har inte lett
              till sämre lönsamhet eller sämre tillväxt. I själva verket är
              det så att det sista år vi har uppgifter om, 2002, har den statliga
              företagsgruppen bättre resultat än börsbolagsgruppen som helhet.
            </seg>
          </u>
          <u>
            <seg>
              Tack för en bra debatt.
            </seg>
          </u>
          <note>
            Överläggningen var härmed avslutad.
          </note>
          <note>
            10 § Anmälan om inkommen faktapromemoria om förslag från Europeiska
            kommissionen
          </note>
          <note>
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            11 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            12 § Bordläggning
          </note>
          <note>
            Anmäldes och bordlades
          </note>
          <note>
            13 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 6 februari
          </note>
          <note>
            Torsten Lindström
          </note>
          <note>
            Gudrun Schyman
          </note>
          <note>
            Niclas Lindberg
          </note>
          <note>
            Kjell-Erik Karlsson
          </note>
          <note>
            Kerstin Andersson
          </note>
          <note>
            Jeppe Johnsson
          </note>
          <note>
            Cecilia Widegren
          </note>
          <note>
            Allan Widman
          </note>
          <note>
            Johan Pehrson
          </note>
          <note>
            Cecilia Wikström
          </note>
          <note>
            Anita Brodén
          </note>
          <note>
            Ulf Sjösten
          </note>
          <note>
            Helene Petersson
          </note>
          <note>
            Hillevi Engström
          </note>
          <note>
            Roger Tiefensee
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 10 februari.
          </note>
          <note>
            14 § Kammaren åtskildes kl. 11.35.
          </note>
          <u>
            <seg>
              Förhandlingarna leddes
            </seg>
          </u>
          <u>
            <seg>
              /Monica Gustafson
            </seg>
          </u>
        </div>
      </body>
    </text>
  </TEI>
</teiCorpus>
