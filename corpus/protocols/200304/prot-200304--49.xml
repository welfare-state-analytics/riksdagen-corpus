<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200304</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200304</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--49</head>
          <docDate when="2003-12-15 00:00:00">2003-12-15 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2003/04:49
          </note>
          <note>
            Måndagen den 15 december
          </note>
          <note>
            Kl. 10:00 - 16:04
          </note>
          <note>
            1 § Justering av protokoll
          </note>
          <note>
            Justerades protokollen för den 8 och 9 december.
          </note>
          <note>
            2 § Anmälan om kompletteringsval till kulturutskottet och trafikutskottet
          </note>
          <note>
            Förste vice talmannen meddelade att Miljöpartiet de grönas riksdagsgrupp
            på grund av uppkomna vakanser anmält Helena Hillar Rosenqvist
            som suppleant i kulturutskottet och Yvonne Ruwaida som suppleant
            i trafikutskottet.
          </note>
          <note>
            Förste vice talmannen förklarade valda till
          </note>
          <note>
            suppleant i kulturutskottet
          </note>
          <note>
            suppleant i trafikutskottet
          </note>
          <note>
            3 § Återkallelse av motion
          </note>
          <note>
            Förste vice talmannen meddelade att Ulla Löfgren och Jan-Evert
            Rådhström (m) i skrivelse den 8 december återkallat den av dem
            väckta motionen 2003/04:MJ249 Blyförbudet.
          </note>
          <note>
            Förste vice talmannen meddelade att talmannen avskrivit denna
            motion.
          </note>
          <note>
            Skrivelsen lades till handlingarna.
          </note>
          <note>
            4 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2003/04:141
          </note>
          <note>
            Interpellation 2003/04:141 av Tobias Billström om en öppnare
            arbetsmarknad
          </note>
          <note>
            Interpellationen kommer att besvaras fredagen den 23 januari
            2004.
          </note>
          <note>
            Skälet till dröjsmålet är semester.
          </note>
          <note>
            Mona Sahlin
          </note>
          <note>
            Interpellation 2003/04:175
          </note>
          <note>
            Interpellation 2003/04:175 av Cecilia Wigström om situationen
            i Vitryssland
          </note>
          <note>
            Interpellationen kommer att besvaras fredagen den 30 januari.
          </note>
          <note>
            Skälet till dröjsmålet är att det är fulltecknat till interpellationsdebatten
            i kammaren den 16 december samt utlandsresa.
          </note>
          <note>
            Carin Jämtin
          </note>
          <note>
            5 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            6 § Förnyad bordläggning
          </note>
          <note>
            Föredrogs och bordlades åter
          </note>
          <note>
            7 § Rättsväsendet
          </note>
          <note type="speaker">
            Anf. 1 BEATRICE ASK (m):
          </note>
          <note>
            Herr talman! För tids vinnande yrkar jag bifall endast till reservation
            4, men vi moderater står givetvis också bakom övriga moderata
            reservationer och våra särskilda yttranden.
          </note>
          <note>
            I lördags kväll besökte jag Närpolisområde Syd i Jämtlands län.
            Två poliser var då satta att bevaka Härjedalens och Bergs kommuner
            mellan 17.00 och 03.00. Det är ett enormt område och en uppgift
            som inte är helt enkel att hantera. Det handlar om ett par tätorter,
            många byar, flera stora och välbesökta turistområden, långa och
            halkiga vägar, gränsövergång till Norge och mycket annat. Det
            handlar om inbrott, slagsmål, narkotika, trafikbrott och familjevåld
            där, precis som i alla andra delar av landet. Och det var två
            poliser.
          </note>
          <note>
            Jag säger inte detta i första hand för att kritisera just förhållandet
            då och där, utan för att ställa en bild av verkligheten mot de
            stora orden i regeringens budgetproposition och i utskottstexterna.
            Kanske är det hög tid för oss att samlas kring ett erkännande
            av att vårt rättsväsende är tunt och skört. Ja, jag tycker att
            det är dags att tala om vad som måste göras för att det ska bli
            starkare och bättre, i stället för att måla orealistiska bilder
            av verkligheten.
          </note>
          <note>
            Regeringens, och därmed även Vänsterpartiets och Miljöpartiets,
            budgetförslag för nästa år är i sak tämligen innehållslöst och
            uppgivet. Några anslagsökningar finns visst men synar man dem
            finner man att de mest handlar om att lappa och laga. De långsiktiga
            bristerna och problemen orkar ni inte ta tag i.
          </note>
          <note>
            En framgångsrik kriminalpolitik kan bara drivas inom ramen för
            en allmän välfärdspolitik som innefattar mål om social trygghet,
            rättvis fördelning och stärkt solidaritet mellan människor, skriver
            majoriteten om kriminalpolitikens inriktning. Ja, men hur ser
            det ut i verkligheten efter många års socialdemokratiskt styre?
          </note>
          <note>
            Den allmänna välfärdspolitiken krackelerar, vårdköerna växer.
            Inte minst missbrukarvården och omhändertagandet av de psykiskt
            sjuka skapar stora bekymmer. Vad har hänt med den rättvisa fördelningen?
            Segregationen ökar i Sverige i takt med att tillväxten avtar.
            Arbetslösheten växer.
          </note>
          <note>
            Detta har tillsammans med samhällsutvecklingen i övrigt lett
            till större och svårare uppgifter för de rättsvårdande myndigheterna.
            I brist på resurser och riktiga politiska beslut har vi fått en
            snabb och vildvuxen privatisering av ordningsbevakningen i Sverige.
            Det blir allt högre tolerans, både när det gäller att inte anmäla
            brott och när det gäller att avskriva brott. Handläggningstiderna
            för utredningar är på många håll långa. Det är kö för dem som
            ska avtjäna fängelsestraff.
          </note>
          <note>
            Det är mot denna bakgrund budgetförslaget för nästa år ska granskas.
            De ramar som majoriteten redan har beslutat om innebär att polisorganisationen
            tillförs ytterligare 225 miljoner kronor. Det sammantagna anslaget
            till polisväsendet ska användas till att öka antalet poliser och
            höja kvaliteten i brottsutredningarna. Vidare ska insatserna mot
            människohandel stärkas, och de extra pengarna ska också användas
            till att betala Västra Götaland för de merkostnader toppmötet
            i Göteborg för två år sedan ledde till. Det blir inte många kronor
            över för de långsiktiga problemen med ett sådant budgetförslag.
          </note>
          <note>
            Rikspolisstyrelsens ledning har konstaterat att det råder en
            differens mellan statsmaktens mål för polisverksamheten och myndigheternas
            reella möjligheter att bedriva polisverksamhet enligt dessa intentioner
            och mål. Med det anslag majoriteten föreslår och målsättningen
            att antalet poliser ska öka finns åtskilliga kostnader som inte
            ryms i budgeten. 80 % av kostnaderna för polismyndigheterna är
            löner, och med kravet på fler anställda är det helt enkelt en
            ekvation som inte går ihop, än mindre ger utrymme för nya, omfattande
            åtaganden.
          </note>
          <note>
            Vi moderater förordade i vårt alternativ en förstärkning om 700
            miljoner kronor. Det ger förutsättningar för att anställa fler
            poliser och klara en del helt nödvändiga utgifter.
          </note>
          <note>
            Det pågår naturligtvis ett förändringsarbete också inom polisen
            i syfte att effektivisera och modernisera arbetet, vilket behövs.
            Det kan ge bättre brottsbekämpning, snabbare handläggning av ärenden
            och en rad kvalitativa förbättringar. Med bättre samarbete över
            myndighetsgränser och nationsgränser kan polisen nå bättre resultat.
            Däremot anser jag att de som talar om effektivisering för att
            möta det underskott som polisen i ett flerårsperspektiv skjuter
            framför sig enbart lurar sig själva eller väljarna.
          </note>
          <note>
            När det gäller Säkerhetspolisen är majoritetens uppfattning att
            verksamheten ska dras ned med 30 miljoner kronor, vilket för mig
            är helt obegripligt. Behovet av ökat personskydd, de internationella
            kraven på effektiv terroristbekämpning och ökad aktivitet bland
            extremgrupper gör att majoritetens mycket märkliga slutsats kräver
            en ordentlig förklaring. Vad är det Säkerhetspolisen ska dra ned
            på?
          </note>
          <note>
            Antalet åklagare har också minskat de senaste åren. Organisationen
            är, vilket uppföljningen visar, ansträngd. Att man har lyckats
            förkorta genomströmningstiden är ett positivt tecken, men samtidigt
            finns det många orosmoln. Särskilt illa är att 44 % av våldsbrottsärendena
            avskrivs på grund av bevissvårigheter. Det behövs insatser för
            att tidigt höja kvaliteten på utredningarna, vilket ställer krav
            på åklagare och polis och på samverkan dem emellan. För att bringa
            ned ärendebalanserna och bibehålla hög kvalitet i arbetet behövs
            resursförstärkningar som vi moderater har varit beredda att anslå.
          </note>
          <note>
            När det gäller domstolsväsendet kan man konstatera att nästan
            inga domstolar når de mål för verksamheten som de själva har satt
            upp. Variationen mellan olika domstolar är stor.
          </note>
          <note>
            Det är viktigt att domstolarna är effektiva och att verksamheten
            håller hög kvalitet. Jag har uppfattat att en hel del av det förändringsarbete
            som pågår syftar till att åstadkomma och utveckla det. Förändringar
            av såväl den yttre som den inre organisationen innebär att man
            måste göra avvägningar mellan olika intressen.
          </note>
          <note>
            Om resurserna är alltför snäva motverkas och försvåras nödvändigt
            förnyelsearbete. Det är till men för den rekrytering av nya medarbetare
            som verksamheten behöver, eftersom medelåldern är hög. Det är
            ännu inte ett stort problem att domstolarna i allt högre grad
            förordnar pensionerade domare för att delta i handläggningen av
            ärenden eller för att tjänstgöra vid domstol. Tvärtom kan det
            finnas fördelar att ibland kunna använda erfaren och gedigen kompetens
            i svåra ärenden. Men om den utveckling som vi kan se fortsätter
            därför att organisationen inte lyckas rekrytera eller inte vågar
            anställa fast personal riskeras grunderna för rättstryggheten.
          </note>
          <note>
            Vi moderater skulle vilja se ett mer självständigt domstolsväsende,
            och vi menar att ökad kraft behövs i hela rättskedjan. Därför
            förordar vi en förstärkning också av domstolarnas anslag.
          </note>
          <note>
            Herr talman! Jag har försökt att hålla mig till de anslagsförbättringar
            som vi moderater vill se när det gäller rättsväsendet. Betänkandet
            behandlar också en rad frågor och motioner som rör verksamheternas
            organisation, arbete och sådant som borde prioriteras när resurserna
            fördelas. Andra moderater kommer att beröra bland annat frågor
            om polisens utbildning och inre arbete samt kriminalvården.
          </note>
          <note>
            Låt mig därför avsluta med att konstatera att det finns en avgörande
            skillnad mellan oss moderater och Socialdemokraterna när det gäller
            rättsväsendet. För oss moderater är rättsväsendet en grund för
            det öppna och fria samhället. Rättsskipningen måste fungera om
            medborgarna ska ha den frihet och den trygghet som vi anser angelägen.
            Vi är beredda att göra stora insatser för att klara det. Lag och
            rätt ska aldrig hanteras som en budgetpost bland andra. Rättsvårdande
            myndigheter måste ges de förutsättningar som behövs för en väl
            fungerande verksamhet.
          </note>
          <note>
            Så är det inte i dag. Utmaningarna ökar. Resurserna och möjligheterna
            att effektivisera hänger inte med. Kostnaderna för rättsväsendets
            tillkortakommanden både i pengar och i lidande är mycket stora.
            När polisen inte kan komma, när brottsutredningar avskrivs, när
            ärenden blir liggande i åratal och när den hotade kvinnan inte
            vågar gå ut därför att den dömde ännu inte har fått plats i fängelset,
            då ligger ansvaret hos regeringen och hos riksdagsmajoriteten.
            Ni gör helt enkelt inte tillräckligt för att förebygga, ingripa
            och beivra brott.
          </note>
          <note type="speaker">
            Anf. 2 TORKILD STRANDBERG (fp):
          </note>
          <note>
            Herr talman! Diskussionen om rättsväsendet kommer ofta att handla
            om siffror. Jag tycker att vi alltid måste ha i minnet att det
            bakom dessa siffror finns människor av kött och blod. Det finns
            barn och gamla, det finns föräldrar, det finns anställda och företagare
            bakom rättsväsendets dystra siffror, människor vilkas liv i grunden
            förändrats av att de utsatts för brott, människor som har kränkts,
            fått egendom skadad eller stulen eller kanske värst av allt blivit
            skadade eller hotade själva.
          </note>
          <note>
            Brottsligheten är inget abstrakt som finns någon annanstans.
            Brottsligheten finns överallt och skördar överallt sina offer,
            stora och små. Under förra året polisanmäldes 212 misshandelsfall
            i Eslöv i Skåne. 1 097 cyklar stals i Kalmar. 3 238 brott mot
            narkotikastrafflagen anmäldes i Göteborg. I Kiruna fick 54 familjer
            inbrott i sina bostadshus eller i sina fritidshus. I Malmö anmäldes
            88 våldtäkter. 5 019 olaga hot rapporterades i Stockholm. I Linköping
            blev 42 personer rånade. Sammanlagt anmäldes i fjol 1,2 miljoner
            brott i Sverige. Det är den högsta siffran någonsin. Bakom dessa
            cykelstölder, inbrott, rån och våldtäkter döljer sig människor
            som fått förtroendet för samhället rubbat. Brottsoffer måste i
            hela rättsväsendet bemötas med respekt, förståelse och erkännande.
            Brottsoffret ska inte behöva känna sig kränkt två gånger först
            av brottslingen och sedan av ett oförstående och oengagerat samhälle.
          </note>
          <note>
            Grunden för att detta ska fungera är att offret känner sig övertygad
            om att det finns en rimlig chans att förövaren faktiskt åker fast
            och att brottet som hon eller han har utsatts för klaras upp.
            Det finns skäl att starkt ifrågasätta om så är fallet i dag.
          </note>
          <note>
            Situationen inom det svenska rättsväsendet är pressad. Poliserna
            är för få, och de saknar en hel rad viktiga redskap för att komma
            åt den grövsta kriminaliteten. Åklagarna dignar under ärenden
            att behandla. Domstolarna är hårt ekonomiskt pressade. Och enligt
            Domstolsverkets generaldirektör är varannan tingsrätt i Sverige
            hotad av nedläggning. Situationen inom kriminalvården är akut.
            Överbeläggning, brist på rehabilitering och drogmissbruk är bara
            några av de problem som pockar på vår uppmärksamhet i den här
            kammaren.
          </note>
          <note>
            Herr talman! Sverige behöver fler poliser, och polisen behöver
            få tillgång till nya arbetsmetoder för att kunna klara upp den
            grövsta kriminaliteten. Det råder ingen tvekan om att poliserna
            är för få i vårt land. Om man ringer till polisstationen på helger
            eller kvällar riskerar man att här och var mötas av en telefonsvarare.
            De geografiska områdena som ett fåtal poliser ska bevaka blir
            allt större. Ett välkänt exempel är det från Gällivare/Jokkmokks
            polisdistrikt som till ytan är lite större än Belgien. Under helgkvällar
            förväntas detta område bevakas av två poliser. Detta skapar en
            känsla av otillräcklighet hos poliserna, som vet att de aldrig
            kan fullgöra de uppgifter som de är ålagda. Det skapar en känsla
            av otrygghet bland befolkningen när man vet att närmaste polis
            kanske finns på 20 mils avstånd. Det är ungefär samma förhållande
            som om Norrköpingspolisen skulle utgå från Stockholm.
          </note>
          <note>
            En av orsakerna till denna otrygghet är naturligtvis bristen
            på poliser. Mellan åren 1997 och 2002 har antalet poliser i Sverige
            minskat med 634. Nu har det vänt, och nu ökar antalet poliser,
            säger ofta representanter för majoriteten i den här kammaren.
            Det är sant, men siffrorna är inte fullt så heroiska som uttalandena
            från majoriteten. Under förra året tillkom 29 nya poliser netto
            i Sverige. Det är ett ganska magert resultat. Det slår tillbaka
            på en lång rad områden. Människor tar i större utsträckning lagen
            i egna händer. De tappar tilltron till rättsväsendets förmåga
            att skydda mot brott, och enorma summor läggs på bevakning, larm
            och försäkringar. Denna utveckling, där rättstryggheten har blivit
            en handelsvara och de resursstarka i samhället kan köpa sig egna
            lösningar och inte behöver lita till det gemensamma, till polisen
            och till rättsväsendet, är djupt oroande.
          </note>
          <note>
            På grund av polisbristen blir också polisens förmåga att klara
            upp brott lidande. Statistiken för uppklaring av brott är en skrämmande
            läsning. Av samtliga brott klaras 15 % upp. Bättre uttryckt kan
            man säga att 85 % av den anmälda brottsligheten inte klaras upp.
            85 % av brottsoffren får inte någon upprättelse. I 85 % av fallen
            kommer en gärningsman inte ens i kontakt med rättsväsendet och
            ytterst kriminalvården. Av dem som får sin cykel stulen i Kalmar
            kan bara 1 % räkna med att brottet klaras upp. Av dem som får
            inbrott i sin bostad eller i sitt fritidshus i Kiruna kan 96 %
            kallt räkna med att brottet inte klaras upp. Av misshandelsfallen
            i Eslöv klaras bara vart femte fall upp. Detta utgör troligen
            en av de största utmaningarna för rättsväsendet. Risken att åka
            fast när man begår ett brott måste öka markant. Att 96 av 100
            bostadsinbrott inte klaras upp är inte acceptabelt. Att endast
            12 % av våldtäkterna klaras upp är än mer skrämmande.
          </note>
          <note>
            För att klara detta krävs det fler närvarande poliser och fler
            civilanställda inom polisväsendet så att poliserna får tid att
            arbeta med just polisuppgifter. Men det krävs också nya arbetsmetoder
            mot både vardagsbrottsligheten och mot den organiserade brottsligheten.
            Det kan handla om en ökad användning av DNA-teknik i brottsbekämpningen,
            och det kan handla om rätten till hemlig rumsavlyssning för att
            komma åt den grövsta kriminaliteten.
          </note>
          <note>
            Men inte heller detta är nog. Ett bra exempel på det här är narkotikabrottsligheten.
            Tullen spelar en avgörande roll i arbetet med att stoppa knarket
            vid gränsen. Att då föreslå neddragningar på tullen med uppemot
            400500 anställda och lämna kuststräckan mellan Stockholm och Karlshamn,
            som är 160 mil lång, utan tullnärvaro är ett bra exempel på att
            den ena handen inte vet vad den andra gör. Att satsa på polisens
            narkotikabekämpning blir nästan meningslöst när man rustar ned
            tullen och möjligheterna att stoppa knarket vid gränsen.
          </note>
          <note>
            Ett litet men bra exempel på hur situationen för våra åklagare
            är gäller miljöbrotten. För två år sedan tillsattes landets specialutbildade
            miljöåklagare. Uppgiften var att bekämpa miljöbrotten. Vid utgången
            av oktober väntade över 4 000 ärenden på att behandlas av landets
            miljöåklagare. Detta innebär att varje miljöåklagare i dag har
            ungefär 200 ärenden på sitt bord.
          </note>
          <note>
            Det är uppenbart att miljöåklagarna tillhör en grupp som behöver
            förstärkning för att kunna fullgöra sina arbetsuppgifter. Att
            miljöbrotten inte utreds eller att de utreds med stor fördröjning
            innebär att förtroendet och respekten för vår miljölagstiftning
            fullständigt urholkas.
          </note>
          <note>
            Situationen inom kriminalvården är på många sätt ansträngd. Narkotikasituationen
            är på många håll allvarlig, och överbeläggning är regel snarare
            än undantag. Överbeläggningen ger ett hårdare klimat, och det
            är svårt att flytta en fånge som missköter sig.
          </note>
          <note>
            Under år 2003 har en anställd inom kriminalvården för första
            gången förflyttats eftersom klimatet på anstalten gjorde att den
            anställde inte kunde fortsätta trots att han, enligt uppgift,
            skött sina arbetsuppgifter på ett fullt korrekt sätt. Att flytta
            kriminalvårdens personal, inte de intagna, måste betraktas som
            en både farlig och ovanlig åtgärd och signal.
          </note>
          <note>
            Problemet med att svensk kriminalvård fungerar dåligt har sin
            förklaring i både ekonomi och politik. Regeringen skjuter i årets
            budget till pengar men långt ifrån vad som behövs. Regeringen
            skjuter till 150 miljoner, men kriminalvården måste spara 200
            miljoner under år 2004 och på sikt ännu större belopp. När regeringen
            säger sig satsa på kriminalvården innebär det i praktiken att
            en hårdbantad organisation tvingas spara, men något mindre än
            man annars hade behövt. Att kalla det här för en satsning tror
            jag är något som det blir oerhört svårt att vinna förståelse för
            både bland de intagna och bland de anställda inom kriminalvården.
          </note>
          <note>
            Det behövs också en ny politik inom kriminalvården. Det krävs
            att man vågar ställa krav på fångarna och vågar tro att de klarar
            att svara på både belöningar och straff. I dag finns det knappast
            några möjligheter till respons på fångarnas beteende. Detta gör
            att fångarna har mycket få incitament till skötsamhet och framsteg.
            Att lägga till tio dagar på straffet, som man gör i dag om man
            funnit narkotika hos en intagen, är i stort sett meningslöst och
            ökar bara det problem vi ser med överbeläggningen. Ett felaktigt
            beteende måste direkt kunna följas av konsekvens, liksom ett riktigt
            beteende ska kunna premieras.
          </note>
          <note>
            Herr talman! Jag står bakom samtliga våra reservationer och vårt
            särskilda yttrande men yrkar bifall endast till reservation 3
            under punkt 5.
          </note>
          <note type="speaker">
            Anf. 3 RAGNWI MARCELIND (kd):
          </note>
          <note>
            Herr talman! Inledningsvis yrkar jag bifall till reservation
            1 under punkt 1. I övrigt står vi kristdemokrater bakom alla våra
            reservationer och särskilda yttranden.
          </note>
          <note>
            Förra veckan var jag i Finland och samtalade då med en vänsterpartistisk
            riksdagsledamot. Hon berättade om den maratondebatt som hade varit
            i den finska riksdagen i samband med att man röstade om medlemskapet
            i EU. Hon berättade om debatten och sade att den varade i flera
            dagar, dygnet runt. Hon sade att det till och med var en talare
            som i ett svep talade i sex och en halv timmar. Jag utbrast spontant:
            Det måste ha varit en vänsterpartist. Nej, sade Outi, det var
            en kristdemokrat. Jag blev något förvånad.
          </note>
          <note>
            Jag lovar, herr talman, att jag inte ska hålla på i sex timmar
            här i dag men det skulle vara mycket lätt att tala väldigt länge,
            mer än den begränsade tid som vi fått oss tilldelade i debatten
            här i dag. Det är ju ett så engagerande ämne som vi behandlar
            när vi ska försöka nämna något om polisens situation i Sverige
            och om kriminalvården, domstolarna och allt annat som rör rättsväsendet.
          </note>
          <note>
            Tilltron till rättssamhället bygger på att medborgarna kan förlita
            sig på en effektiv brottsbekämpning och på en fri och oberoende
            rättskipning som ger trygghet för personlig integritet och egendom.
            Staten ska skapa rättsregler och tillhandahålla sådana resurser
            att detta garanteras.
          </note>
          <note>
            Förutsättningarna för detta är att rättsväsendet har tillräckliga
            resurser. Det är också, som vi redan upptäckt, vad den här debatten
            kommer att handla om. Vi kristdemokrater förordar i vårt budgetalternativ
            en annan inriktning av den ekonomiska politiken än vad regeringen
            gör. Vi har avsatt 500 miljoner mer än regeringen och dess stödpartier
            till rättsväsendet.
          </note>
          <note>
            Men för att lyckas med rättspolitiken krävs det inte enbart mer
            resurser utan också en fungerande organisation och ett bra ledarskap.
            Dessutom krävs det tydligare målsättningar. Därför vill Kristdemokraterna
            att regeringen konkretiserar sina målsättningar för rättsväsendet
            så att de blir mätbara och kan utvärderas. Det krävs alltså mer
            konkreta mål för att förbättra brottsbekämpningen. Genom tydliga
            mål ökar kraven på myndigheterna att bedriva en resultatinriktad
            verksamhet. Vi vill också, som vi säger i en av våra reservationer,
            att regeringen ska återkomma med förslag till en konkret aktionsplan
            för hur de anförda målsättningarna ska uppfyllas.
          </note>
          <note>
            I dag är regeringens mål alltför diffusa. Det är omöjligt att
            mäta resultaten. Därför krävs det att det här blir mycket mer
            konkret för att vi ska kunna komma till rätta med den ökande brottsligheten.
          </note>
          <note>
            Utskottet säger i sitt svar att man vill framhålla att regeringen
            under senare år har gjort ansträngningar för att göra verksamhetsmålen
            mer kvantitativa och mätbara. Uppenbarligen har man inte lyckats.
          </note>
          <note>
            En av de viktigaste åtgärderna för att komma till rätta med de
            problem vi har i rättssamhället är att påverka människors inställning
            till vad som är rätt och fel. Det är därför angeläget att mycket
            tidigt komma in i en människas liv och påverka dennas värderingar.
            Bästa sättet att bekämpa brottslighet är, anser vi, förebyggande
            insatser där framför allt vuxnas ansvar gentemot barn och ungdomar
            är avgörande.
          </note>
          <note>
            Vuxenvärldens insatser betyder mycket för att få barn och unga
            att avstå från att begå brott.
          </note>
          <note>
            Oavsett hur det brottsförebyggande arbetet ser ut eller om vi
            har tydliga målsättningar är det av stor betydelse att rättsapparaten
            fungerar genom hela kedjan. Därför vill jag säga några ord om
            polisen.
          </note>
          <note>
            Vi är väldigt oroade över den låga uppklaringsprocenten. I enbart
            15 % av fallen binds gärningsmannen till brottet detta samtidigt
            som 75 % av alla polisanmälningar avskrivs. Att ett ärende avskrivs
            innebär inte att någon fälls till ansvar. Olika avskrivningsbeslut
            som polis eller åklagare fattar medför att berörda gärningar i
            statistiken redovisas som uppklarade, trots att ingen har dömts
            för brott. Ärenden avskrivs bland annat för att man ska kunna
            redovisa låga balanser, även när det finns misstänkta gärningsmän.
            Detta urholkar naturligtvis allmänhetens förtroende för rättsväsendet.
            Därför vill jag gärna att majoriteten i dag redogör för vilka
            åtgärder man är beredd att vidta för att komma till rätta med
            detta.
          </note>
          <note>
            Förra veckan hörde vi justitieministern i TV säga att uppklaringen
            av vardagsbrottsligheten ska öka. Jag skulle gärna vilja veta
            med hur mycket uppklaringen ska öka, om det finns ett mål för
            det och vilken strategi majoriteten har till exempel för att följa
            upp Riksdagens revisorers rapport om avskrivningarna inom polisen.
          </note>
          <note>
            Också när det gäller nedläggningen av tingsrätterna i vårt land
            skulle jag vilja ha svar här i dag. Har majoriteten kommit fram
            till någon konkret slutsats? Är det Domstolsverkets rapport, PM,
            som gick till regeringen i samband med budgeten som gäller? Jag
            skulle också gärna vilja ha ett svar på frågan om det ska bli
            så att vi bara ska ha ungefär en tingsrätt i varje län.
          </note>
          <note>
            Jag hävdar att de samhällsekonomiska konsekvenserna av den här
            centraliseringen över huvud taget inte har dragits. Tillgängligheten
            är också en säkerhetsfråga som vi menar kräver närmare överväganden.
            Vi motsätter oss nedläggningarna och har i samband med denna budget
            en reservation där vi kräver att Domstolsverkets ställning och
            funktion ska utvärderas. Vi anser att regeringen i dag har ett
            alldeles för starkt grepp om domstolsorganisationen.
          </note>
          <note>
            Herr talman! Kriminalvården är en avgörande länk i rättskedjan.
            Om kriminalvården inte fungerar får vi vad vi har i dag, nämligen
            en återfallsfrekvens på uppemot 40 % bland dem som dömts till
            fängelse. Det är omöjligt att vara nöjd med att nästan hälften
            av våra interner återfaller i brott. Dessutom återfaller 60 %
            i brott av dem som har dömts till fängelse i upp till två år.
            Hade tiden tillvaratagits på rätt sätt hade vi kanske inte behövt
            ha tillbaka dessa människor i kriminalvården. Ju fler gånger de
            återfaller i brott, desto mindre är chansen att rehabilitera.
          </note>
          <note>
            Vi kan bara konstatera att kriminalvården är i kris. Med för
            lite resurser, överfyllda häkten och fängelser där intagna till
            och med får bo i förråd och i andra utrymmen är våra anstalter
            inga effektiva behandlingsenheter. Fängelser där knark och andra
            droger är mer vanliga än bristen på desamma ger ingen rehabilitering
            för att återintegrera människor i samhället.
          </note>
          <note>
            Under flera år har jag i den här årliga budgetdebatten lyft upp
            frågan om det verkligen är rimligt att kriminalvården ska behöva
            bedriva sin verksamhet på kredit. Man planerar en verksamhet med
            ett långsiktigt hållbart innehåll och vet att för att kunna genomföra
            den verksamheten måste man låna pengar genom anslagskredit. Man
            kan till och med hamna i den situationen att man går för långt
            och utnyttjar krediten för långt, något som kriminalvården har
            fått göra år efter år. Nu har man ett underskott på 250 miljoner.
            Man har alltså inga möjligheter att planera en verksamhet som
            har det innehåll som krävs för att ge människor den vård och rehabilitering
            som de behöver för att kunna komma ut i samhället som hederliga
            samhällsmedborgare, eller åtminstone göra ett försök att komma
            in i ett hederligt liv.
          </note>
          <note>
            I vår reservation 26 under punkt 28 belyser vi den katastrofala
            situation som råder på våra häkten. Det är också en fråga som
            vi har lyft upp om och om igen både i kammaren och i utskottet.
            Under 2002 var antalet verkställighetsfall 350 i medeltal i våra
            häkten. Antalet dömda som väntar på fängelseplats har fördubblats
            under de senaste två åren. Trots allt fint resonemang, trots alla
            yrkanden och krav från oppositionen och trots alla löften från
            majoriteten är situationen sämre än någonsin. Vad avser majoriteten
            att vidta för åtgärder för att komma till rätta med den här situationen?
          </note>
          <note>
            Regeringen måste i handling visa att den vill att brotts- och
            våldsutvecklingen ska stoppas. Den nedmontering som hittills pågått
            inom rättsväsendet måste vända i en aktiv satsning på fungerande
            domstolar, polisstationer i hela landet, poliser på gator och
            torg, fängelser som rehabiliterar de intagna. En mobilisering
            av motkrafter mot våldet måste ske aktivt på alla nivåer. Att
            alltfler ungdomar och andra samhällsmedborgare beväpnar sig måste
            förhindras. Rättsväsendet måste utvecklas så att det kan möta
            morgondagens behov och påfrestningar och garantera våra samhällsmedborgare
            rättstrygghet.
          </note>
          <note type="speaker">
            Anf. 4 ALICE ÅSTRÖM (v):
          </note>
          <note>
            Herr talman! När vi i dag debatterar utgiftsområde 4 Rättsväsendet,
            och budgeten för rättsväsendet under kommande år, är det ganska
            viktigt att poängtera att det här är ett stort område inom budgeten.
            Anslaget är 26,5 miljarder nästa år. Av dessa får polisen 14 665
            miljoner. Jag tycker att det är viktigt att poängtera det här,
            för det kan i debatten låta som att det här är ett område som
            ständigt avrustas och som får väldigt lite resurser. Men så är
            inte fallet.
          </note>
          <note>
            Under de senaste åren har rättsväsendet ständigt fått ökade resurser.
            Vi kan mycket väl diskutera: Räcker resurserna? Borde det vara
            mer? Det finns väl inget område inom budgeten där en majoritet
            säger: Nej, vi kan minska budgeten på det här området. Vi behöver
            inte mer pengar. Vi klarar oss jättebra.
          </note>
          <note>
            Självklart är det alltid en balansgång mellan hur man ska satsa
            resurserna. När det gäller rättsväsendet är den balansgången oerhört
            viktig. Det är oerhört viktigt att rättsväsendet får resurser
            för att kunna möta de problem som man ställs inför. Men det är
            också oerhört viktigt att man inte minskar resurserna till kommunerna
            när man ska fördela pengarna i budgeten. Vi vet att det är i kommunerna
            som det brottsförebyggande arbetet är som allra störst. Vi vet
            att det är i skolorna och inom barnomsorgen som vi faktiskt kan
            börja lägga grunden för att minska brottsligheten. Vi vet att
            det är i kommunerna som man framför allt tar ansvaret för missbruksvård.
            Men vi har tyvärr under de senaste åren sett en våg över hela
            landet där missbruksvården har minskat. Man satsar inte resurser
            på missbrukarna. Vi vet att missbrukarna begår brott för att finansiera
            sitt missbruk.
          </note>
          <note>
            Frågan är: Hur ska vi möta de problem som vi står inför i samhället
            ökad kriminalitet, ökat missbruk? Ska vi satsa alla resurser på
            rättsväsendet för att polisen ska bekämpa brottsligheten och på
            kriminalvården för att kunna låsa in de kriminella? Eller måste
            man ha en helhetsbild så att man faktiskt kan se att det inte
            går att dra in resurser från det brottsförebyggande arbetet?
          </note>
          <note>
            Herr talman! När vi diskuterar våldsbrottsligheten och brottsökningarna
            i samhället och Moderaterna så väldigt tydligt pratar om brott
            och straff och bekämpning av brottslighet kanske man också ska
            se att Moderaterna faktiskt är det enda genuint alkoholliberala
            partiet i Sveriges riksdag. Om Moderaterna fick bestämma skulle
            vi slopa alla verkningsfulla restriktioner inom alkoholpolitiken.
            Om alkoholen släpps fri, som Moderaterna önskar, vet vi att skadorna
            av brottsligheten och våldsbrottsligheten ökar dramatiskt. Det
            finns mycket klar och tydlig forskning som visar på sambandet
            mellan brottslighet, framför allt våldsbrottslighet, och alkoholintag.
            Man måste ha en helhetsbild i politiken. Det går inte att bara
            titta på ett område.
          </note>
          <note>
            Herr talman! När vi tittar på polisens verksamhet tycker vi i
            Vänsterpartiet att det är oerhört viktigt att börja sätta fokus
            på effektiviteten. Det pågår en mängd projekt inom polisen i dag
            för att bygga upp en nationell polis där man genom samordning
            kan nå effektivitetsvinster. Men det räcker inte, herr talman.
            När polisen själv genomför projekt för att öka sin effektivitet
            och utlyser en tävling för att se vem som kan upptäcka flest brott
            ökar effektiviteten dramatiskt. Jag tror att vi måste sätta fokus
            på effektivitet i organisationen. Vi måste sätta fokus på ledarskap.
            Vi måste sätta fokus på samordning och vi måste också sätta fokus
            på antalet poliser. Där är vi helt överens.
          </note>
          <note>
            När jag reser runt på olika närpolisområden i Sverige möts jag
            ständigt av uttalanden som: Ja, för ett par år sedan var vi 14
            poliser här; nu är vi 3. Vid nästa närpolisstation får jag höra:
            Ja, för ett par år sedan var vi 22; nu är vi nere i 8.
          </note>
          <note>
            När jag börjar räkna ihop hur många poliser som har försvunnit
            från verksamheten i närpolisområdena och hur många poliser som
            det finns hos den polismyndigheten kan jag med vanlig enkel matematik
            konstatera att ett stort antal polistjänster uppenbarligen har
            försvunnit. Vi måste se över organisationen så att organisationen,
            administrationen och allt annat arbete inte slukar resurser utan
            att vi får poliser att arbeta där de behövs allra mest. Jag tror
            att det är oerhört viktigt att vi nu när vi trots allt satsar
            på polisen också sätter fokus på effektiviteten.
          </note>
          <note>
            Herr talman! Ett område som också har varit uppe tidigare i debatten
            är kriminalvården den oerhört pressade situation som kriminalvården
            har.
          </note>
          <note>
            I dag har vi det högsta antalet fångar i Sverige någonsin. Det
            finns inte anstaltsplatser så att det räcker, utan det har uppstått
            en överbeläggningsproblematik. Häktena är överfulla. Det finns
            verkställighetsfall som sitter i häktena, och det är oerhört allvarligt.
            I den situationen måste man ställa sig frågan: Om polisen inte
            kan klara upp brott, om man är ineffektiv och om allting går bakåt,
            hur kan det då komma sig att det blir fler och fler dömda och
            som är intagna på anstalter? Antalet fångar ökar. Uppenbarligen
            lyckas polisen, åklagarväsendet och domstolsväsendet åstadkomma
            någonting.
          </note>
          <note>
            För oss i Vänsterpartiet är det ganska tydligt att detta är en
            situation som man ska ta på stort allvar. Men det är självklart
            att det inte bara handlar om att bygga nya anstaltsplatser, utan
            man måste se hur fångpopulationen kan minskas.
          </note>
          <note>
            Vi vet alla att ju längre straffen är, desto svårare är det att
            återanpassa människor. Livstidsstraffen behöver förändras. Situationen
            för de långtidsdömda behöver förändras så att de kan ha elektronisk
            fotboja längre i slutet av strafftiden. Man skulle behöva införa
            halvtidsfrigivning för förstagångsdömda detta för att minska skaderiskerna
            och för att underlätta en återanpassning. Den elektroniska fotbojan
            bör kunna användas under längre tid, upp till sex månader. Det
            är Vänsterpartiets lösning på överbeläggningsproblematiken inom
            kriminalvården. Vi tror inte att lösningen är att låsa in flera
            och under längre tid, utan man måste möta denna problematik på
            ett annat sätt.
          </note>
          <note>
            Herr talman! Med detta vill jag yrka bifall till förslagen i
            budgetbetänkandet.
          </note>
          <note type="speaker">
            Anf. 5 RAGNWI MARCELIND (kd) replik:
          </note>
          <note>
            Herr talman! Jag har upptäckt att det finns en viss kluvenhet
            hos Alice Åström när hon försvarar den här budgeten. Å ena sidan
            säger hon att detta är ett område som verkligen har fått mycket
            resurser under de senaste åren. Å andra sidan säger hon att det
            finns ett antal behov.
          </note>
          <note>
            Jag har med intresse läst Alice Åströms uttalande i Stockholms
            universitets granskning av kriminalvården där hon säger: Vänsterpartiets
            inställning är att de ekonomiska anslagen i dag är för snålt tilltagna.
            Då vill jag bara fråga hur det känns att stå i talarstolen och
            försvara regeringens budget samtidigt som Alice Åström och kanske
            även partiet uppenbarligen har en annan inställning till behoven
            inom kriminalvården.
          </note>
          <note>
            Sedan säger Alice Åström att man ska sätta fokus på effektiviteten
            hos polisen, och det låter ju väldigt bra. Men jag skulle vilja
            att Alice Åström utvecklade vad det är för slags effektivitet
            som hon efterlyser. Vilken strategi har hon för att detta ska
            kunna genomföras? Jag har inte sett någonting av detta i Alice
            Åströms motioner. Det finns inte så mycket att läsa därvidlag
            eftersom hon agerar tillsammans med majoriteten.
          </note>
          <note>
            Detta med kommunerna är också väldigt intressant. Flertalet av
            de borgerliga partierna avsätter mer resurser till kommunerna
            just därför att vi ser att under den senaste tiden har deras åtaganden
            via statens pålagor blivit alltför stora. Det är de svaga som
            får betala. Hur kan Alice Åström försvara den här politiken samtidigt
            som hon själv uppenbarligen har en helt annan uppfattning?
          </note>
          <note type="speaker">
            Anf. 6 ALICE ÅSTRÖM (v) replik:
          </note>
          <note>
            Herr talman! Nej, jag har inte en helt annan uppfattning själv.
          </note>
          <note>
            Det är helt klart att resurserna till kriminalvården i dag utifrån
            den lagstiftning som gäller och det tryck som finns där är helt
            otillräckliga. Nu pågår det en del förändringsarbete, men vi i
            Vänsterpartiet tror inte att det räcker. Därför lägger vi också
            fram förslag som kommer att tas upp i andra sammanhang än i samband
            med budgeten. Vi föreslår halvtidsfrigivning för förstagångsdömda,
            längre tid för elektronisk fotboja i slutdelen av straffet, avskaffande
            av livstidsstraffet och användande av fotboja i sex månader. Det
            skulle förändra situationen inom kriminalvården.
          </note>
          <note>
            Med de resurser och det regelverk som finns i dag är det oerhört
            problematiskt inom kriminalvården. Det står Vänsterpartiet för.
            Men vi har andra lösningar än att skjuta till mer resurser och
            inrätta fler anstaltsplatser.
          </note>
          <note>
            Det finns en mängd olika åtgärder som kan vidtas inom polisen.
            Man behöver jobba vidare med arbetstidsförläggningen. Fler poliser
            behöver vara i tjänst där de flesta brotten begås. Man behöver
            sätta större fokus på förstahandsåtgärder vid brottsplatsutredningar.
            Det behövs en effektivare IT-användning. På många håll finns det
            oerhört stora brister inom polisen. Det är en mängd sådana åtgärder
            som måste vidtas för att det ska bli bättre. Det hjälper inte
            med enbart mer resurser.
          </note>
          <note type="speaker">
            Anf. 7 RAGNWI MARCELIND (kd) replik:
          </note>
          <note>
            Herr talman! Jag börjar med det som Alice Åström avslutade med,
            nämligen polisens brottsplatsundersökningar. Problemet är att
            på många platser i vårt land rycker inte ens polisen ut eftersom
            det är för långa avstånd. Man anser att det inte är meningsfullt
            att åka i en och en halv timme för ett brott som sannolikt kommer
            att avskrivas. Så det var inte något bra exempel.
          </note>
          <note>
            Alice Åström sade några andra intressanta saker i den utfrågning
            som alla partier genomgick. När det gäller detta med anstaltsstorlek
            propagerar regeringen för att det ska finnas en stor anstalt medan
            Kristdemokraterna tycker att det är fel tillvägagångssätt, inte
            minst utifrån närhetsprincipen. Jag skulle vilja att Vänsterpartiet
            satte ned foten och talade om vad det handlar om när det sägs
            i det här svaret att Vänsterpartiet är kluvet i fråga om anstalterna.
          </note>
          <note>
            Till sist vill jag kommentera detta med brottsförebyggande arbete.
            Både Alice Åström och jag vet att om vi ska komma till rätta med
            problematiken i vårt samhälle måste vi arbeta med människors värderingar,
            människors syn på vad som är rätt och fel, och det arbetet måste
            börja väldigt tidigt. Där har Kristdemokraterna gång på gång motionerat
            om kampanjer där dessa uppgifter och roller synliggörs, alltså
            den viktiga roll som vuxna har som föräldrar, lärare, barnomsorgspersonal
            och så vidare. Mig veterligen har Alice aldrig över huvud taget
            yrkat bifall till vårt yrkande.
          </note>
          <note>
            Det är svårt att få detta att gå ihop. Det är en sak att formulera
            vackra fraser om vad man vill, men det gäller också att i handling
            visa att man står för det man säger.
          </note>
          <note type="speaker">
            Anf. 8 ALICE ÅSTRÖM (v) replik:
          </note>
          <note>
            Herr talman! Jag ska inleda med att kommentera det som Ragnwi
            Marcelind säger om att polisen inte ens tycker att det är meningsfullt
            att rycka ut. Det är ett stort problem som har med effektiviteten
            att göra, att avgöra vad som är meningsfullt, om ärendet kommer
            att bli avskrivet eller om det inte är någon idé att rycka ut.
            Det är en av de saker som vi måste ta tag i när det gäller polisen.
            Man måste komma till rätta med den attityden. Det ska inte avgöras
            på förhand vad som kommer att gå till domstol eller inte. Det
            finns en mängd sådana saker som behöver lyftas fram. Vi kommer
            säkert att få tillfälle att diskutera detta flera gånger.
          </note>
          <note>
            Ragnwi Marcelind sade att vi i Vänsterpartiet har en kluven inställning
            till anstalter. Man skulle kunna få ett effektivare resursutnyttjande
            med större anstalter, men större anstalter innebär också att människor
            placeras längre från sina hemorter, vilket försvårar utslussningen
            och återanpassningen. Där finns det en klar och tydlig problematik.
            Vi i Vänsterpartiet har inte satt ned foten ordentligt. Jag tycker
            att det är en viktig diskussion som vi ska fortsätta att föra.
          </note>
          <note>
            När det gäller det brottsförebyggande arbetet och vuxenvärldens
            värderingar instämmer jag delvis i Kristdemokraternas uppfattning
            att vuxenvärlden måste reagera på ett helt annat sätt och ta ett
            större ansvar. Däremot tror jag inte att en landsomfattande kampanj
            kan förändra attityderna. Men om fler vuxna inte köpte smuggelsprit,
            om fler vuxna inte köpte smuggelcigaretter, om fler vuxna inte
            köpte stöldgods, skulle vi kunna överföra andra värderingar. Det
            skulle också kunna påverka brottsligheten och kriminaliteten.
            Så det är ett stort ansvar för vuxenvärlden vad det är för värderingar
            vi överför. Den debatten behöver vi ta.
          </note>
          <note type="speaker">
            Anf. 9 BEATRICE ASK (m) replik:
          </note>
          <note>
            Herr talman! Jag förstod av Alice Åströms inledning här att vi
            skulle vara nöjda med att polisen och rättsväsendet får så mycket
            pengar som de ändå får. Min konkreta fråga till Alice är naturligtvis:
            Är Alice Åström och Vänsterpartiet nöjda med den budgetfördelning
            som har gjorts? Det måste vi få svar på här i dag, därför att
            ni kommer ju inte att sätta ned foten men däremot att trycka på
            ja-knappen.
          </note>
          <note>
            När det gäller exemplet från i lördags, då jag besökte ett närpolisområde
            med två poliser, undrar jag: Vad är det de ska effektivisera?
          </note>
          <note>
            Vi ser av RPS redovisning att den budget som ni tänker rösta
            ja till inte räcker för att fylla på med de tjänster som man skulle
            behöva, för att täcka scheman för helger och kvällar, för att
            kunna prioritera ungdomsbrottslighet, för att kunna prioritera
            narkotikabevakning. Vad ska de här två poliserna i Härjedalen
            göra? Ska de springa fortare? Vad är det för effektivisering som
            Vänsterpartiet ser framför sig?
          </note>
          <note>
            Sedan blir man ju mörkrädd när man hör att det nu diskuteras
            effektivisering också i kriminalvården för att få den att fungera
            bättre. Ett exempel är halvtidsfrigivning av förstagångsdömda,
            som det heter. Alice Åström borde väl veta vid det här laget att
            den som döms till fängelse för första gången inte är ny i branschen.
            De som döms till fängelse för grova brott har en lång brottskarriär
            bakom sig. Det handlar naturligtvis om att polis och andra på
            ett betydligt tidigare stadium borde göra vettiga och fungerande
            insatser. Att, som Vänsterpartiet är ute efter, lösa kriminalvårdens
            problem genom att släppa ut de grövsta brottslingarna verkar med
            förlov sagt rätt korkat.
          </note>
          <note type="speaker">
            Anf. 10 ALICE ÅSTRÖM (v) replik:
          </note>
          <note>
            Herr talman! När det gäller att effektivisera inom polisen handlar
            det mycket om arbetstidens förläggning och om hur man planerar
            den. Självklart kan inte de två poliserna i det här distriktet
            springa fortare. Däremot kan man faktiskt effektivisera när det
            gäller planeringen, när det gäller antalet poliser man har i tjänst
            nattetid och hur många man har i tjänst dagtid. Den senaste undersökningen
            som jag sett nu är den ett par år gammal visar att vi har allra
            flest poliser i tjänst i Sverige en onsdagsförmiddag. Här tror
            jag att det finns mycket som är möjligt att göra.
          </note>
          <note>
            Jag håller med Beatrice Ask om att glesbygdsproblematiken blir
            större och större. Det handlar också om att fler av de poliser
            som kommer ut från polisutbildningen blir uppslukade av storstadsområdena
            och att de söker tjänster där. Det är för få som vill ut och jobba
            på landsbygden. Det är en problematik som vi kommer att behöva
            göra något åt de närmaste åren, för de poliser som kommer ut kommer
            att vara så pass efterfrågade att risken är att de inte kommer
            ut till glesbygd.
          </note>
          <note>
            När det gäller att lösa kriminalvårdens problem med att släppa
            ut folk tidigare vill jag säga att om Beatrice Ask hade varit
            lite mer noggrann hade hon vetat att Vänsterpartiet, redan när
            frågan kom upp om att man skulle avskaffa halvtidsfrigivningen
            och förlänga straffen, ansåg att det kriminalpolitiskt var en
            ineffektiv metod.
          </note>
          <note>
            Vänsterpartiet tror inte på att längre straff löser brottsligheten.
            Vi tror inte att längre fängelsestraff ger människor större möjligheter
            till återanpassning. Att i stället säga, som Moderaterna, att
            ju längre tid vi låser in dem desto längre tid kan vi behandla
            dem, tycker vi är ganska cyniskt. Det vore bättre att se till
            att resurserna kommer innan människor hamnar i kriminalvården.
          </note>
          <note type="speaker">
            Anf. 11 BEATRICE ASK (m) replik:
          </note>
          <note>
            Herr talman! Effektiviseringen ska då gå till så att man ska
            titta på arbetstidens förläggning. Det är ju väldigt svårt att
            göra det i stora delar av landet, där man inte ens täcker det
            grundläggande schemat därför att det inte finns personal tillgänglig
            och inga pengar till att anställa personal för att fylla ut det
            hela. Och det handlar inte bara om glesbygden. Jag var i Falun
            häromsistens, och det var samma bekymmer där. Man kunde inte täcka
            schemat när man skulle behöva. Det handlade inte om att de sitter
            där på onsdagsförmiddagarna fullt ut, utan det handlar om att
            antalet poliser inte räcker till för att fylla schemat. Dessutom
            har man en hög medelålder som problematiserar det hela ytterligare.
          </note>
          <note>
            Frågan är i alla fall: Räcker den budget för polisen som majoriteten
            lägger fram eller gör den det inte? Har Rikspolisstyrelsen rätt
            eller fel?
          </note>
          <note>
            Sedan tror inte heller jag att längre straff löser alla problem.
            Men Vänsterpartiet är ju totalt fixerat vid de dömda. Det är faktiskt
            en lisa för många brottsoffer att veta att den som har gjort sig
            skyldig till ett mycket grovt brott och blivit dömd för det åtminstone
            under den tid som de blivit dömda till inte är ute i samhället.
            Att lösa kriminalvårdens problem genom att släppa ut de dömda
            skapar problem på andra håll i samhället som jag tycker att Vänsterpartiet
            borde beakta.
          </note>
          <note type="speaker">
            Anf. 12 ALICE ÅSTRÖM (v) replik:
          </note>
          <note>
            Herr talman! När det gäller att effektivisera och när det gäller
            att anställa personal är Beatrice Ask mycket väl medveten om att
            två nya polishögskolor har öppnats, att vi utbildar fler poliser
            i Sverige i dag än vad vi någonsin har gjort. Beatrice Ask vet
            också att möjligheten att öka antalet poliser handlar om att kunna
            utbilda fler poliser. Det är ju inte så att det dräller runt poliser
            som väntar på att få en anställning och att man ute i polisdistrikten
            inte har råd att anställa dem. Det här är en problematik som kom
            av att man stängde polishögskolan. Men nu har det faktiskt öppnats
            ytterligare två, och det utbildas för fullt. Den här problematiken
            har ju majoriteten varit medveten om och har vidtagit åtgärder
            och fortsätter att vidta åtgärder för att komma åt.
          </note>
          <note>
            När det gäller kriminalvården återigen och att Vänsterpartiet
            bara skulle se till de dömda tycker jag att det är en ganska billig
            retorik av Beatrice Ask, eftersom Beatrice Ask mycket väl vet
            att vi i motioner på flera områden lägger fram förslag som handlar
            om brottsoffren. Men att göra som Moderaterna och koppla ihop
            brottsoffrets upprättelse med inlåsning av människor är ett mycket
            förenklat sätt att se på problematiken. Det blir inte lättare
            om vi får fler och fler farliga människor som har varit inspärrade
            längre och får sämre möjlighet att komma tillbaka och återanpassas
            till samhället. De människor som råkar ut för dessa farliga människor
            i nästa omgång är också brottsoffer, något som man behöver betänka.
            Vi tror att man både kan satsa på brottsoffer och också våga diskutera
            återrehabilitering av dem som begår brott.
          </note>
          <note type="speaker">
            Anf. 13 JOHAN LINANDER (c):
          </note>
          <note>
            Herr talman! Jag vill börja med att säga att jag står bakom samtliga
            Centerpartiets 24 reservationer och 7 särskilda yttranden, men
            jag tror att talmannen och mina riksdagskolleger är tacksamma
            för att jag väljer att yrka bifall enbart till reservation 7 under
            punkt 10 angående ökad antagning till polisutbildningarna och
            till reservation 16 under punkt 20 angående sjöpolisen.
          </note>
          <note>
            Samhället är vi, alla vi som bor här i Sverige tillsammans. Vi
            har kommit överens om att vi inte klarar av att sköta allting
            själva, och därför måste vi samarbeta. Vi har kommit överens om
            att samarbeta på lokal, regional och nationell nivå.
          </note>
          <note>
            På den nationella nivån ligger uppgifter såsom försvaret av hela
            landet, ekonomisk hjälp vid sjukdom, regler för hur vi får bete
            oss mot varandra och mycket mycket mer.
          </note>
          <note>
            Medborgarna har kommit överens om att dessa uppgifter ska skötas
            av oss gemensamt. Medborgarna ställer också krav på att uppgifterna
            ska skötas på ett bra sätt. Vi är förtroendevalda för att se till
            att uppgifterna blir skötta på ett så bra sätt som möjligt.
          </note>
          <note>
            De människor som jag pratar med runtom i landet tycker att olika
            samhällsuppgifter är olika viktiga, och nästan alltid får jag
            höra att rättsväsendet i stort är en av de allra viktigaste, om
            inte den viktigaste, uppgiften för samhället att klara av. Hela
            samhället är beroende av att människor kan känna sig trygga, att
            brottslighet förebyggs på ett effektivt sätt och att de som begår
            brott grips, åtalas, döms och får avtjäna sitt straff.
          </note>
          <note>
            Tyvärr är det mycket sällan som de människor jag möter är nöjda
            med hur rättsväsendet sköts. Varför kom inte polisen när vi ringde
            angående en pågående misshandel? Hur kan män gå fria för att de
            inte visste vad de gjorde med en kvinna? Varför får jag ett lägre
            belopp i brottsskadeersättning än vad domstolen dömde ut? Jag
            skulle kunna fortsätta länge med frågor som jag försökt besvara.
            När jag har försökt svara de här människorna har jag varje gång
            sagt: Det har varit en socialdemokratisk regering i snart tio
            år. Först när svenska folket röstat bort s-regeringen och vi fått
            en borgerlig regering i landet kan jag lova ordentliga satsningar
            på rättsväsendet.
          </note>
          <note>
            Med anledning av detta kommer Centerpartiet efter nyår att bjuda
            in de andra tre borgerliga partierna till en gemensam arbetsgrupp
            för ett bättre svenskt rättsväsende. Det är positivt att Moderaterna
            tidigare tillsatt en intern arbetsgrupp om brottsbekämpning. Vi
            i Centerpartiet tycker att det nu är hög tid för en gemensam borgerlig
            arbetsgrupp för att vända den negativa utvecklingen med polisbrist,
            ökad brottslighet och sämre kriminalvård. Vi ska ha en ännu starkare
            blåslampa på justitieministern.
          </note>
          <note>
            Herr talman! Sverige behöver fler poliser. Detta tror jag att
            även regeringen håller med om. Men jag skulle gärna se en högre
            ökningstakt än under år 2002. Då ökade antalet poliser med 29
            stycken. Visserligen har majoriteten föreslagit en anslagsökning
            för polisen. Men det räcker inte, långt därifrån. Det behövs mer
            resurser, fler behöver antas till polisutbildningarna och en fjärde
            polishögskola behöver startas upp snarast.
          </note>
          <note>
            Ska vi som samhällets förtroendevalda klara av människors berättigade
            krav på trygghet, uppklarade brott och lagföring så krävs det
            fler poliser. Med de kommande stora pensionsavgångarna måste polishögskolorna
            examinera ännu fler poliser för att vi totalt sett ska få en ökning.
          </note>
          <note>
            Det handlar inte bara om fler poliser utan även om att poliserna
            gör rätt saker. Centerpartiet ser fram emot en renodling av polisens
            verksamhet. Det behövs dessutom fler civilanställda så att poliserna
            verkligen kan ägna sig mer åt polisiär verksamhet.
          </note>
          <note>
            Polisen måste också tillåtas att arbeta på ett mer flexibelt
            sätt. Det gäller inte minst polisen i landets mer glesbefolkade
            delar, dessa områden som den socialdemokratiska regeringen praktiskt
            tagit redan befriat från poliser. Det krävs nya bestämmelser för
            jour och beredskap i hemmet, och modern teknik skulle kunna användas
            effektivare. Glesbygdens speciella problem och förhållanden måste
            också vara en faktor när fördelningen mellan de olika länspolismyndigheterna
            görs.
          </note>
          <note>
            Nästa del av landet som den socialdemokratiska regeringen verkar
            vilja polisbefria är skärgårdarna utanför Stockholms- och Västra
            Götalandsregionerna. Sjöpolisen är skärgårdens närpolis. Det krävs
            bättre samarbete mellan sjöpolisen, Kustbevakningen och tullen,
            men sjöpolisen behövs.
          </note>
          <note>
            Herr Talman! Rättsväsendet är som en kedja från polisen via åklagarna
            och domstolarna till kriminalvården. Hela denna kedja måste fungera.
            Riksåklagaren har i princip fått en uppgift: att öka lagföringen
            i fråga om de prioriterade brotten.
          </note>
          <note>
            Detta är alldeles rätt. Lagföringen måste öka. I dag är den till
            exempel endast 36 % för våld mot kvinnor. För hatbrotten är den
            27 %. Men hur ska åklagarna kunna öka lagföringen om de inte tillförs
            resurser? Organisationen har bantats. Av kanslipersonalen har
            till exempel 50 % sagts upp sedan 1996.
          </note>
          <note>
            Centerpartiet föreslår ytterligare 50 miljoner kronor i anslag
            till åklagarna under år 2004. Om det är en ren tillfällighet vet
            jag inte, men Riksåklagaren kommer att begära ett tillskott på
            just 50 miljoner kronor för år 2005 för att klara sin verksamhet.
          </note>
          <note>
            Herr talman! För närvarande pågår en centralisering av tingsrättsorganisationen
            av sällan skådat slag. Domstolsverket åker runt i landet och berättar
            att hälften av landets alla tingsrätter ska läggas ned. Arbetsmiljön
            blir allt sämre, frustrationen ute i de berörda kommunerna är
            stor, och regeringen sitter bara tyst. Vi har debatterat detta
            många gånger förut, och jag ska inte använda så stor del av min
            tid till det den här gången. Men Centerpartiet står fast vid att
            vi ska ha en decentraliserad tingsrättsorganisation. I de län
            där de senaste årens nedläggningsiver redan dragit fram behövs
            ett omedelbart besked om att ytterligare nedläggningar inte är
            aktuella.
          </note>
          <note>
            En annan viktig fråga som jag debatterade med justitieministern
            för några veckor sedan är de psykiskt störda brottslingarna. Det
            är inte bara inom rättspsykiatrin som det behövs resurser till
            psykiatrisk vård utan även inom kriminalvården. Därför har Centerpartiet
            föreslagit att 20 miljoner kronor av de 75 miljoner kronor som
            vi vill öka kriminalvårdens anslag med ska reserveras för att
            stärka den psykiatriska vården inom kriminalvården.
          </note>
          <note>
            Kriminalvårdens förslag, som har kommit nu i helgen, om att låsa
            in de intagna under en större del av dygnet anser inte vi i Centerpartiet
            är acceptabelt. Passivisering och ännu sämre återanpassning kommer
            att bli resultatet. Jag skulle gärna vilja ha ett svar om detta
            från justitieministern när han är här i kammaren. Ställer justitieministern
            upp på detta förslag?
          </note>
          <note>
            Det är inte bara psykiatrin som behöver mer resurser. Centerpartiet
            vill också att frivården, organisationen KRIS, får ett ökat stöd.
            Vi vill också att det satsas mer på narkotikabekämpningen inom
            fängelserna.
          </note>
          <note>
            Det finns oerhört mycket mer, förskräckligt mycket mer, som man
            skulle kunna ta upp under dagens budgetdebatt, men minuterna går
            snabbt. Jag ser redan i dag fram emot nästa års budgetdebatt.
            Då hoppas jag att vi har en budget att debattera med kraftiga
            anslagsökningar till rättsväsendet. Men framför allt ser jag fram
            emot 2006 års val och en borgerlig regering, en regering som har
            vilja, handlingskraft och kapacitet att förbättra det svenska
            rättsväsendet.
          </note>
          <note type="speaker">
            Anf. 14 SUSANNE EBERSTEIN (s):
          </note>
          <note>
            Herr talman! Under de senaste åren har den socialdemokratiska
            regeringen satsat mycket pengar på hela rättsväsendet. Den största
            satsningen har vi gjort på polisen. I årets budgetproposition
            får rättsväsendet sammanlagt drygt 26,4 miljarder kronor. Det
            är 1,1 miljarder mer än förra året. Polisen får 825 miljoner kronor
            mer. Domstolsverket får 50 miljoner kronor. Brottsoffermyndigheten
            får 3 miljoner kronor mer. Brottsförebyggande rådet får 12 miljoner
            kronor i tillskott för fortsatt satsning på medlingsverksamhet.
            Dessutom höjs anslaget för rättshjälp och offentliga försvarare
            med 100 miljoner kronor. Polisen har sedan 1997 fått anslagen
            höjda med 4 miljarder kronor. Polisens budget för år 2004 är på
            drygt 14,6 miljarder kronor.
          </note>
          <note>
            Trots denna jättesatsning är debatten densamma som förut. Det
            är som om pengarna inte fanns. Vad som hörs är att polisen inte
            kan göra någonting på grund av att de är för få och att de saknar
            resurser. Man diskuterar hela tiden den miljard man inte har i
            stället för att tala om vad man kan göra med alla de miljarder
            man har till sitt förfogande.
          </note>
          <note>
            Gustav Möller sade någon gång i samband med en budgetdebatt att
            varje felaktigt använd skattekrona är en stöld från medborgarna.
            Jag tycker att det är tänkvärda ord. Använder vi pengarna rätt?
            Hur mycket mer pengar ska vi skjuta till? Var ligger gränsen för
            dem som nu tycker att det är alldeles för lite?
          </note>
          <note>
            Det är dags att diskutera hur polispengarna ska användas och
            hur polisverksamheten ska utvecklas i stället för att fortsätta
            prata ned allt som har med polisen att göra. De har fått stora
            resurstillskott. Vi kommer under mandatperioden att utbilda 4
            000 nya poliser. Antalet nya poliser ökar för tredje året i rad.
          </note>
          <note>
            Men det räcker inte enbart med mer pengar och fler poliser. Det
            behövs också en utveckling av polisens arbete. Det handlar om
            att utveckla arbetsmetoderna och renodla arbetsuppgifterna. Det
            handlar om vidareutbildning. Det handlar om att bygga upp ett
            bra samarbete med andra sektorer i samhället. Varje poliskrona
            vi anslår ska användas där den gör mest nytta.
          </note>
          <note>
            Det är med andra ord hög tid att prata om vad polisen ska leverera
            och hur. Jag tror att det är mycket viktigt att vi nu äntligen
            får i gång positiva utvecklingsspiraler. Vi behöver lyfta fram
            och synliggöra det positiva utvecklingsarbete som pågår ute i
            landet. Vi behöver, och vill, se exempel på hur polisens arbetsmetoder
            förbättras. Sådant får spridningseffekter.
          </note>
          <note>
            Vi har en bra poliskår i det här landet. Men den måste bli ännu
            bättre. Vi får nu fler yngre, välutbildade poliser som kommer
            att arbeta tillsammans med äldre, erfarna poliser.
          </note>
          <note>
            Herr talman! Budgeten innehåller mer än en polissatsning. Inom
            domstolsväsendet pågår sedan några år ett omfattande reformarbete.
            Det syftar till att säkerställa att mål och ärenden även i framtiden
            ska kunna avgöras på ett rättssäkert och effektivt sätt. Arbetet
            omfattar domstolsväsendets yttre och inre organisation, renodling
            av verksamheten och förbättringar av det processuella regelverket.
          </note>
          <note>
            En viktig del av det pågående reformarbetet är att skapa en ny
            tingsrättsorganisation. I dagens organisation finns ett antal
            små domstolar med endast ett fåtal domare. Ska man uppnå målsättningen
            är det nödvändigt att lägga samman vissa små tingsrätter. I årets
            budgetproposition berörs tingsrättsorganisationen i Värmlands,
            Kalmar och delar av Västra Götalands län samt Helsingborgs tingsrätt.
          </note>
          <note>
            När det gäller åklagarorganisationen pågår ett förändringsarbete.
            Syftet är att ytterligare förstärka den operativa åklagarverksamheten.
            Brottsutredningar ska genomföras snabbt, effektivt och med hög
            kvalitet. För att åstadkomma kortare handläggningstider och högre
            lagföring i brottsutredningar ska åklagarna och polisen fortsätta
            att utveckla sitt samarbete.
          </note>
          <note>
            Tanken är också att åklagarna ska få en mer framträdande och
            aktiv roll som förundersökningsledare i kvalificerade brottsutredningar.
            Det finns redan många särskilt utbildade specialiståklagare för
            bekämpning av kvalificerad brottslighet, som till exempel grov
            och gränsöverskridande brottslighet. Detta är mycket värdefullt
            för en vidareutveckling av åklagarverksamheten.
          </note>
          <note>
            Ekobrottsmyndigheten fortsätter att utveckla och förstärka sin
            verksamhet. Brottsutredningsarbetet genomförs i gemensamma utredningsgrupper
            med åklagare, poliser, ekonomer och andra specialister för att
            säkerställa hög kompetens. Men det krävs att revirtänkande och
            prestige mellan olika yrkeskategorier minskar.
          </note>
          <note>
            En samlad kunskap och erfarenhet är av stor betydelse i kampen
            mot den ekonomiska brottsligheten. Ekobrottsmyndigheten arbetar
            med att skapa en ekobank, där information ska samlas och lagras
            för att kunna användas i den operativa verksamheten. Det är planerat
            att systemet ska kunna tas i bruk inom hela myndigheten under
            2004. Tanken är att även andra ekobrottsbekämpande myndigheter
            ska kunna utnyttja systemet.
          </note>
          <note>
            Budgeten innehåller också en satsning på brottsoffer. Brottsoffermyndigheten,
            som svarar för att främja brottsoffrens ställning, får 3 miljoner
            kronor mer i anslag från och med 2004.
          </note>
          <note>
            Herr talman! Oppositionens beskrivning av läget i rättsväsendet
            är likadan som förra årets: Elände och katastrof! Och ingenting
            gör regeringen! Med oppositionens budgetramar skulle minsann läget
            vara ett helt annat. Vi skulle ha fler och effektivare poliser.
            Vi skulle ha en bättre kriminalvård, bättre brottsofferverksamhet,
            effektivare domstolar med mera.
          </note>
          <note>
            Hur är det egentligen? På vilket sätt skulle allt vara så mycket
            bättre med era förslag? Hur många fler poliser skulle vi få med
            den moderata satsningen? Hur många fler platser skulle vi ha i
            fängelserna om ni fick bestämma? På vilket sätt skulle domstolarna
            bli effektivare?
          </note>
          <note>
            Sanningen är att den satsning som vi socialdemokrater gjort tillsammans
            med Miljöpartiet och Vänsterpartiet på hela rättsväsendet de senaste
            åren är mycket större än vad ni tidigare har föreslagit. Men det
            låtsas ni inte om. Ni fortsätter er tradition att föreslå mer
            pengar än vad regeringen gör. Jag kan inte göra mig fri från tanken
            att ni är besvärade över vårt engagemang i de här frågorna. Ni
            tycker att rättsväsendefrågorna är era profilfrågor och kan inte
            acceptera att vi tar initiativ. Men egentligen borde ni välkomna
            de satsningar som gjorts och som görs.
          </note>
          <note>
            Herr talman! För att vara framgångsrika i det brottsbekämpande
            arbetet måste vi bekämpa både brottsligheten och brottslighetens
            orsaker. Vi socialdemokrater har visat att vi menar allvar med
            detta genom de stora satsningar som vi gjort på rättsväsendet
            de senaste åren.
          </note>
          <note>
            Vi vet att utanförskap är grogrund för kriminalitet. Det bästa
            sättet att långsiktigt bekämpa brott är därför att arbeta för
            ett samhälle där de sociala klyftorna är små ett samhälle där
            alla behövs. Arbetet med att stärka välfärden måste därför ständigt
            pågå, och i det arbetet behövs alla.
          </note>
          <note>
            Vi ska fortsätta att utveckla och förstärka hela rättsväsendet.
            Det brottsförebyggande arbetet i dess vidaste mening måste förbättras.
            Och då tänker jag inte bara på det konkreta brottsförebyggande
            arbete som görs i alla lokala råd som har bildats över landet.
            Jag tänker också på vad vi alla kan göra som medmänniskor, grannar
            och vänner eller som medlemmar i föreningar.
          </note>
          <note>
            Alla brott måste bekämpas. Varje brott är ett brott för mycket.
            Brotten innebär tragedier för dem som utsätts, och brotten trasar
            sönder solidariteten mellan människor i ett samhälle.
          </note>
          <note>
            Det är inte acceptabelt att unga kvinnor inte vågar gå hem när
            det är mörkt, av rädsla för att utsättas för brott. Det är inte
            acceptabelt att unga män med mörk hudfärg inte vågar åka buss
            sent på kvällen, av risk för att bli nedslagna. Även om de inte
            utsätts för brott så har rädslan beskurit en stor del av deras
            frihet.
          </note>
          <note>
            Vi har mycket kvar att göra i kampen mot brott.
          </note>
          <note>
            Vi måste på alla sätt främja samarbete mellan olika aktörer i
            samhället. Polisen ska utveckla samarbetet med andra delar av
            rättsväsendet, men den ska också utveckla samarbetet med skolor,
            socialtjänst och föreningsliv. Brottslighet ska bekämpas överallt
            i samhället.
          </note>
          <note>
            Herr talman! Den socialdemokratiska politiken bygger på värderingar
            om frihet, rättvisa och jämlikhet. Brottslighet kränker dessa
            värden. Av detta följer att all brottslighet måste förebyggas
            och bekämpas med kraft.
          </note>
          <note>
            Reformarbetet som pågår inom alla delar av rättsväsendet är aktivt
            och levande. Målet är att skapa trygghet för medborgarna. Vi har
            alla ett gemensamt ansvar för denna trygghet, vilken bara kan
            byggas i samverkan och gemenskap. Vi är beredda att ta detta ansvar.
          </note>
          <note>
            Herr talman! Jag yrkar bifall till förslagen i betänkandet och
            avslag på samtliga reservationer.
          </note>
          <note type="speaker">
            Anf. 15 BEATRICE ASK (m) replik:
          </note>
          <note>
            Herr talman! Jag är förvånad över att Susanne Eberstein har samma
            talskrivare som Alice Åström. Men ändock: Ingen från oppositionen
            har väl från talarstolen sagt att ingenting görs. Vår kritik har
            varit att den budget som regeringen lägger fram och som ni är
            beredda att rösta för inte räcker för att uppfylla de krav som
            samma regering och statsmakt ställer på rättsväsendet. För att
            hålla oss till polisen är det precis den redovisning som Rikspolisstyrelsen
            lämnar. Min fråga är då fortfarande hur Susanne Eberstein ser
            på detta förhållande.
          </note>
          <note>
            Jag är också helt övertygad om att det moderata alternativet
            är bättre. Det är mer realistiskt. Jag har aldrig sagt från talarstolen
            att det skulle göra slut på alla bekymmer, vilket talskrivaren
            trodde att jag skulle säga när Susannes anförande skrevs.
          </note>
          <note>
            Jag är också väldigt glad över att det tas initiativ. Det tog
            bara ett par år för er socialdemokrater att bestämma er för hur
            man skulle betala för polisinsatsen i Göteborg vid EU-toppmötet.
            Om några veckor ska vi ha ytterligare ett toppmöte, som vad gäller
            insatsen beräknas komma att kosta 4050 miljoner kronor. Varifrån
            ska de pengarna tas? När får vi besked om hur kostnaderna ska
            tas i den frågan? Och varför vägrar man att lyssna på polisen
            när det gäller förläggning och annat för att pressa kostnaderna
            för man har valt ett av de dyraste alternativen när det gäller
            förläggning.
          </note>
          <note>
            Detta är den typ av handlingskraft som man tyvärr måste kritisera
            också här i riksdagen.
          </note>
          <note type="speaker">
            Anf. 16 SUSANNE EBERSTEIN (s) replik:
          </note>
          <note>
            Herr talman! Först vill jag rätta Beatrice Ask: Jag skriver inte
            Alice Åströms tal.
          </note>
          <note>
            Jag tycker att vi väldigt noggrant ska titta på detta och kanske
            begära att få en rapport över det inslag som man hade från polisen
            där man talade om effektiviteten. Jag är säker på att det var
            vinklat på ett väldigt tråkigt och elakt sätt, men jag tror att
            det finns mycket att göra inom polisorganisationerna för att få
            ett effektivare arbete utfört.
          </note>
          <note>
            Vi har utökat polisens ramar med 4 miljarder sedan 1997, och
            jag frågar fortfarande: När kommer den att tycka att det är tillräckligt?
            Jag tycker att man ska säga: Nu har ni fått så mycket pengar,
            och nu är det dags för lite leverans.
          </note>
          <note>
            Jag kan också trösta Beatrice Ask med den intressanta uppgiften
            att Jämtlands läns invånare faktiskt är tryggast i hela Sverige,
            trots bilden av att det där egentligen inte finns några poliser
            alls. Jag vet inte vad det står för, men det är faktiskt på det
            sättet. Det är ju faktiskt ett glesbygdslän, precis som Västernorrland,
            där vi är näst tryggast i landet.
          </note>
          <note>
            Vi lyssnar mycket noga på polisen, men vi lyder inte alltid vad
            de säger. Vi tycker kanske att de också skulle lyssna på de signaler
            som folk ute i samhället ger om att man tycker att polisen mest
            talar om de pengar som inte finns och inte om hur de använder
            de pengar de har.
          </note>
          <note type="speaker">
            Anf. 17 BEATRICE ASK (m) replik:
          </note>
          <note>
            Herr talman! Susanne Eberstein säger att hon tror att det finns
            mycket att göra för att effektivisera polisorganisationen. Kan
            man inte kräva att de som makten haver vet att det finns mycket
            att effektivisera om man lägger en budget som är snävare än vad
            Rikspolisstyrelsen anser nödvändigt för att klara verksamheten?
            Då kan man inte bara tro, utan man måste veta att man kan vidta
            åtgärder som gör att budgeten ändå går ihop i slutändan.
          </note>
          <note>
            Ja, i Jämtlands län är medborgarna ganska trygga tycker man i
            medborgarundersökningar. Det är väldigt bra. Det är också så med
            Närpolisområde Syd, som jag refererade till. Man har en väldigt
            hög uppklaringsprocent. Man är duktig på utredningar och på att
            få fast dem som gör sig skyldiga till brott. Likväl är det väldigt
            allvarligt att det inte finns någon polis i tjänst, exempelvis
            som förra helgen, då vi hade en bussolycka med över 20 människor
            i en buss ett par mil söder om Sveg. Då fanns det ingen i tjänst,
            utan man fick ta in lediga poliser som dessbättre lyckades ta
            sig ned olyckan var heller inte så allvarlig.
          </note>
          <note>
            Det är en tunn organisation. Det är inte så att den räcker till
            för att ge människor den trygghet och säkerhet de har rätt att
            kräva. Det är också viktigt. Det är inte bara känsla det handlar
            om, utan det ska också i realiteten vara så att rättsmaskineriet
            och polisen kan komma när de behövs.
          </note>
          <note type="speaker">
            Anf. 18 SUSANNE EBERSTEIN (s) replik:
          </note>
          <note>
            Herr talman! Det intressanta när man hör på debatten i riksdagen
            över huvud taget är följande: Om vi skulle ge myndigheterna vad
            de tycker ligger inom anständighetens gräns det gäller ju inte
            bara inom rättsväsendets område skulle vi nog behöva väldigt mycket
            högre skatter i Sverige. Jag tror att man kanske vid olika myndigheter
            har vant sig vid att anslagen ska stiga år från år, och det är
            där jag anser att man ska fundera på ett annat sätt.
          </note>
          <note>
            När det gäller polisområdena i Sverige är det så här: Det ska
            inte på varje närpolisstation vara bemannat dygnet runt. Det är
            faktiskt så att på helger och nätter ska man ha en gemensam larmorganisation
            som fungerar. Det skulle behövas ohyggligt mycket folk för att
            bemanna två tjänster om någon skulle jobba jämt och dygnet runt.
            Det räcker ju inte med två då, utan det blir väldigt många fler
            som då ska sitta där och vänta på att till exempel en bussolycka
            inträffar.
          </note>
          <note>
            Det är ju så att när man på helger eller på nätter ska ha tag
            i polisen så ringer man 112. Det är väl ändå ingen i den här kammaren
            som påstår att man inte svarar på det numret. Man har en organisation
            på nätter och helger som är centraliserad, framför allt till exempel
            uppe i Norrland, som Beatrice Ask och jag kommer från. Det är
            alldeles självklart att vi inte kan ha full bemanning i Bräcke
            dygnet runt, utan polisen kommer kanske från Ånge, Sundsvall eller
            Östersund, även om det är lång väg att köra. Det skulle krävas
            enorma resurser, och jag tror faktiskt att det skulle vara helt
            i onödan.
          </note>
          <note type="speaker">
            Anf. 19 JOHAN LINANDER (c) replik:
          </note>
          <note>
            Herr talman! Susanne Eberstein talar här om jättesatsningar på
            polisen, men resurstillskott är ju inte samma sak som att resurstillskotten
            är tillräckliga.
          </note>
          <note>
            Tycker Susanne Eberstein att polisen har resurser nog? Betyder
            det alltså att polisen inte ska se fram emot en endaste krona
            i tillskott under 2005 eller 2006? Det är ju så det låter när
            ni säger att det är dags att leverera.
          </note>
          <note>
            Jag är förvånad, måste jag säga. Socialdemokraternas representant
            och jag själv måste ha besökt helt olika polisstationer och pratat
            med helt olika poliser, för vi har uppenbarligen inte fått samma
            besked av dem som finns ute på fältet och inte här i riksdagens
            trygga säkra borg.
          </note>
          <note>
            Är det rimligt? Det låter som om Susanne Eberstein tycker att
            det är rimligt att två poliser tjänstgör natt och har ansvar för
            en yta som är större än Belgien. Jag skulle vilja ha svar på frågan:
            Är det rimligt?
          </note>
          <note>
            Till slut: Från Centerpartiets sida välkomnar vi initiativ, även
            när de kommer från Socialdemokraterna. Ett sådant initiativ ska
            vi debattera senare i dag. Problemet är ju att initiativen kommer
            för sällan och att det inte finns en tydlig strategi i budgeten
            för hur rättsväsendet ska utvecklas för att vi ska kunna ta tag
            i de problem som vi ändå verkar vara överens om finns.
          </note>
          <note type="speaker">
            Anf. 20 SUSANNE EBERSTEIN (s) replik:
          </note>
          <note>
            Herr talman! Jag har verkligen inte sagt att polisen inte behöver
            mera pengar. Det är just därför vi tillför polisen 825 miljoner
            kronor. Det är skillnaden mellan 2003 och 2004: 825 miljoner kronor.
            Jag kan inte förstå hur Johan Linander kan anse att det inte är
            några pengar.
          </note>
          <note>
            Jag är själv ordförande i polisstyrelsen hemma. Vi har både en
            större stad och glesbygd i vårt område. Jag ser där att det handlar
            väldigt mycket om organisation. När det gäller våra närpolisområden
            är det faktiskt så att varenda polisstation är icke-bemannad på
            nätterna. Det är inte menat så, utan det är centralorten som har
            bemanningen. Och jag tror att det faktiskt är det som poliserna
            själva vill, så att man inte behöver sitta långt ute alldeles
            ensam på helger och nätter när man kanske egentligen inte behövs.
            Då centraliserar man till närmaste tätort, och därifrån rycker
            man ut om och när det behövs.
          </note>
          <note>
            Men som sagt: Vi tillför 825 miljoner kronor mer för 2004, och
            jag kan inte förstå hur man kan tolka det som att vi inte tycker
            att polisen behöver mera pengar. Men det gäller också att de måste
            börja se till att pengarna används på absolut bästa sätt.
          </note>
          <note type="speaker">
            Anf. 21 JOHAN LINANDER (c) replik:
          </note>
          <note>
            Herr talman! Hade Susanne Eberstein lyssnat på vad jag sade så
            hade hon hört att min fråga gällde om polisen skulle se fram emot
            ytterligare resurser 2005 och 2006. Vad det blir 2004 vet vi,
            även om vi inte beslutar om det förrän i morgon eftermiddag.
          </note>
          <note>
            Ni säger att effektivisering krävs, och till viss del kan jag
            hålla med. Men frågan är hur det ska göras. Socialdemokraterna
            har haft ansvaret för rättsväsendet och polisen i snart tio år.
            Alltså är det också ni som har ansvar för hur polisen arbetar
            och vilken effektivitet det finns inom poliskåren. Om ni inte
            har klarat det på tio år, vad är det då som talar för att ni kommer
            att klara av det under de kommande två år som ni har kvar av den
            här mandatperioden? Vi hoppas ju att det inte blir längre än två
            år.
          </note>
          <note type="speaker">
            Anf. 22 SUSANNE EBERSTEIN (s) replik:
          </note>
          <note>
            Herr talman! Det är självklart att polisen ska tillföras nya
            resurser. Vi har lovat 4 000 nyutbildade poliser under den här
            mandatperioden, och de ska faktiskt anställas, vilket kostar pengar.
            Så det är alldeles självklart att vi kommer att se till att det
            finns pengar till dem.
          </note>
          <note>
            Jag är övertygad om att det krävs ett mycket tydligare chefskap
            än vad vi har i dag inom polisen. Vi måste allteftersom skärpa
            våra krav på effektivitet. Jag menar att det inte är här i kammaren
            som vi ska se till att polisen blir effektiv, utan det är faktiskt
            polisen som ska effektivisera sitt arbete genom att vi säger:
            Nu får ni göra det här! Nu blir det inte mer än 825 miljoner det
            här året, och nu får ni se till att de pengarna räcker och används
            på absolut bästa sätt. Jag tycker inte att det är särskilt svårt
            att sätta sig in i den problematiken.
          </note>
          <note type="speaker">
            Anf. 23 TORKILD STRANDBERG (fp) replik:
          </note>
          <note>
            Herr talman! Min fråga rör också anslagens storlek. Jag tror
            att det råder stor diskrepans mellan majoritetens företrädares
            retorik och den verklighet som många av oss möter ute i landet
            när det gäller resurstilldelningen.
          </note>
          <note>
            Jag måste säga att jag inte personligen har stött på någon irritation
            ute i landet över att vi från de borgerliga partierna talar om
            ökade anslag till rättsväsendet eller åsikten att vi skulle uttrycka
            lite tacksamhet mot den socialdemokratiska regeringen som satsar
            så storslaget.
          </note>
          <note>
            Min fråga rör anslagen. Man kan prata om satsningar, men man
            glömmer väldigt ofta att tala om de besparingar som görs. Ett
            exempel är att man satsar 150 nya miljoner på kriminalvården nästa
            år, men man har samtidigt ett besparingsprogram som innehåller
            200 miljoner. Man satsar 50 nya miljoner på domstolsväsendet,
            men Domstolsverket är ålagt besparingar på 125 miljoner nästa
            år. Nytillskotten och det ni kallar satsningar täcker alltså inte
            ens de underskott eller besparingar man ska göra inför nästa år.
            Jag skulle gärna vilja höra Susanne Ebersteins kommentar till
            detta.
          </note>
          <note type="speaker">
            Anf. 24 SUSANNE EBERSTEIN (s) replik:
          </note>
          <note>
            Herr talman! Kriminalvården är ju tyvärr en tillväxtbransch.
            Det är väldigt tråkigt att det är på det sättet. Samtidigt måste
            man inse att både domstolar, åklagare och polis faktiskt måste
            ha blivit effektivare eftersom vi får alltfler dömda.
          </note>
          <note>
            Självklart måste kriminalvården titta över sin organisation.
            Jag besöker också tillsammans med mina kamrater fängelser. Vi
            var senast i Haparanda. Jag har också varit i mina hemtrakter
            och besökt fängelserna. Jag är helt övertygad om att det går att
            effektivisera så att vi inte längre behöver ha den absolut högsta
            kostnaden per intern i Europa, som vi i princip har, utan att
            man behöver bryta mot mänskliga rättigheter och det fortfarande
            finns en acceptabel kvalitet.
          </note>
          <note>
            Samtidigt som man gasar och bygger fler anstalter och får fler
            platser måste man också effektivisera organisationen. Man måste
            fundera mycket noga över om vi ska bygga så att vi får lite större
            anstalter. Vi vet att styckekostnaden för till exempel mat sjunker
            då.
          </note>
          <note>
            Jag tror att det finns mycket att göra. Kriminalvården har kommit
            med en handlingsplan för hur man ska effektivisera sin organisation.
            Nu ska man förhandla om den, och vi kommer att se vad det innebär
            under den närmaste tiden. Jag är övertygad om att mycket kan göras
            där.
          </note>
          <note type="speaker">
            Anf. 25 TORKILD STRANDBERG (fp) replik:
          </note>
          <note>
            Herr talman! Det här är intressant. I sitt första inlägg uttrycker
            Susanne Eberstein närmast en irritation över att inte tacksamheten
            ute i rättsväsendet är större över de miljarder som den socialdemokratiska
            regeringen har levererat. Hon säger att det är dags att leverera
            nu. Jag känner en viss oro för att man, om man har den inställningen,
            år efter år fortsätter att betala ut nya och större belopp, som
            Susanne Eberstein säger, om man inte samtidigt har kraven på leveranser.
          </note>
          <note>
            Du pratar om effektiviseringar som ska göras i rättsväsendet,
            Susanne Eberstein. Vad är det för effektiviseringar vi ska se
            inom polisen och kriminalvården konkret, så att man under nästa
            år ska kunna banta bort 200 miljoner och ytterligare ett antal
            hundra miljoner under kommande år? Vilka effektivitetsvinster
            är det?
          </note>
          <note type="speaker">
            Anf. 26 SUSANNE EBERSTEIN (s) replik:
          </note>
          <note>
            Herr talman! Som exempel kan man ta effektivare anstaltsutnyttjande,
            mer ekonomiskt platsbyggande, effektivare personalutnyttjande
            och centraliserad upphandling. Jag tror att man kommer långt med
            bara de fyra olika delarna.
          </note>
          <note>
            När det gäller domstolsväsendets kostnader ska vi titta över
            advokatkostnaderna, som har stigit enormt. Där kanske finns en
            del att fundera över. I stället för att jobba på övertid med alldeles
            för höga ersättningar kanske polisen i mycket större utsträckning
            ska ha periodplanerad arbetstid.
          </note>
          <note>
            Jag, som inte är operativ chef inom vare sig kriminalvården eller
            polisen, kan se områden där vi snabbt ska se till att det händer
            någonting.
          </note>
          <note type="speaker">
            Anf. 27 RAGNWI MARCELIND (kd) replik:
          </note>
          <note>
            Herr talman! Eberstein säger att hon är väldigt nöjd med att
            rättsväsendet har tillräckligt med resurser. Jag måste få säga
            att jag känner en mycket större ödmjukhet inför den här frågan
            och vågar inte säga någonting sådant. Jag är inte ens nöjd med
            det budgetanslag som mitt parti har föreslagit. Jag skulle önska
            att vi hade haft möjlighet att ge mycket mer pengar.
          </note>
          <note>
            Men om Susanne Eberstein tycker att det är tillräckligt med resurser
            och att det snarare handlar om hur pengarna ska användas, som
            hon sade, skulle jag vilja veta om Susanne Eberstein är nöjd med
            att vi endast i 15 % av de fall som anmäls till polisen kan binda
            gärningsmannen till brottet. Kan Eberstein vara nöjd med att hälften
            av dem som sitter på våra anstalter återfaller i brott? Kan hon
            vara nöjd med att antalet personer som väntar på verkställighet
            i våra häkten har fördubblats de sista två åren? Det är i dag
            ungefär 350 personer. Är Susanne Eberstein nöjd med att 40 % av
            Sveriges kvinnor och 10 % av männen inte vågar gå ut på gator
            och torg på grund av den osäkerhet som råder, enligt en undersökning
            av Forskningsgruppen för Samhälls- och Informationsstudier som
            publicerades i augusti 2003? Listan skulle kunna göras lång.
          </note>
          <note>
            Jag känner både en oro och en stor ödmjukhet inför framtiden,
            inför hur vi ska hantera vårt samhälle. Jag skulle inte våga säga
            att det är bra som det är. Kan Susanne Eberstein med styrka vidhålla
            det hon inledningsvis sade i sitt anförande? Måste inte Susanne
            Eberstein också erkänna att vi lever i en mycket orolig värld
            och att det krävs att resurser kan avsättas och användas effektivt
            för att vi ska kunna skapa trygghet i vårt samhälle?
          </note>
          <note type="speaker">
            Anf. 28 SUSANNE EBERSTEIN (s) replik:
          </note>
          <note>
            Herr talman! Jag tycker att det är intressant med Kristdemokraterna.
            Det är faktiskt det parti som mest glider på sanningen. Det är
            mycket märkligt, och jag har alltid varit förvånad över det.
          </note>
          <note>
            Jag har aldrig sagt att vi har tillräckligt med resurser, men
            jag har sagt att det är oerhört viktigt att de resurser som tillförs
            används på allra bästa sätt.
          </note>
          <note>
            Självklart är jag inte nöjd med hur samhället ser ut. Det framkom
            till exempel i kvällspressen häromdagen att 100 miljarder försnillas,
            kan man säga, från statskassan på olika sätt genom något slags
            vardagsbrottslighet. Det ansåg den här kvällstidningen. Det sker
            genom att man inte betalar TV-licens, är sjukskriven när man egentligen
            arbetar och så vidare. Tänk hur mycket bättre det skulle vara
            om människor inte utnyttjade olika system på fel sätt och vi hade
            de 100 miljarderna.
          </note>
          <note>
            Nej, självklart är jag inte nöjd. Men jag är inte så vansinnigt
            missnöjd. Jag tycker faktiskt att 14,7 miljarder till polisen
            borde kunna räcka till att göra väldigt mycket bra saker.
          </note>
          <note type="speaker">
            Anf. 29 RAGNWI MARCELIND (kd) replik:
          </note>
          <note>
            Herr talman! Det är väldigt allvarligt att Susanne Eberstein,
            vice ordförande i justitieutskottet, anklagar mig och Kristdemokraterna
            för att vara lögnare. Det skulle jag gärna vilja ha en ursäkt
            för.
          </note>
          <note>
            Susanne Eberstein sade vidare i sitt anförande att man var tvungen
            att genomföra nedläggningarna när det gäller domstolsorganisationen
            därför att man skulle upprätta rättssäkerhet på ett effektivt
            sätt. Det finns faktiskt inga undersökningar i denna värld som
            kan visa att de mindre tingsrätterna är mindre effektiva än de
            större. Tvärtom kan vi se att Hälsinglands tingsrätter var de
            enda små tingsrätter i Sverige som uppfyllde de av regeringen
            uppställda kraven fullt ut. Jag undrar om Susanne Eberstein kan
            vidhålla det argumentet för att försöka förstärka Domstolsverkets
            slakt på de mindre tingsrätterna. Jag tycker att det är ett ohållbart
            skäl.
          </note>
          <note>
            Jag skulle också vilja återkomma till den fråga som jag ställde
            i mitt anförande som jag inte har fått något svar på. Vilka åtgärder
            har majoriteten för avsikt att vidta när det gäller rapporten
            om polisens avskrivningar? Det är en dramatisk skildring av hur
            det ser ut i verkligheten i dag. Finns det en strategi? Finns
            det ett intresse från regeringens sida för att ta rapporten på
            allvar och försöka komma till rätta med den problemsituation vi
            har i stället för att skönmåla verkligheten? Vi vet ju alla att
            verkligheten är allvarlig och att det behövs insatser på flera
            nivåer. Bland annat måste regeringens målsättningar bli mycket
            tydligare, precis som vi har yrkat i vårt yrkande med anledning
            av budgeten. Majoriteten medger i skrivningarna att det är luddiga
            målsättningar.
          </note>
          <note>
            Är Susanne Eberstein beredd att verka för att vi ska få tydligare
            målsättningar för verksamheten inom rättsväsendet?
          </note>
          <note type="speaker">
            Anf. 30 SUSANNE EBERSTEIN (s) replik:
          </note>
          <note>
            Herr talman! Nu hamnar vi i samma situation igen: Man glider
            lite på sanningen och säger att jag beskyller kd för att ljuga.
            Det gjorde jag inte. Jag sade att ni glider på sanningen. Läs
            inledningen till mitt tal! Jag har aldrig sagt att det var tillräckligt
            med resurser, men jag har sagt att vi måste få ett bättre utnyttjande
            av resurserna.
          </note>
          <note>
            Domstolarna är i dag väldigt olika effektiva. Vissa små domstolar
            fungerar mycket bra, men de är sårbara. De har svårt att få nya
            sökande när tjänster blir lediga. De har det svårt när domarna
            är barnlediga eller sjukskrivna. Det är en sårbar organisation.
            Jag kan se av egen yrkeserfarenhet att det är bra att man skapar
            effektivare och mer stimulerande arbetsplatser. Jag kan inte tro
            att det är så med de riktigt små domstolarna eftersom en del inte
            får några domare som söker tjänsterna. Här behövs det faktiskt
            förändringar.
          </note>
          <note>
            När det gäller avskrivningar och uppklaringsprocent är det viktigt
            att det blir mycket tydligare statistiskt. Det arbetar man nu
            hårt för inom Brottsförebyggande rådet, att tillsammans med polismyndigheten
            få tydlig statistik på vad som är avskrivet och varför samt vad
            som är uppklarat, så att alla kan läsa sig till hur det står till
            i den delen.
          </note>
          <note>
            Men, som sagt, nöjda är vi knappast med någonting när vi står
            här i plenisalen.
          </note>
          <note type="speaker">
            Anf. 31 LEIF BJÖRNLOD (mp):
          </note>
          <note>
            Herr talman! Beatrice Ask nämnde talskrivare. Miljöpartiet har
            haft sådana, men vi har lånat ut dem till andra partier och får
            därför klara oss själva. Jag har verkligen lyssnat på debatten
            och kommer alltså inte med någon färdigskriven kommentar.
          </note>
          <note>
            Det finns i debatten lite olika infallsvinklar och attityder,
            vilket jag tycker känns spännande. Jag tycker till exempel att
            Torkild Strandbergs och Johan Linanders slutsats att vi ska ha
            poliser per kvadratkilometer, oavsett befolkningsmängd, är ganska
            intressant. Det är ju viss skillnad på folktätheten mellan Belgien
            och övre Norrland.
          </note>
          <note>
            När det gäller situationen för rättsväsendet i Sverige i dag
            lämnar det givetvis en hel del övrigt att önska. Självklart är
            det så. Det gör det antagligen oavsett hur mycket pengar man skjuter
            till. Jag har visserligen varit med och samverkat till budgeten,
            men som miljöpartist tycker jag naturligtvis att vi borde ha satsat
            pengarna på ett annat sätt. Samtidigt kan vi konstatera att det
            här faktiskt är ett av de få områden som i årets budget fått mer
            pengar. Jag vill i det sammanhanget påminna om den irländske prästen
            som sade att det samhälle som inte behöver vare sig advokater
            eller poliser är det bästa samhället. Dit har vi dock långt kvar,
            och därför måste vi se på verkligheten som den är.
          </note>
          <note>
            Det finns många punkter som vi från Miljöpartiet vill peka på.
            Vi tycker till exempel att det är bra att det sker en utbyggnad
            av polisen eftersom det finns ett klart behov av fler poliser.
            Det har varit en minskning av rekryteringen under tidigare år,
            som nu måste kompenseras. Likaså är åldersstrukturen bland polisen
            sådan att behovet är stort.
          </note>
          <note>
            Denna satsning är alltså en viktig del i att vi upprätthåller,
            och något ökar, antalet poliser. Då ska vi naturligtvis sätta
            in de största insatserna där problemen är störst. Jag får säga
            att det glädjande nog inte är i glesbygden, utan problemen är
            störst i storstäderna.
          </note>
          <note>
            Likafullt har vi synpunkter från Miljöpartiets sida. När det
            till exempel gäller miljöåklagarnas arbete ser vi med viss ängslan
            att balanserna hos miljöåklagarna ökat. Här är det viktigt att
            sätta in nya krafter för att på så sätt effektivisera det hela.
            Utskottet skriver också att det utgår från att åtgärder vidtas
            för att vi ska få en effektivare miljöbrottshandläggning. Så långt
            har vi kommit, och jag tycker att de insatser som gjorts pekar
            åt rätt håll även om det ännu är lite för tidigt att säga ifall
            de är tillfyllest.
          </note>
          <note>
            Jag tror att det var Beatrice Ask som talade om nedskärningen
            på 30 miljoner kronor vad gäller säkerhetspolisen, Säpo. Hon undrade
            varifrån vi tänker ta pengarna? Säpo har fyra uppgifter: säkerhetsskydd,
            författningsskydd, kontraspionage och terroristbekämpning. När
            det gäller personskyddet är vi från Miljöpartiets sida beredda
            att föreslå att man flyttar över fler uppgifter till den öppna
            polisen och att säkerhetspolisens uppgift mer ska vara av skrivbordskaraktär
            i stället för en operativ verksamhet ute på fältet. Naturligtvis
            finns där vissa delar som inte kan tas bort. Här menar vi att
            de 30 miljonerna kan hämtas.
          </note>
          <note>
            När det gäller domstolarna och tingsrätterna har det ju blivit
            en viss turbulens kring dem. Mycket av den argumentation som jag
            möter handlar dock egentligen om att kommunerna är rädda för att
            förlora skatteunderlag om advokaterna försvinner från orten. Nu
            tror jag inte att det är någon större risk för den saken. Vi har
            tyvärr behov av advokater i det här samhället även i framtiden,
            och de måste vara verksamma på de orter där de finns.
          </note>
          <note>
            Att man centraliserar själva tingsrättsförhandlingarna förstår
            jag kan bli besvärligt för dem som ofta behöver inställa sig i
            tingsrätten. Jag råkade titta på en statistik för Värmlands län,
            och det visar sig att en värmlänning normalt har kontakt med tingsrätten
            endast en gång under sin livstid. Nu har man också tagit bort
            bouppteckningarna och en del av inskrivningsärendena från tingsrätterna,
            vilket innebär att deras arbetsuppgifter minskat.
          </note>
          <note>
            Ett annat argument som brukar framföras är att det är synd på
            de vackra lokalerna. Numera är det dock inte vi som äger de vackra
            lokalerna, utan de är till stor del försålda. Till exempel i min
            hemstad ägs de av ett franskt fastighetsbolag. Jag tycker därför
            inte att det är något större skäl. För övrigt har vi ju en kulturlagstiftning
            som kan skydda dessa byggnader.
          </note>
          <note>
            Advokaternas klagomål över långa restider tar jag faktiskt inte
            speciellt hårt på. Om man har 1 110 kr per timme för att med bil
            ta sig till en tingsförhandling kan man gott kosta på sig att
            köra. Det är värre för dem som själva måste betala resan, men
            det behöver ju dessbättre inte ske särskilt ofta.
          </note>
          <note>
            När det gäller kriminalvården och för många fångar kan man fråga
            sig om polisen är för effektiv. Är det så att lagarna är för hårda
            och vi därmed får för många fångar? Jag tror inte att det är riktigt
            så tyvärr. Men det handlar onekligen om att hanteringen inom kriminalvården
            är för otymplig. Frivårdens del är för liten. Den behöver ökas.
            Det behövs fler insatser som gör att vi inte behöver hålla människor
            inspärrade. Och vår allra viktigaste uppgift är att se till att
            människor inte återfaller i brott.
          </note>
          <note>
            Det är naturligtvis lätt att stå i talarstolen och säga detta,
            men det är betydligt svårare att åtgärda. Jag tror emellertid
            att det finns skäl att se närmare på vilka åtgärder vi kan vidta
            för att förhindra återfall. Det gäller speciellt förstagångsbrottslingarna.
            Där är det mycket viktigt att vi sätter in tillräckligt stora
            resurser som verkligen betonar ordet vård i kriminalvården.
          </note>
          <note>
            Beatrice Ask klagade också över den vildvuxna sektorn med bevakningsbolag
            och andra insatser som man tar till för att känna sig trygg. Den
            trygghet vi har i vårt samhälle, och den rädsla och det hot vi
            känner, måste nog bemötas på något annat sätt än genom att ha
            en polis i varje gathörn. Jag tror att det behövs andra civila
            insatser för att människor ska känna trygghet, nämligen ett större
            socialt umgänge. Här finns stora brister. Det är trots allt samhället
            och samhällets struktur som skapar både rädslan och brottslingarna.
          </note>
          <note type="speaker">
            Anf. 32 JOHAN LINANDER (c) replik:
          </note>
          <note>
            Herr talman! Det är trevligt att Leif Björnlod och Miljöpartiet
            nu säger sig börja se på verkligheten som den är. Det är en bra
            start när man ska bedriva en politik som leder till ett bättre
            samhälle.
          </note>
          <note>
            Susanne Eberstein var tidigare upprörd över att Kristdemokraterna
            gled på sanningen åtminstone hävdade hon det. Det hon i stället
            borde vara upprörd över är Leif Björnlods inlägg. Själv blev jag
            inte så upprörd, men jag vill ändå rätta till en sak genom att
            påpeka att Centerpartiet givetvis inte vill fördela polisresurserna
            per kvadratkilometer utan hänsyn till befolkningsmängd. Däremot
            måste resursfördelningen ta hänsyn till glesbygdens speciella
            förhållanden.
          </note>
          <note>
            Leif Björnlod beklagade sig över att miljöåklagarna inte var
            tillräckligt många och därför inte klarade av sina uppgifter.
            Det finns partier som lägger fram förslag om ökade anslag till
            åklagarna, som då också skulle kunna gå till miljöåklagarna. Det
            är bara att instämma i våra yrkanden så kan även miljöåklagarna
            få lite mer resurser.
          </note>
          <note type="speaker">
            Anf. 33 LEIF BJÖRNLOD (mp) replik:
          </note>
          <note>
            Herr talman! Min oro när det gäller miljöåklagarna beror helt
            enkelt på följande. Miljöåklagarna är något vi har kämpat väldigt
            starkt för från Miljöpartiet. De har flera problem. Ett av de
            problemen är att det är en ganska ny form. Man har äntligen upptäckt
            att det är allvarliga brott att fördärva i miljön. Tidigare har
            man inte uppfattat det. Man har varit totalt omedveten om det.
            Vi har äntligen fått miljöbalken. Det har föranlett att vi har
            fått möjligheter att åtala brott mot miljön.
          </note>
          <note>
            Vi behöver stärka bevisupptagningen rent tekniskt. Den är fortfarande
            i sin linda. Man har sagt från myndigheterna att man vill koncentrera
            sig på den biten. Vi behöver göra ett par andra saker också. Antalet
            balanser hos miljöåklagarna ökar, och det är inte bra. Vi skulle
            behöva förlänga preskriptionstiderna av den enkla anledningen
            att när en del brott är färdigutredda har preskriptionstiden redan
            löpt ut, och det är inte lyckligt.
          </note>
          <note>
            Det är två saker som vi först vill göra när det gäller miljöbrotten:
            förlänga preskriptionstiderna och teknisk kompetenshöjning.
          </note>
          <note type="speaker">
            Anf. 34 JOHAN LINANDER (c) replik:
          </note>
          <note>
            Herr talman! Det är lysande att Leif Björnlod och Miljöpartiet
            vill förbättra för miljöåklagarna. Men ni ställer er faktiskt
            bakom den budget och det förslag som vi debatterar här i dag.
            Ni ställer er bakom de resurser till åklagarna som finns. Det
            hade varit bättre om ni tidigare framfört de önskemålen till regeringen
            under de förhandlingar som jag antar att ni har haft innan budgeten
            lades fram.
          </note>
          <note type="speaker">
            Anf. 35 LEIF BJÖRNLOD (mp) replik:
          </note>
          <note>
            Herr talman! Vi har givetvis tagit upp de önskemålen. Vi har
            till och med skrivit motion om preskriptionstiderna. Det är naturligtvis
            den strävan vi har. Jag kan nämna en sak till för dig, Johan.
            Jag har till exempel inte lyckats få gehör för den satsning som
            jag gärna skulle vilja se på sjöpolisen. Där finns det också vissa
            brister. Vi får rätta oss efter verkligheten som den är. Vi sitter
            inte helt i opposition och kan blåsa såpbubblor hur stora som
            helst.
          </note>
          <note type="speaker">
            Anf. 36 TORKILD STRANDBERG (fp) replik:
          </note>
          <note>
            Herr talman! Det talades om fördelning av poliser per kvadratkilometer.
            Riktigt så enkelt är det väl inte, Leif Björnlod. Jag tycker att
            det är ett problem när man från närpolisstationen i Jokkmokk har
            20 mil till närpolisområdets gräns. I Gällivare har man 19 mil,
            i Strömsund 15 mil, i Arjeplog 14 mil och i Härjedalen 14 mil.
          </note>
          <note>
            I alla de närpolisområdena bemannas polisstationen med två närpoliser
            på helgkvällar. Jag tycker att det är ett problem. I ArvidsjaurArjeplogs
            polisområde finns det 10 600 invånare. Det är ganska många. I
            BergHärjedalen finns det 19 000 invånare. De har två poliser per
            helgkväll som bemannar dessa jättelika polisområden. Tycker inte
            Leif Björnlod att det är ett problem?
          </note>
          <note type="speaker">
            Anf. 37 LEIF BJÖRNLOD (mp) replik:
          </note>
          <note>
            Herr talman! Det beror alldeles på hur pass laglydiga, duktiga
            och trevliga dessa 10 000 människor är. Det är antalet brott och
            typen av brott som måste avgöra det hela och vilken typ av brottsbekämpning
            som är det viktigaste.
          </note>
          <note>
            Jag säger inte att det finns för många poliser i glesbygden.
            Jag bor själv i glesbygden. Jag fick vid ett tillfälle vänta i
            två och en halv timme på en polisbil som skulle dyka upp för att
            avhysa en person som var synnerligen störande, och det var mycket
            besvärligt. Det tyckte jag i det läget var ytterligt besvärande.
            Men jag fick förstå det eftersom de var tvungna att åka från Sunne
            ned till Arvika, vilket är cirka tio mil.
          </note>
          <note>
            Jag säger inte att det är för många poliser. Men av de resurser
            vi har ska vi lägga de tyngsta resurserna där behovet är som störst.
          </note>
          <note type="speaker">
            Anf. 38 TORKILD STRANDBERG (fp) replik:
          </note>
          <note>
            Herr talman! Det flesta av oss ringer polisen när det är allvarligt
            och obehagligt och inte när man vill dricka kaffe med någon på
            lördagskvällen, Leif Björnlod. Och det är väl tur det. Med utgångspunkt
            från det borde det på något sätt vara rimligt att åtminstone inte
            raljera över att det finns två poliser i ett stort antal närpolisområden
            i framför allt norra Sverige på helgkvällarna. Jag tycker att
            det vore en gemensam uppgift för oss när nu Leif Björnlod så tydligt
            till och med har berättat om sina egna erfarenheter av problematiken.
          </note>
          <note type="speaker">
            Anf. 39 LEIF BJÖRNLOD (mp) replik:
          </note>
          <note>
            Herr talman! Jag skulle gärna se att vi hade fler poliser. Det
            kommer vi att få. Delar av dessa problem kommer förmodligen att
            lösas.
          </note>
          <note>
            Sedan är det onekligen så att vi kanske måste få ett samhälle
            med en annan utformning av det begrepp vi kallar civilkurage.
            Vi måste också ha en teknisk kontaktväg till polisen som blir
            väldigt effektiv. Det är sådana vägar vi måste se.
          </note>
          <note>
            Jag säger inte emot dig. Visst behöver vi mer poliser i glesbygden.
            Men vi har begränsade resurser, och vi får lägga resurserna där
            problemen är störst.
          </note>
          <note type="speaker">
            Anf. 40 BEATRICE ASK (m) replik:
          </note>
          <note>
            Herr talman! Jag är i det närmaste chockad efter att ha lyssnat
            på Leif Björnlod. Jag fick svaret att den besparing på 30 miljoner
            kronor som regeringen tillsammans med Miljöpartiet ska göra på
            Säpo till stor del ska klaras genom att livvaktsskyddet ska övertas
            av polisen. Man undrar: Är kvällstidningarna underrättade?
          </note>
          <note>
            30 miljoner kronor är en mycket stor del av vad personskyddet
            får kosta enligt Säpos budget i dag. Om detta ska skrotas till
            förmån för någon verksamhet som den öppna polisen ska klara är
            det en otroligt stor reformering som ska ske. Man får då närmast
            kräva att justitieministern redovisar den omläggningen.
          </note>
          <note>
            Det gäller i synnerhet som vi har ägnat hösten åt att diskutera
            att det skydd som vi har för statsledning och statsråd redan i
            dag kanske är otillräckligt och att man snarast borde utvidga
            verksamheten. Är det verkligen korrekt att 30 miljoner kronor
            ska sparas på Säpo genom förändringar av personskyddet? Då är
            jag faktiskt chockad.
          </note>
          <note type="speaker">
            Anf. 41 LEIF BJÖRNLOD (mp) replik:
          </note>
          <note>
            Herr talman! Jag ska dämpa chocken lite grann, Beatrice Ask.
            Miljöpartiet krävde bland annat att vissa delar av personskyddet
            ska tas över av den öppna polisen. Det är inte precis vi som beslutar
            var besparingarna kommer att ske. Men det är en av våra intentioner.
            Vi är som sagt ett litet parti. Men vi har i varje fall lagt fram
            den synpunkten.
          </note>
          <note>
            Flera av de mycket allvarliga brott som vi har sett har begåtts
            av människor som egentligen inte ryms inom Säpos område. Det handlar
            inte om organiserade terroristorganisationer som har gett sig
            ut för att likvidera viktiga personer i samhället. Dessvärre tycks
            det vara så att det handlar om enstaka människor som närmast faller
            inom den rättspsykiatriska sfären.
          </note>
          <note type="speaker">
            Anf. 42 BEATRICE ASK (m) replik:
          </note>
          <note>
            Herr talman! Jag kan nöja mig med att konstatera att jag inte
            tycker att det verkar som att Miljöpartiet vet vad det talar om
            när det talar om personskydd. Det var ett ovanligt knepigt förslag.
            Vad som sades inledningsvis var att detta var ett av underlagen
            för den bedömning av majoritetens budget som görs. Där har man
            slagit fast att 30 miljoner kronor ska sparas.
          </note>
          <note>
            Det är det enda besked vi har fått, eftersom Socialdemokraterna
            i tidigare replikskiften inte har haft någon som helst idé om
            hur 30 miljoner kronor ska sparas på Säkerhetspolisen. Nu har
            Miljöpartiet ett förslag som verkar mycket märkligt, om jag får
            uttrycka mig så. Jag är fortfarande chockad och förvånad över
            att vi i kammaren ska behöva höra sådana förslag. Vi behöver snarast
            fundera över hur personskydd och annat ska fungera bättre både
            för de mest utsatta personerna och för en något vidare krets.
            Jag tycker att man slarvar mycket.
          </note>
          <note>
            Även om vissa uppgifter skulle läggas över på den öppna polisen
            försvinner inte kostnaderna. Det är inte enklare och billigare
            för den öppna polisen att svara för skyddet. Det är kanske snarare
            tvärtom. Annars blir det fråga om försämringar av det skydd som
            erbjuds. Är det verkligen den politik som vi ska ha framöver i
            ett klimat där man redan i dag tycker att Sverige ibland är lite
            för naivt i det internationella perspektivet?
          </note>
          <note>
            Jag tycker att vi ska ha öppenheten. Men jag tycker också att
            vi ska ha trygghet för människor. Då krävs ett fungerande personskydd
            för vissa kategorier.
          </note>
          <note type="speaker">
            Anf. 43 LEIF BJÖRNLOD (mp) replik:
          </note>
          <note>
            Herr talman! Nej, Beatrice Ask, jag säger inte att vi ska försämra
            personskyddet. Vi ska flytta över delar av personskyddet till
            den öppna polisen. Det är i varje fall Miljöpartiets önskemål.
            Det är vad jag säger.
          </note>
          <note type="speaker">
            Anf. 44 Justitieminister THOMAS BODSTRÖM (s):
          </note>
          <note>
            Fru talman! Jag vill börja med att säga att det är roligt att
            höra debatten. Den blir dock på något sätt lite begränsad; den
            handlar bara om fördelningen till olika delar av Sverige. Jag
            vill understryka att vi har haft en lågkonjunktur i världen i
            några år nu. Det är en ekonomisk lågkonjunktur som har spridit
            sig över Asien, USA och som vi har kunnat konstatera stora delar
            av Europa. Vi ska nog i en viss ödmjukhet konstatera att vi i
            Sverige inte kan påverka den särskilt mycket, oavsett om vi har
            en socialdemokratisk eller en borgerlig regering. Däremot kan
            vi påverka hur vi i Sverige ska sköta vår ekonomi när vi är i
            en lågkonjunktur respektive en högkonjunktur. Om man inte tror
            att man måste anpassa sig eller inte tror att man är en del av
            det här så är man farligt ute.
          </note>
          <note>
            Detta har många kommuner och landsting fått konstatera kanske
            lite för sent. Där kämpar man nu med olika besparingar. De allra
            flesta myndigheter har fått känna på det, och det har också staten
            kunnat konstatera i sina olika finansiella och ekonomiska beräkningar
            tillsammans med många, många andra.
          </note>
          <note>
            Men det finns ett undantag, som faktiskt har fått överskott under
            hela lågkonjunkturen. Det är rättsväsendet. Även under denna tid,
            även när det har varit som allra svårast ekonomiskt, även när
            i stort sett alla andra har fått spara så har rättsväsendet fått
            ökade anslag år efter år efter år. Vi har kunnat konstatera att
            anslaget bara under de senaste tre åren har ökat med 2 miljarder
            kronor. För nästa år kommer det att öka med 1,1 miljard, varav
            polisen får 825 miljoner.
          </note>
          <note>
            Det faktum att vi gör de här satsningarna innebär inte att vi
            inte ska ställa krav på denna del av offentlig sektor och att
            vi inte ska begära att också de här myndigheterna ska handskas
            med ekonomin på bästa sätt. Det gör de, men det är självklart
            att också dessa myndigheter polis, åklagare och domstolar måste
            anpassa sig till en ekonomisk verklighet trots att de får stora
            tillskott. De måste självfallet också försöka arbeta för en effektivisering.
            Alla som har ett minimum av kunskap om rättsväsendet vet att det
            finns möjligheter till det, till exempel inom kriminalvården.
            Nu menar jag inte bara olika medieutspel, utan de som känner personer
            som arbetar där vet att det är så. Där, liksom på alla andra håll,
            finns det med den utveckling som vi har i samhället naturligtvis
            möjligheter att också se över sin ekonomi och göra olika förändringar
            i verksamheten.
          </note>
          <note>
            Det går inte att driva verksamheter på precis samma sätt som
            tidigare. Det går inte att driva polisväsende, åklagarväsende
            och domstolsväsende som vi gjorde för 30 år sedan med den utveckling
            som vi har. Det går inte att säga att vi ska göra som vi alltid
            har gjort förut, utan vi måste anpassa oss. Vi måste utvecklas.
            Det är på det sättet som vi också förbättrar oss.
          </note>
          <note>
            Vi ska fortsätta med den här satsningen. Det är självklart att
            det kommer att behövas ytterligare tillskott med den satsning
            som vi gör; exakt hur mycket kan ingen svara på. Men vi kommer
            liksom tidigare att se till att följa upp det hela och ge de tillskott
            som behövs.
          </note>
          <note>
            Vi för ju den sedvanliga budgetdebatten vid den här tiden på
            året. Vi förde den förra året, och vi gjorde det året innan dess.
            Då har vi fått höra att vi ger alldeles för lite pengar till polisen.
            Vi har fått höra skräckvisioner om att det inte går att driva
            en bra polisverksamhet, att det fattas pengar och att det inte
            går att göra någonting. Vi har fått höra att det inte går att
            anställa de poliser som utbildas. Det är flera av er här i salen
            som har sagt på det sättet. Men var finns de arbetslösa poliser
            som ni talar om? Var finns de som ni säger att man inte har råd
            att anställa? Hur kommer det sig att man har den privilegierade
            ställningen att just poliser som utbildas faktiskt får jobb? Så
            är det ju inte på alla andra områden. Sådant kan inte lärare garanteras
            och sådant kan inte journalister garanteras. Det är få yrken där
            man garanteras jobb och får det.
          </note>
          <note>
            Hur är det med budgeten? Vi vet alla att det är svårt att beräkna
            exakt på tiondelen eller på procenten när man har en budget som
            är på runt 14 miljarder kronor. Det är nästan omöjligt! Det är
            ingen som kan säga exakt hur det kan bli. Det har sagts under
            de tidigare åren att detta inte kommer att räcka till och att
            det är alldeles för lite pengar till polisen. Nu har vi svaret
            på hur det har varit under 2001 och 2002 och vid utgången av de
            åren.
          </note>
          <note>
            Därför hoppas jag att ni också svarar på de frågor som ni får
            när det diskuteras huruvida vi tillskjuter medel till polisen
            så att det räcker. Om ni inte känner till det det verkar lite
            så på inläggen här kan jag informera er om att det var ett överskott
            på 39 miljoner kronor vid utgången av 2001. Vid utgången av 2002
            var det ett överskott på 150 miljoner kronor. Jag är fullt medveten
            om att detta i och för sig skulle kunna gå åt andra hållet eftersom
            det bara handlar om en procent. Jag är också fullt medveten om
            vilket problem man har med SPÅ-avgifterna ute i landet. Det är
            någonting som måste rättas till. Men förvräng inte fakta! Fakta
            är att de medel som vi har skjutit till har till och med gett
            ett överskott.
          </note>
          <note>
            Ni har talat om Säpo och ett anslagssparande på 30 miljoner kronor.
            Vi försöker beräkna det också så att det ska bli den verksamhet
            som behövs. Vi gör det därför att det har varit ett överskott
            fem år i rad. Men vi säger också precis som vi säger på andra
            områden. Det gäller särskilt personskyddet, för det har inte på
            något sätt någon ekonomisk relevans utan det är helt andra principer.
            Också här säger vi att om det skulle behövas ökade anslag kommer
            vi naturligtvis att skjuta till det.
          </note>
          <note>
            Vi kommer alltså att fortsätta satsningen, och ni kommer att
            kunna konstatera att de poliser som vi har sagt att vi ska utbilda
            också kommer att få arbete. Men vi kommer också att fortsätta
            att ställa krav på våra myndigheter i den dialog som finns. Jag
            är glad att också myndigheterna ställer krav på oss i regering
            och riksdag. Det är så man utvecklar en dialog. Man ska inte lägga
            sig platt vare sig myndigheter, regering eller riksdag. Vi ska
            fortsätta att arbeta.
          </note>
          <note>
            Nu när vi är uppe i en takt av 1 000 poliser per år ska vi också
            se till att det kan fortsätta. Under den här mandatperioden ska
            vi då i snitt kunna påbörja utbildningen av 1 000 poliser om året.
          </note>
          <note>
            Även här ska man kanske vara försiktig med att säga exakt hur
            många poliser det kommer att bli. Men vi har sagt tidigare att
            vi tror och hoppas det är målsättningen att vid examinationen
            vid årsskiftet 2004/05 ska det kunna bli 17 000 poliser. Då har
            det gått från 16 000 till 17 000 på några få år. Den bedömningen
            från RPS står sig i dag. Detta är betydligt bättre än det var
            under den borgerliga tiden. Det är betydligt fler poliser. Om
            nu detta är dåligt hur uruselt är då inte resultatet från den
            borgerliga tiden? Det kan man fråga sig.
          </note>
          <note>
            Det sägs ibland att polisen får göra civilanställdas jobb. De
            måste sitta inne på stationerna nu i stället för att vara ute
            på gator och torg, säger man. Hur ser den verkligheten ut? Har
            det blivit färre civilanställda? Nej, det har det verkligen inte
            blivit. De har ökat med 1 200 sedan 1999. Är det en minskning?
            Det är svårt att få det till det.
          </note>
          <note>
            Vi kommer att fortsätta med det här, men vi kommer också att
            fortsätta att se till att vi får en mer effektiv polis. Det gör
            vi tillsammans med polisen. Det ligger i allas intresse, och det
            är självklart att detta kan utvecklas mycket mer. Brottsligheten
            utvecklas, och polisens arbete måste utvecklas. Lagstiftningen
            måste förändras i takt med att brottsligheten förändras. Vi måste
            fortsätta det arbete som just nu pågår för fullt med arbetsuppgifterna
            och med målsättningen att polisen i princip bara ska behöva ägna
            sig åt förebyggande arbete och brottsutredande verksamhet. Sedan
            kommer det säkert att finnas en del verksamhet som inte är möjlig
            att föra över. Äldre poliser kanske behöver någon form av annan
            verksamhet om de inte klarar det här. Det måste vi ta hänsyn till.
          </note>
          <note>
            Vi måste fortsätta att utveckla polisens arbetsmetoder. Det ligger
            ett stort ansvar på oss också för att det ska vara klara och skarpa
            gränser och reglerade arbetsmetoder. Det är det inte i dag, men
            detta pågår för fullt. Men också polisen måste fortsätta det arbete
            man gör. Man kan inte bara falla in i en talkör som säger att
            det är för få poliser i Sverige. Jag vill säga att detta hörs
            från allt färre poliser, men det går alltid att leta fram några
            i ett eller annat inslag. Men när man träffar dem ute i landet
            är det inte det här som dominerar. Man måste fortsätta att också
            här uppmuntra de initiativ som tas och inte bara falla in i talkören.
            Då når vi inga resultat. I stället ska vi uppmuntra Örebro län,
            där man kraftigt har höjt uppklaringsprocenten. Varför inte sprida
            detta vidare och visa att det går att bli mer effektiv? Det går
            att höja uppklaringsprocenten för alla möjliga brott. Det kommer
            vi att fortsätta att göra.
          </note>
          <note>
            Vi kommer också att fortsätta att, i dialog med polisen, arbeta
            fram förslag till de regeländringar som behövs för att man ska
            kunna arbeta bättre. Det har vi gjort genom Polisdatautredningen.
            Där fick vi inte svar när det gäller DNA, vilket vi kanske hade
            hoppats. Vad gör vi då? Jo, då får vi fortsätta det arbetet nu,
            vilket vi gör, för att till exempel sänka gränsen för när personer
            ska vara DNA-registrerade. Det arbetet pågår nu. Det kommer förslag
            i vår. Det är ett exempel på sådant arbete där vi måste ta vårt
            ansvar för att polisen ska kunna uppnå bättre resultat, och polisen
            gör också sitt i sin verksamhet.
          </note>
          <note>
            Åklagarmyndigheten har också vidtagit flera åtgärder. Det gäller
            bland annat handläggningstiden, där det i dag inte längre är möjligt
            att ställa krav på att åklagarna ska ha kortare handläggningstider
            i sina arbeten. Det går däremot att fortsätta att ställa sådana
            krav på polisen, även om det arbetet också faktiskt har lett till
            resultat med kortare handläggningstider.
          </note>
          <note>
            Vi ska naturligtvis också ställa krav på domstolarna. Här måste
            vi också göra förändringar i takt med tiden. Vi arbetar nu med
            att det ska finnas större möjligheter till videoöverföring från
            olika domstolar. Vi måste hela tiden anpassa domstolarnas verksamhet
            till den utveckling som sker.
          </note>
          <note>
            Detta gäller naturligtvis också kriminalvården. Här vill jag
            säga helt ärligt att vi är fullt medvetna om att det är ett underskott.
            Vi har tillskjutit mycket pengar, men kostnaderna har också skjutit
            i höjden. Här måste vi få ned budgetunderskottet. Det är ett stort
            problem. Det görs också saker nu inom kriminalvården. Här finns
            det absolut möjligheter till effektiviseringar. Jag tror att vi
            har den näst personaltätaste kriminalvården i världen. Vi är väl
            ändå inte i den situationen i Sverige att det skulle finnas så
            särskilt farliga människor här jämfört med i många andra länder,
            i varje fall inte så att vi ska ligga i absolut världstopp när
            det gäller personaltäthet.
          </note>
          <note>
            Visst finns det saker som man kan göra här. Till exempel kan
            många personer som sitter i fängelse göra mer för sin egen situation,
            allt från att städa till att laga mat. Det är alldeles för få
            som gör det i dag. Det ligger väl ändå i linje med den återanpassning
            som vi vill att personer som sitter i fängelse ska genomgå. I
            dag arbetar vi med mera individualisering för att ta fasta på
            de personer som verkligen visar sig motiverade och har en möjlighet
            att anpassa sig till ett laglydigt liv efter fängelsevistelsen.
          </note>
          <note>
            Jag vill inte på något sätt skönmåla detta och måla upp en bild
            där allting är perfekt, absolut inte. Jag skulle inte heller känna
            mig motiverad till det här arbetet om jag tyckte att allt var
            så bra. Det behövs förbättringar på alla områden. Det kommer nog
            aldrig att bli färdigt eftersom samhället utvecklas. Det kommer
            alltid att behövas nya åtgärder. Det finns definitivt saker som
            kan bli mycket bättre.
          </note>
          <note>
            Vi fortsätter det här arbetet. Framför allt inom polisen och
            kriminalvården är det stora förändringar på gång. Vi kan också
            konstatera att detta med säkerhet kommer att leda till resultat.
            Vi kommer också att fortsätta den kraftiga satsning som vi nu
            gör och som ni visar en allt större irritation mot. Om man år
            efter år säger att det är minskningar, och fakta trots allt talar
            för att det är ökningar, kan jag ha viss förståelse för att man
            känner på det sättet. Men om man ser helheten måste man nog säga
            att det är det bästa för Sverige.
          </note>
          <note>
            Jag vill tacka för detta och önska ledamöter, talmannen och personalen
            en god jul.
          </note>
          <note type="speaker">
            Anf. 45 BEATRICE ASK (m) replik:
          </note>
          <note>
            Fru talman! Jag är väldigt glad över de insatser som regeringen
            gör. Vi fick ju 29 nya poliser förra året. Det är jättebra. 29
            poliser kan göra otroligt stor nytta. Det är så. Men problemet
            är att vi under lång tid hade en utveckling som gör att det ändå
            går för sakta. Vi räknar med netto 422 personer nästa år som tillförsel
            till polisväsendet. Den här ökningen är naturligtvis mycket välkommen,
            men det är tyvärr ändå så att de myndigheter som hanterar detta
            konstaterar att budgeten inte räcker för den verksamhet som finns
            i dag.
          </note>
          <note>
            Då är mina frågor till ministern: Ligger det någonting i den
            här synpunkten? Stämmer detta? Kan det vara riktigt, som Rikspolisstyrelsen
            säger, att de visserligen inte får något underskott innevarande
            år men att man framöver inte ser möjligheter att klara verksamheten
            utan ytterligare tillskott? Det är ingen som säger att det inte
            har kommit tillskott, men tyvärr är den redovisning som ges att
            budgeten är för snäv.
          </note>
          <note>
            Jag vill också fråga hur regeringen ser på detta med människors
            oro. Jag träffade en socialdemokratisk kollega till ministern
            från Värmland häromsistens. Hon var väldigt förvånad över att
            folk inte var glada över alla de satsningar som ni anser att ni
            gör på rättsväsendet. Folk klagade ju överallt och tyckte att
            det var så bekymmersamt.
          </note>
          <note>
            I Stockholm är över 30 % av invånarna oroliga för att åka tunnelbana
            på kvällar och helger. Ännu fler är oroliga i Malmö. Regeringen
            har uppenbarligen dragit slutsatsen att statsråden inte längre
            ska åka kollektivt av säkerhetsskäl. Vad ska andra medborgare
            göra?
          </note>
          <note>
            I Malmö diskuterar man nu övervakningskameror. Är alternativet
            som erbjuds vanligt folk fler övervakningskameror och privata
            initiativ? Är det privata vakter som ska skydda handeln, som förra
            året hade 805 rån med eller utan skjutvapen bara i detaljhandeln?
            Är det övervakningskameror och privata insatser som ska klara
            det hela? Eller ska vi erkänna att staten måste ta ett större
            ansvar än i dag?
          </note>
          <note type="speaker">
            Anf. 46 Justitieminister THOMAS BODSTRÖM (s) replik:
          </note>
          <note>
            Fru talman! När det gäller budgeten och RPS har man sagt att
            man framför allt behöver mer pengar 2005 och 2006. Det tror jag
            också. Det är svårt att säga exakt hur mycket, men det behövs
            sannerligen ett större tillskott om vi ska kunna utbilda 1 000
            poliser per år. RPS har själv sagt att 1 000 poliser per år är
            det antal man kan utbilda utan att sänka kvaliteten. Det kan de
            fundera över som säger att vi ska anställa fler och fler poliser.
            De som verkligen vet talar om att standarden i så fall skulle
            sjunka på poliserna. Det är ganska naturligt att om man tar in
            alltför många blir det också personer som annars inte skulle klara
            kraven. Vi ska fortsätta detta arbete. Det är rätt att det kommer
            att behövas ytterligare tillskott.
          </note>
          <note>
            Inför nästa år, när det tillskjuts 825 miljoner, kan man inte
            veta exakt om det behövs 925 eller 725 miljoner. Vi ska ha i tanken
            att det rör sig om en budget på 14 ½ miljard. Det blev ett överskott
            förra året, men det kunde lika gärna ha blivit ett underskott
            på 1 %, och det kan bli likadant i år. Det viktigaste är att vi
            hela tiden ser till att det skjuts till pengar för att de här
            personerna ska kunna påbörja sin utbildning och därefter anställas.
          </note>
          <note>
            Det finns flera olika undersökningar om detta med trygghet. Vi
            var på Stockholms universitet förra veckan. Då fick vi höra att
            när man har gått igenom detta har man kunnat notera att det egentligen
            inte är så stor skillnad mot hur det var för 2030 år sedan. Men
            framför allt handlar det väldigt mycket om hur man ställer frågor.
            I de brottsofferundersökningar som görs i de europeiska staterna
            och i USA ligger Sverige väldigt högt, om inte allra högst. Men
            det handlar naturligtvis om att fortsätta att försöka öka tryggheten.
            Det är självfallet djupt beklagligt jag delar den uppfattningen
            när en människa inte vågar gå ut. Man ska inte behöva känna sig
            rädd.
          </note>
          <note>
            Jag får återkomma till övervakning i nästa inlägg eftersom min
            talartid är slut nu.
          </note>
          <note type="speaker">
            Anf. 47 BEATRICE ASK (m) replik:
          </note>
          <note>
            Fru talman! Det är bra att vi får beskedet att det finns en insikt
            om svårigheterna när det gäller budgeten, åtminstone i ett flerårsperspektiv.
            Ett bekymmer som inte nämns här, men som jag ändå tycker att man
            ska säga, är naturligtvis SPÅ-avgifterna, som har en konstruktion
            som slår med hundra miljoner lite hit eller dit. Det är svårt
            att beräkna var de landar. Där ser man över systemet, och det
            är bra.
          </note>
          <note>
            Vi moderater lägger fram en starkare budget därför att vi känner
            att det nog i rimlighetens namn behövs för att man ska kunna anställa
            de poliser som redan utbildats. Det är ingen som tror att vi kommer
            att kunna utbilda våldsamt många fler, och det tar tid att få
            fram de färdigutbildade poliserna.
          </note>
          <note>
            Det är möjligt att man kan diskutera och jämföra människors oro
            1020 år tillbaka. Vi har tyvärr en situation där våldsbrotten
            ökar. Det är ett tufft klimat på många håll. Det finns anledning
            att vara bekymrad. Jag vill därför att statsrådet återkommer i
            svaret och säger något om detta. Är det kameraövervakning och
            ännu mer av privat skyddsverksamhet vi ska se framöver? Eller
            kan man räkna med att vi kan effektivisera och tagga upp den grundläggande
            trygghet som det offentliga står för? Jag tror att det är avgörande
            för att alla människor, och inte bara några, ska kunna känna sig
            säkra på gator och torg och i sina hem.
          </note>
          <note type="speaker">
            Anf. 48 Justitieminister THOMAS BODSTRÖM (s) replik:
          </note>
          <note>
            Fru talman! När det gäller övervakningskamerorna har man kunnat
            se resultat, även om man ska vara försiktig i fråga om resultatet,
            eftersom det är ganska preliminärt. Brottsligheten har minskat.
            Det har också visat sig i de här undersökningarna att det finns
            ett väldigt starkt stöd för detta hos allmänheten.
          </note>
          <note>
            Det som man hela tiden måste vara medveten om när det gäller
            detta är att den personliga integriteten inte får kränkas. Det
            handlar också lite om hur tekniken utvecklas. Det här är inte
            bilder som på något sätt får sparas eller användas i andra sammanhang.
            Detta är en helt annan diskussion, som vi skulle kunna ha en hel
            riksdagsdebatt om.
          </note>
          <note>
            Men vi är positiva till att man ska kunna fortsätta med övervakningskameror
            på de platser som är särskilt brottsbelastade just för att kunna
            öka tryggheten för medborgarna. Det handlar inte om att det ska
            bli färre poliser, utan om att polisen inte kan vara närvarande
            på alla de platser där det kan begås brott.
          </note>
          <note>
            Detsamma gäller bevakningsföretag. Vi ser den trenden i hela
            Västeuropa. Väktare ska inte ersätta poliser, men poliser ska
            inte heller ersätta väktare. Poliser, som har en helt annan utbildning,
            ska inte ha rena, enkla bevakningsuppdrag, utan det ska andra
            ha.
          </note>
          <note>
            Sedan är det en sak att det kan utvecklas ett samarbete mellan
            till exempel vakter på en restaurang och polisen, och där kan
            det göras mycket bättre. Men det är två skilda yrkeskategorier,
            och de ska inte blandas samman. Men det blir inte bättre för polisen
            om vi plötsligt som enda land i Västeuropa skulle förbjuda bevakningsuppdrag.
          </note>
          <note>
            Sedan är det en sak man ska ha i minne. När det här nu ökar,
            som det gör i Sverige och i andra länder, är det självklart att
            man hela tiden måste följa utvecklingen när det gäller utbildning,
            kompetens, tillstånd och allting. Det är vi fullt medvetna om,
            och det är självklart att vi också måste göra sådana saker och
            inte bara sitta och se på när vi ser en sådan här utveckling.
          </note>
          <note type="speaker">
            Anf. 49 JOHAN LINANDER (c) replik:
          </note>
          <note>
            Fru talman! Justitieministern menar att vi som tillhör de partier
            som föreslår resurstillskott inte riktigt har förstått att Sverige
            har befunnit sig i en lågkonjunktur. Huruvida Sverige är i en
            lågkonjunktur eller högkonjunktur tycker jag inte att vi behöver
            debattera just i dag, men jag vill påminna ministern om att Centerpartiet
            har en budget med bättre budgetmarginaler och vill öka anslagen
            till rättsväsendet.
          </note>
          <note>
            Om det hade varit så väl att det bara är vi från oppositionspartierna
            här i kammaren som framför klagomål skulle jag inte vara speciellt
            orolig, men problemet för justitieministern är att våra klagomål
            bara är ett eko av de klagomål som vi hör från anställda och framför
            allt från allmänheten.
          </note>
          <note>
            Jag vill faktiskt instämma i att det är bra om de intagna i kriminalvården
            kan ha mer självhushållning, så att de kan städa och laga mat
            inne på anstalterna. Men tycker justitieministern verkligen att
            det är bra att de intagna ska låsas in under fler timmar i sina
            celler? Jag tror för min del att detta kommer att öka passiviteten,
            och återanpassningsförmågan kommer inte att bli bättre av detta.
            Jag vill höra vad justitieministern har för synpunkt i den här
            frågan.
          </note>
          <note type="speaker">
            Anf. 50 Justitieminister THOMAS BODSTRÖM (s) replik:
          </note>
          <note>
            Fru talman! Johan Linander! Du är ute och träffar många människor.
            Jag hoppas verkligen att du då berättar för dem att polisens budget
            i stort faktiskt är i balans. Jag hoppas och tror, om människor
            nu känner en oro, att du verkligen berättar det. Och du kanske
            säger: Vi har visserligen påstått att det här inte ska gå ihop,
            men det var fel, för det gör det.
          </note>
          <note>
            Det handlar kanske lite om hur också andra agerar och inte bara
            vi.
          </note>
          <note>
            Hur kriminalvården fattar sina konkreta beslut är ingenting som
            vi i detalj ska lägga oss i. Det är klart att vi hela tiden vill
            arbeta för att det ska bli färre personer som återfaller i brott,
            och det är klart att det inte går att ha personer inlåsta hur
            länge som helst. Exakt hur lång tid det ska vara, om det är en
            timme eller två timmar mer, är dock ett beslut som ska fattas
            av kriminalvården. Vi kan inte bara tillskjuta hundratals miljoner
            gång på gång utan att det vidtas åtgärder, men vi kan heller inte
            recensera alla de olika förslag på besparingar som kommer när
            vi säger att det inte går att bara skjuta till mera pengar.
          </note>
          <note type="speaker">
            Anf. 51 JOHAN LINANDER (c) replik:
          </note>
          <note>
            Fru talman! De människor som jag träffar är inte lika intresserade
            av just budgetar som justitieministern är. De här människorna
            är intresserade av att kunna känna sig trygga i samhället, av
            att kunna få hjälp av polisen när det har hänt någonting. Det
            kan vara första gången i deras liv som de behöver få kontakt med
            en polis. Det kan ha varit inbrott i deras hem, och det är ingen
            som kommer. Det är dessa människor som jag träffar. Jag vet inte
            vilka människor som justitieministern träffar.
          </note>
          <note>
            Jag vill också säga att det finns flera polisstyrelser som redan
            har beslutat om underbalanserade budgetar för sina polismyndigheter
            under 2004. Det gäller till exempel i mitt eget hemlän Skåne,
            där polisstyrelsen har en socialdemokratisk majoritet. Dina partikamrater
            i Skåne anser inte att de kan uppfylla de krav som finns på polisen
            med de medel som har tilldelats. Alltså måste de lägga en underbalanserad
            budget. Är detta verkligen acceptabelt? Innebär detta kanske att
            vi i oppositionen har rätt i att det behöver tillföras mer resurser?
            Det verkar nästan som att partikamraterna i Skåne tycker det.
          </note>
          <note type="speaker">
            Anf. 52 Justitieminister THOMAS BODSTRÖM (s) replik:
          </note>
          <note>
            Fru talman! Johan Linander! Att jag talar om budget kan ju ha
            ett samband med att vi har en budgetdebatt. Och att det finns
            påståenden om att det inte räcker till är inte något nytt, utan
            det diskuteras. Då tycker jag att det är viktigt att också riksdagens
            ledamöter säger som det är, nämligen att det har räckt till hittills
            men att det kommer att behövas ökade tillskott. Det är också det
            som jag säger. Det är klart att det kommer att behövas tillskott
            om det hela tiden ska bli fler poliser. Det är precis på samma
            sätt som det har varit tidigare.
          </note>
          <note>
            Vi har 21 län, och även om budgeten skulle vara exakt i balans,
            på noll, så är det självklart att några av de här, låt oss säga
            ungefär hälften, kan ligga lite över eller lite under. Det är
            klart att man då retoriskt skulle kunna gå ut och säga, även när
            budgeten är i balans: Hälften av Sveriges polislän går med underskott.
            Är det inte en katastrof?
          </note>
          <note>
            Det är en retorisk vinkling som man naturligtvis kan ägna sig
            åt om man nu vill det. Men, som sagt, det ser olika ut. Som Johan
            Linander också känner till ska varken riksdag eller regering lägga
            sig i hur fördelningen till de olika länen går till, men vi ska
            se till att budgeten i stort går ihop. Det är RPS och länsmyndigheterna
            som ska bedöma och komma fram till hur fördelningen ska gå till.
          </note>
          <note type="speaker">
            Anf. 53 RAGNWI MARCELIND (kd) replik:
          </note>
          <note>
            Fru talman! Jag tycker faktiskt att det är lite trist när Thomas
            Bodström kommer hit och säger att det här är en mycket begränsad
            debatt. Jag vet vilket arbete som har föregått den här debatten
            från både oppositionens och majoritetens sida, och jag tycker
            faktiskt att det är lite grann av ett lågvattenmärke att göra
            så.
          </note>
          <note>
            Sedan påstår Bodström att vi förvränger fakta, och så talar han
            om budget i balans. Det är uppenbarligen Bodströms enda mål att
            ha en budget i balans, men då tycker jag att han glömmer balansen
            mellan att det har funnits ett överskott på 39 miljoner det ena
            året och 150 det andra året och att vi de senaste åren varje sommar
            har fått stänga 50 polisstationer över hela Sverige. Vi har alltför
            långa utryckningstider. I endast 15 % av alla anmälningar binds
            gärningsmannen vid brottet. 75 % av alla polisanmälningar avskrivs.
            16 % är den procentsats som lämnas till åklagare. Vardagsbrottsligheten
            ökar. Bodström erkände själv i TV i förra veckan att det är ett
            bekymmer att vi inte kan komma åt vardagsbrottsligheten. Vi har
            överfyllda häkten, överfyllda fängelser och nedläggningshotade
            tingsrätter.
          </note>
          <note>
            Är det rätt ledarskap av justitieministern att skapa en budget
            i balans när han är medveten om att vi har en bristande rättssäkerhet
            ute i landet när det gäller alla de här olika sakerna som jag
            har räknat upp? Jag skulle kunna göra listan ännu längre.
          </note>
          <note>
            Och så säger justitieministern som en förklaring till att det
            just nu har gått lite trögt med pengar till rättsväsendet att
            det beror på den lågkonjunktur som vi befinner oss i. I nästa
            sekund drämmer han till med att säga: Det är i alla fall bättre
            än vad det var på borgarnas tid. Men han nämner inte den lågkonjunktur
            som drog över vårt land och över hela världen under de åren.
          </note>
          <note>
            Jag tycker att det är lite dålig retorik, Thomas Bodström. Jag
            skulle önska att Thomas Bodström här i dag kunde säga att han
            är bekymrad som justitieminister över att vi har ett rättsläge
            i Sverige där pengarna inte räcker till i stället för att stå
            och skryta om en budget i balans.
          </note>
          <note type="speaker">
            Anf. 54 Justitieminister THOMAS BODSTRÖM (s) replik:
          </note>
          <note>
            Fru talman! Det är märkligt att man får kritik för att man talar
            om budget i en budgetdebatt det är andra gången i rad. Jag kommer
            nog att fortsätta att tala om budget i budgetdebatten.
          </note>
          <note>
            Man ska också se detta i ett större sammanhang, det vill säga
            se Sveriges ekonomi i förhållande till andra länders ekonomi.
            Jag hoppas att vi ska kunna fortsätta att göra det. Annars får
            vi stora problem.
          </note>
          <note>
            Vi brukar ha en sommardebatt i juni varje år om att poliser trots
            allt vill ha semester. Jag ber att få återkomma till den någon
            gång i juni. Då har vi den, liksom andra år. Jag kommer även då
            att säga att även poliser behöver ha semester och att de också
            har rätt att ha det. Därmed är det inte sagt att man ska dra ned
            på den verksamhet som behövs när det gäller akuta utryckningar
            och sådant. Det är ju inte en nyhet för polisen inför varje år
            att det blir sommar och att man behöver semester.
          </note>
          <note>
            När det gäller uppklaringsprocenten sade jag helt riktigt att
            det är delar som behöver bli bättre. Vissa delar är bra. Mord
            till exempel har en väldigt hög uppklaringsprocent. Där klarar
            man upp de allra flesta brotten. Jag tror att det ligger runt
            85 %. När det gäller andra delar, som till exempel cykelstölder,
            kommer vi nog inte att få några fantastiska siffror. Men det finns
            andra brott där man, som i Örebro län som jag nämnde, har förbättrat
            uppklaringsprocenten väldigt mycket. Det gäller husinbrott, bilinbrott
            och mycket annat. Det är polisen som måste vidta åtgärder. Men
            också vi måste se till att vi genomför de regeländringar som gör
            det här möjligt.
          </note>
          <note>
            Jag var mycket noga med att säga i mitt inledningsanförande att
            allting inte är bra. Tvärtom sade jag att det är mycket som behöver
            göras inom alla de här olika områdena. Man säger att rättsväsendet
            är på reträtt, att det inte fungerar och att det är så långa handläggningstider.
            För att få balans kan jag säga att jag inte kan komma på något
            land som kan hantera de här sakerna på ett bättre sätt än Sverige
            när det gäller handläggningstider. Det är i alla fall vad jag
            har fått höra av EU-kommissionären, som undrade hur det kommer
            sig att Sverige kan klara upp sina brott så snabbt när det ute
            i Europa tar så oerhört lång tid.
          </note>
          <note>
            Jag är inte nöjd med det. Det kan gå fortare, men vi ska ändå
            sätta in det i ett perspektiv som ger en rättvisare bild av rättsväsendet
            i Sverige.
          </note>
          <note type="speaker">
            Anf. 55 RAGNWI MARCELIND (kd) replik:
          </note>
          <note>
            Fru talman! Jag tycker nog att det vore rimligare att vi jämförde
            oss med Norden när det gäller sådana här siffror.
          </note>
          <note>
            Om budgeten är tillräcklig, om det är bra med ett budgetöverskott
            på de här futtiga miljonerna som Thomas Bodström ständigt drar
            upp, är Thomas Bodström då samtidigt nöjd med balansen mellan
            överskottet och att vi ser att det finns ett stort antal brister
            inom polisväsendet, åklagarväsendet och kriminalvården? Är Thomas
            Bodström nöjd med det? Då vet vi det. Då kan vi lägga oss till
            ro och säga att vi har en minister som inte är intresserad av
            att förbättra situationen. Vi har ju också våldsbrott där gärningsmannen
            är känd men som ändå avskrivs. Det kan man läsa väldigt tydligt
            om i utredningen som Riksdagens revisorer har tagit fram.
          </note>
          <note>
            Bodström säger i sitt inlägg att om man bara har ett minimum
            av kännedom så vet man att det finns möjligheter att göra besparingar
            inom kriminalvården. Jag skulle vilja fråga Thomas Bodström: Innebär
            de besparingarna att man ska ha mindre motivationsprogram, mer
            tid till inlåsning, programverksamheten ska minskas den har ju
            halverats sedan 1998 den outnyttjade tiden då den intagne är hänvisad
            till sin ensamhet ska öka och sysselsättningsgraden ska minska
            som den har gjort kontinuerligt de senaste åren? Vi vet också
            att avvikelserna ökat med 72 % sedan 2002. Är det en sådan form
            av effektivisering som Thomas Bodström vill se inom kriminalvården,
            eller vill han rehabilitera för att återintegrera människor som
            hederliga medborgare i samhället?
          </note>
          <note type="speaker">
            Anf. 56 Justitieminister THOMAS BODSTRÖM (s) replik:
          </note>
          <note>
            Fru talman! Nej, Ragnwi Marcelind. Det är just för att jag inte
            är nöjd med de brister som finns som jag anser att man ska ställa
            krav på myndigheterna och inte falla in i talkören och tro att
            detta bara handlar om att det ska blir fler poliser till exempel.
            Man ska också ställa krav. Jag vänder mig emot dem som tror att
            det bara handlar om att det ska bli fler poliser. Då ställer man
            inga krav. Vi ska kräva att man gör förbättringar, och vi ska
            kräva av oss själva att vi gör de förbättringar som behövs. Det
            är det arbetet som nu pågår. Jag ser ingen motsättning i det här.
          </note>
          <note>
            Jag vill också säga att det inte handlar om besparingar och att
            det blir mindre pengar till kriminalvården. Tvärtom har det ökat
            kraftigt. Det kommer också att bli ökade kostnader inom kriminalvården
            framöver. Men man måste se över sin ekonomi inom kriminalvården.
            Det är det man gör. Man har fått en mycket bra ledning nu.
          </note>
          <note>
            Jag ska av konstitutionella skäl inte gå in och recensera de
            olika delarna i ett förslag från myndigheterna. Men vi har ställt
            krav. Det går inte att bara tro att vi ska kunna tillskjuta hundratals
            miljoner i tilläggsbudget gång efter annan. Vi har sagt att det
            inte går att bara se till att utgifterna skenar i väg. Nu måste
            man också göra besparingar. På så sätt fungerar ändå dialogen.
            Att gå in i varje liten detalj vore absolut felaktigt av mig.
          </note>
          <note>
            Vi måste naturligtvis fortsätta det arbete som pågår med utbyggnad
            av fler platser. Det är också så att antalet fångar ökar. Det
            kan vi även se i andra länder. Om det är domstolar som dömer hårdare
            eller, som det också sägs, är fler personer som grips det är uppgifter
            som vi får runtom i Sverige i dag att polisen gör alltmer arbete
            eller om det är en kombination har vi inget statistiskt underlag
            för. Det finns mycket som talar för att det är dessa två omständigheter
            som gör att vi måste fortsätta att se till att det blir fler platser
            i Sverige.
          </note>
          <note type="speaker">
            Anf. 57 TORKILD STRANDBERG (fp) replik:
          </note>
          <note>
            Fru talman! Jag ska börja med att fråga om en sak i budgetpropositionen.
            På s. 45 under Vissa brottstyper Resultat står det: De flesta
            myndigheterna vi talar alltså om polisen prioriterar narkotikaområdet
            och strategier mot narkotikabrottsligheten har utarbetats. Ungdomar
            ägnas särskild uppmärksamhet och flera myndigheter uppger att
            insatser mot narkotikabrottsligheten är bland de fem viktigaste.
          </note>
          <note>
            Min fråga rör orden flesta och flera. Ska man tolka det som det
            står, att det finns polismyndigheter i landet som inte har prioriterat
            insatserna mot narkotikabrottsligheten bland ungdomar som de fem
            viktigaste? Finns det polismyndigheter i landet som inte prioriterar
            narkotikaområdet? Så står det i budgetpropositionen.
          </note>
          <note>
            Jag skulle också kort vilja fråga vad som ligger till grund för
            regeringens och justitieministerns bedömning att man i det säkerhetspolitiska
            läge som råder i världen kan göra ganska omfattande nedskärningar
            på Säkerhetspolisen.
          </note>
          <note>
            Budgeten är anledningen till att vi är här i dag. Justitieministern
            är stolt över att budgeten går ihop. Det ska man väl vara. Men
            man kan fråga om budgeten när den lades fram och togs av riksdagen
            var tillräckligt stor. Fanns det tillräckligt mycket pengar i
            den för att verksamheten skulle bli den som vi eftersträvade?
            Att budgeten i sig siffermässigt har räckt till är ju inte så
            mycket att yvas över.
          </note>
          <note type="speaker">
            Anf. 58 Justitieminister THOMAS BODSTRÖM (s) replik:
          </note>
          <note>
            Fru talman! Jag kan inte göra någon länsfördelning nu. Men polisen
            kan liksom alla andra myndigheter göra ännu mer för att bekämpa
            narkotikan i vårt land. Vi ska fortsätta att behålla den starka
            enhet som vi har. Vi har kunnat konstatera att det har givit bra
            resultat internationellt. Jag kan inte nog understryka de insatser
            som behöver göras.
          </note>
          <note>
            När det gäller anslagen till Säpo är det som jag sade tidigare.
            Det har varit ett överskott fem år i rad. Jag tror att det är
            fem år. Jag kan inte säga exakt. Det är i alla fall några år i
            rad. Även här försöker man att få det att räcka till verksamheten.
            Men jag vill betona, som också framgår, att om det behövs ytterligare
            tillskott så kommer det att tillskjutas så att verksamheten inte
            blir lidande.
          </note>
          <note>
            När det gäller budget i balans vore det väl märkligt om jag tyckte
            att det var dystert att polisens budget är i balans. Det handlar
            naturligtvis om att man ska ha en budget i balans samtidigt som
            de mål som man har satt upp ska hålla, att det ska påbörjas utbildning
            för 1 000 poliser per år. Annars är det ingen mening med det.
            När vi kan konstatera att de målsättningarna håller måste jag
            trots allt få möjlighet att känna mig inte alltför nöjd men i
            alla fall inte alltför ledsen över det.
          </note>
          <note type="speaker">
            Anf. 59 TORKILD STRANDBERG (fp) replik:
          </note>
          <note>
            Fru talman! Jag tror att det skiljer i hur man brukar språket.
            När vanligt folk och jag pratar om satsningar och att man prioriterar
            någonting får man bilden av att det kanske blir mindre överbeläggning
            i fängelserna, att platserna blir fler, att programverksamheten
            blir utbyggd, att narkotikamissbruket minskar. Det är en satsning
            för min del. Men man ser på siffrorna att regeringen ger Kriminalvårdsstyrelsen
            ett tillskott på 150 miljoner samtidigt som Kriminalvårdsstyrelsen
            sjösätter ett bantningsprogram på 200 miljoner kronor under nästa
            år. Det blir ett minus på 50 miljoner. I normalt språkbruk tror
            jag inte att det innebär en satsning.
          </note>
          <note>
            Jag skulle vilja uppmana justitieministern att titta lite extra
            på s. 45 i propositionen när han kommer hem till departementet.
            Om orden flesta och flera betyder det som de ger uttryck för i
            propositionstexten och inte bara är ett uttryck för en felskrivning
            tycker jag att det är oroande. Det är oroande om inte alla polismyndigheter
            i det här landet har prioriterat insatserna mot ungdomars narkotikamissbruk
            som en av de fem viktigaste. Det oroar mig. Det oroar mig om det
            finns myndigheter i landet som inte har prioriterat insatserna
            mot narkotikabrottsligheten i allmänhet.
          </note>
          <note type="speaker">
            Anf. 60 Justitieminister THOMAS BODSTRÖM (s) replik:
          </note>
          <note>
            Fru talman! Jag tycker att Torkild Strandberg är en vanlig person,
            inte att det är vanliga personer och Torkild Strandberg. Det är
            i alla fall min uppfattning.
          </note>
          <note>
            Det är självklart att det finns människor som är oroliga och
            att deras oro ska tas på allvar. Jag tycker att det bästa sättet
            är att försöka tala om hur det ligger till men också framför allt,
            som vi har kunnat se, att fortsätta att satsa på det brottsförebyggande
            arbetet, som ger väldigt gott resultat just när det gäller tryggheten.
            Det ska vi göra.
          </note>
          <note>
            De 150 miljonerna är ett av de tillskott som har getts till kriminalvården.
          </note>
          <note>
            Slutligen är det så att även polisen och olika delar av polisen
            kan göra ännu mer när det gäller narkotikasatsningen. Vi ska fortsätta
            med att också där ställa krav på polisen, liksom på andra myndigheter.
          </note>
          <note>
            Sammanfattningsvis har det gjorts mycket. Det kommer att göras
            mycket. Det kommer att behöva göras mycket. Men det här är ett
            av regeringens och samarbetspartiernas viktigaste områden. Vi
            ska fortsätta att ha en offensiv politik när det gäller detta.
            Men vi ska inte glömma bort att också kriminalpolitiken är en
            del av hela den sammanlagda politiken. Man kan inte bryta ut en
            del av den. Tryggheten handlar också om vilket samhälle vi vill
            bygga upp. Det handlar om vilken skola vi vill ha. Det handlar
            om vilken inkomstfördelning som sker i samhället. Det handlar
            om hur människor har det i största allmänhet i samhället.
          </note>
          <note>
            Vi ska satsa på att förebygga brott. Vi ska satsa på att hårt
            bestraffa dem som begår allvarliga brott. Vi ska fortsätta att
            se till att alltfler personer återanpassas i samhället. Och vi
            ska hela tiden se helheten i det här arbetet.
          </note>
          <note>
            Tack ska ni ha, och återigen trevlig helg!
          </note>
          <note type="speaker">
            Anf. 61 JEPPE JOHNSSON (m):
          </note>
          <note>
            Fru talman! Det var en fantastisk beskrivning vi hörde justitieministern
            göra nyss, att det inte sägs upp några civilanställda och att
            budgetar är i balans och så vidare. Jag måste ha haft fel på öronen
            när jag talade med dem som sitter i polisstyrelsen i Blekinge.
            Man är på väg mot ett underskott som handlar om mellan 40 och
            60 miljoner på en budget på 180 miljoner. Man har nu varslat 23
            civilanställda. Det kanske inte låter mycket på departementet,
            men i Blekinge är det oerhört mycket.
          </note>
          <note>
            Jag upplever att kriminalvården på senare år hamnat i en allt
            svårare situation, dels på grund av att vi har en av Västeuropas
            snabbaste ökningar av antalet intagna, dels att differensen mellan
            statsmakternas mål för vår verksamhet och våra reella möjligheter
            att uppfylla dem blir alltmer dramatisk.
          </note>
          <note>
            Fru talman! Jag citerade inledningen av kriminalvårdens budgetunderlag
            för år 2004. Den är underskriven av generaldirektören, tre sossar,
            en vänsterpartist, en kristdemokrat och undertecknad.
          </note>
          <note>
            Jag vill fortsätta att citera ytterligare ett par stycken:
          </note>
          <note>
            De ambitiösa satsningarna som planeras genom utveckling av nya
            program och utbildning av personal får endast begränsade effekter,
            då personalens resurser används alltmer i säkerhetsarbetet i stället
            för som avsett för påverkans- och programarbete.
          </note>
          <note>
            Lite längre fram citerar jag igen: Utan mycket påtagliga resurstillskott,
            avsedda att i allt väsentligt hantera volymökningarna, eller alternativt
            en rad lagstiftningsåtgärder för att minska klientantalet, kommer
            kriminalvårdens budgetunderskott att innebära att vi år 2006 har
            en skuld på drygt 1,9 miljarder kr.
          </note>
          <note>
            Fru talman! Smaka på detta 1,9 miljarder kronor!
          </note>
          <note>
            Kriminalvården är förmodligen, i konkurrens med många andra branscher
            naturligtvis, den största krisbransch som den här regeringen hanterar
            låt vara i skarp konkurrens med polisen, som jag sade. Sjukskrivningar
            ska vi kanske inte nämna. Men det underskott som kriminalvården
            är på väg att få ska jämföras med att budgeten ligger på 5 miljarder.
            Om ingenting görs handlar det alltså om att vi kommer att ha en
            ryggsäck på 40 % av en årsbudget.
          </note>
          <note>
            Under mer än två mandatperioder har regeringen beskrivit vad
            som ska göras och vad som ska satsas inom kriminalvården i mycket
            vackra och inlindade ordalag. Men regeringens och utskottsmajoritetens
            mål och de medel som man har varit beredd att satsa har inte varit
            i samma härad någon enda gång. Och man kan inte åstadkomma bra
            kriminalvård om man inte är beredd att satsa pengar på de vackra,
            fina mål och visioner som både oppositionen och, förmodar jag,
            utskottsmajoriteten har.
          </note>
          <note>
            Men det budskap som justitieministern, som precis har gått hem,
            haft till oss i oppositionen och till kriminalvården har varit:
            Bedriv kriminalvård på kredit! Jag sitter själv i styrelsen så
            jag vet att i alla fall fram till nu har det varit så.
          </note>
          <note>
            Kriminalvården kämpar med att få sin budget i balans med anslaget.
            Det är möjligt att ökningen kan hejdas. Det är möjligt att man
            kan komma närmare anslaget. Det tror jag. Och nu presenteras också
            tuffa förslag. Men det går aldrig att hämta in skuldbördan med
            de här besparingarna och effektiviseringarna. Därför vore det
            önskvärd att ni som sitter i majoritet kunde ge kriminalvården
            lite tips eller att ni kunde säga ja eller nej till de förslag
            som presenterades i fredags.
          </note>
          <note>
            Samtidigt som ni står på gator och torg och talar om den humana
            kriminalvården ska ni kanske nu säga ja till att minska den tid
            som man ska vara i arbete. Man ska sitta inlåst mer. Personalen
            ska få mindre utbildning och så vidare.
          </note>
          <note>
            Fru talman! I betänkandet står också följande: Utskottet kan
            konstatera att beläggningssituationen på anstalter och häkten
            förvärrats ytterligare under år 2002. Det är ett faktum vi inte
            kan komma ifrån. Och det har inte blivit så mycket bättre under
            2003.
          </note>
          <note>
            I den allra senaste statistiken som kom, för oktober, står när
            det gäller anstalter att det var över hundra procent beläggning
            under oktober. Senast nu i veckan införde man besöksförbud på
            ett fängelse. Det är inte sådana besöksförbud som vi ska ge till
            män som trakasserar kvinnor, utan det var helt enkelt så att det
            låg folk i alla rum på fängelset alltså kunde man inte ta emot
            besök.
          </note>
          <note>
            När det gäller häktena kan jag hitta följande: Platsutnyttjandet
            i förhållande till tillgängliga platser var i genomsnitt 99 %.
            Se! En liten lucka; 1 % kvar i alla fall. Antalet verkställighetsfall,
            alltså sådana som inte ska sitta på häktet, som är klara med sin
            dom, var den 1 november 370. Men det är klart: vi har gått över
            till frivård. Frivård är ju bra, och det ska vi ha för dem som
            inte behöver sitta i fängelse som om de hade det så mycket bättre.
          </note>
          <note>
            Fru talman! Medelantalet frivårdsklienter under oktober var 13
            508. Det är den högsta noterade siffran på senare år. På årsbasis
            pekar det på att medelantalet frivårdsklienter i år kommer att
            öka med runt 150 jämfört med förra året och drygt 1 600 jämfört
            med år 2000, alltså 1 600 fler än vid millennieskiftet. Ska de
            få en bra och effektiv frivård kostar de också pengar, även om
            de är billigare än de som sitter i fängelse.
          </note>
          <note>
            Målet med vårt påföljdssystem måste ju vara i alla fall tycker
            vi det att försöka påverka de dömda att bryta sin kriminella livsstil
            och sin läggning.
          </note>
          <note>
            Staten har monopol, och ska så ha, på att frihetsberöva människor
            som begår brott mot de lagar som samhället har ställt upp. Det
            innebär ett stort ansvar och kräver faktiskt en kriminalvård med
            bra innehåll.
          </note>
          <note>
            Vi brukar säga att när man låser dörren om den dömde är det egentligen
            inte slutet på rättsprocessen för statens del, utan det är faktiskt
            början på en mycket lång process för väldigt många. Det är kanske
            den allra svåraste delen, att få tillbaka människor till ett värdigt
            liv utan kriminalitet och droger.
          </note>
          <note>
            Jag brukar roa mig med att läsa lite grann i utskottsbetänkandet.
            Det gör ni väl alla, gissar jag. Jag vet inte om ni blir roade.
            Det blir jag ibland. Utskottet konstaterar bland annat följande
            i betänkandet, och det är snusförnuftigt att konstatera detta,
          </note>
          <note>
            Trots att missbrukssituationen på anstalterna inte har blivit
            bättre har ni inga förslag till lösningar, varken ekonomiskt eller
            praktiskt, utan ni bara kör på som vanligt. Ni säger att i likhet
            med förra året utgår ni från att regeringen noga följer situationen.
            Ja, det är vackert så! Kom med förslag, och gör något.
          </note>
          <note>
            Fru talman! Utskottsmajoriteten har tappat greppet när det gäller
            kriminalvården och hela rättsväsendet. Ni är inte beredda att
            satsa vad som behövs. Ni sätter upp vackra mål, men ni ger inte
            möjlighet att uppfylla dem.
          </note>
          <note>
            I vår reservation föreslår vi bland annat ökat stöd till KRIS,
            Kriminellas revansch i samhället. Inte heller här kan utskottsmajoriteten
            tänka sig ett ökat stöd. Ni anser att kriminalvårdens anslag ska
            räcka även till detta. Jag vet inte om ni har försökt, men jag
            har och kriminalvården har: Det går inte att koka soppa på en
            spik. Resurser kommer inte av sig själv.
          </note>
          <note>
            Ni måste ge brottslingarna hjälp att finna ett alternativ. Det
            är kriminalvårdens uppgift. Staten har ett mycket tungt ansvar
            för att ge kriminalvården de resurser, den flexibilitet och de
            metoder som krävs för att uppfylla detta.
          </note>
          <note>
            Fru talman! Jag står naturligtvis bakom samtliga våra reservationer
            och särskilda yttranden, men jag yrkar, liksom Beatrice Ask, bifall
            bara till den första reservationen, nr 4.
          </note>
          <note type="speaker">
            Anf. 62 ALICE ÅSTRÖM (v) replik:
          </note>
          <note>
            Fru talman! Jag måste återigen anmärka på detta. Jeppe Johnsson
            säger att vi har den snabbaste ökningen av fångpopulationen i
            Västeuropa, och frivården har den högsta siffran någonsin. Det
            är tydliga siffror som talar om att de satsningar som har gjorts
            inom rättsväsendet uppenbarligen har haft en effekt, även om Moderaterna
            inte vill erkänna det.
          </note>
          <note>
            Jeppe Johnsson pratar så fint om de satsningar som behövs inom
            kriminalvården och att det inte går att koka soppa på en spik.
            Moderaterna lägger fram förslag om ytterligare 150 miljoner. Sparpaketet
            för kriminalvården är på 200 miljoner. Dessutom räknar vi med
            att man ska finansiera den politik man föreslår. Moderaterna vill
            ha livstidsstraff för grova narkotikabrott, maximistraff när någon
            döms för tredje gången, fler urinprov och mer kontrollinsatser
            när det gäller narkotika. Moderaterna vill ha mer resurser till
            frivården och ökade resurser till KRIS, och Moderaterna vill bygga
            en ny storanstalt. Sedan vill Moderaterna ha mer resurser till
            motivations- och behandlingsinsatserna. Detta ska Moderaterna
            klara med de plus 150 miljonerna och de besparingskrav som finns.
            Uppenbarligen är Moderaterna bättre på att koka soppa på en spik
            än vad majoriteten är.
          </note>
          <note type="speaker">
            Anf. 63 JEPPE JOHNSSON (m) replik:
          </note>
          <note>
            Fru talman! Jag tycker inte att 150 miljoner är en spik. Det
            är faktiskt lite innehåll i det. Dessutom har vi föreslagit betydligt
            större satsningar för de kommande åren, men man får börja någonstans.
          </note>
          <note>
            Alice Åström talar om att anledningen till att det är så trångt
            i fängelser och frivård är att det har blivit så effektivt. I
            så fall får man ta hänsyn till det. Men fortfarande resulterar
            färre än 15 % av alla brott i någon form av påföljd. Alice Åström
            ska tala om om hon är nöjd med detta. Men jag skulle gärna se
            att ännu fler dömdes och hamnade i fängelse. Då beivras brottsligheten,
            och bakom varje brott finns faktiskt ett brottsoffer. Det är viktigt
            både för att hålla tillbaka ökad brottslighet, för brottsoffren
            och för ordningen i samhället att brotten beivras.
          </note>
          <note>
            Jag tror inte att det skulle göra så mycket skillnad på antalet
            intagna om vi hade livstidsstraff för riktigt grova narkotikabrott
            eller om de som återfaller gång på gång i grova brott döms något
            hårdare. Det kostar oerhört mycket för samhället att ha högaktiva
            brottslingar ute om inte annat så i antalet brottsoffer och människor
            som mår illa. Det gäller inte bara de grova brotten, utan än mer
            påtagligt för den vanliga människan är de så kallade vardagsbrotten,
            inbrott i hemmet och bilen, stöld av cykeln med mera.
          </note>
          <note type="speaker">
            Anf. 64 ALICE ÅSTRÖM (v) replik:
          </note>
          <note>
            Fru talman! Det hjälper inte att Jeppe Johnsson försöker hålla
            en kriminalpolitisk debatt och prata om brottsoffer och drabbade
            människor. Vi är helt överens om att brottsoffrens situation är
            oerhört problematisk.
          </note>
          <note>
            Men i en budgetdebatt kan man kräva av det största oppositionspartiet
            att partiet lägger fram realistiska budgetförslag som ligger i
            linje med de förslag partiet driver. Jag undrar fortfarande hur
            Jeppe Johnsson menar när det finns ett besparingskrav på 200 miljoner
            inom kriminalvården, och Moderaterna skjuter till 150 miljoner,
            att underskottet på 50 miljoner ska mötas. Dessutom vill han ha
            livstidsstraff för grova narkotikabrott, maximistraff vid dom
            för tredje gången, fler urinprov, mer kontrollinsatser, mer resurser
            till frivården och ökade resurser till KRIS. Han vill också bygga
            en ny storanstalt och ha mer resurser till motivation och behandlingsinsatser.
          </note>
          <note>
            Jag fick inte svar på en enda av frågorna om hur det här ska
            finansieras med de plus 150 miljonerna. Man ska granska sina egna
            budgetförslag innan man slår till med storsläggan och kritiserar
            andra. Det här är en soppa utan spik!
          </note>
          <note type="speaker">
            Anf. 65 JEPPE JOHNSSON (m) replik:
          </note>
          <note>
            Fru talman! Det vore bättre om regeringsstödjarna lade fram en
            budget i balans till kriminalvården. Vi lägger trots allt fram
            ett förslag om 150 miljoner mer. Därmed är det inte sagt att man
            kan köra som vanligt utan att spara på någonting. Det ska bli
            intressant att se hur Alice Åström ställer sig till förslaget
            att utvisningsdömda ska betala sina egna hemresor. Det har vi
            föreslagit i snart åtta år och ständigt fått nej. Det blir säkert
            ingen jättestor besparing, men vi får se hur Alice Åström ställer
            sig till det. Det finns mycket man kan spara på inom anstalterna,
            men kanske inte 200 miljoner. Det är kanske 50 miljoner som är
            mer realistiskt.
          </note>
          <note>
            Det är inte någon besparing att ha den överbeläggning vi har
            i dag. Det behövs en ny stor anstalt så att vi kan få ned beläggningen.
            Vid dubbelbeläggning krävs det betydligt mer personal, Alice Åström,
            och personal kostar pengar. Det är säkert inte höjden av effektivitet
            att ha det så trångt som i dag.
          </note>
          <note>
            Vi lägger fram förslag om 150 miljoner i år, upp mot 200 nästa
            år och 470 år tre. Vi är beredda att ta de ökade kostnaderna när
            vi bygger ut antalet platser och effektiviserar så att de som
            har begått brott hamnar där de ska vara.
          </note>
          <note type="speaker">
            Anf. 66 HILLEVI ENGSTRÖM (m):
          </note>
          <note>
            Fru talman! Utan spaningingen aning är ett begrepp som man brukar
            använda inom polisen. Det betyder förstås att för att få reda
            på vad som händer och sker måste man vara ute i verksamheten och
            hålla sig ajour. Men det tycks mig som om regeringen har satt
            på sig skygglappar både för ögon och öron när det gäller rättsväsendets
            problem i allmänhet och polisens prekära situation i synnerhet.
          </note>
          <note>
            Den socialdemokratiska regeringen har med stöd av Vänstern och
            Miljöpartiet fört en nedrustningspolitik av rättsväsendet som
            underminerar möjligheten för en nödvändig och bra verksamhet.
            När regeringen säger sig ha gjort den största satsningen inom
            rättsväsendet har det resulterat i netto 29 nya poliser för förra
            året.
          </note>
          <note>
            Regeringens ambition inom detta område uttrycks i realiteten
            av hur mycket pengar som anslås. Några år kan man missa, men inte
            kontinuerligt. Rikspolisstyrelsen har varit tydlig och är det
            även i årets budgetunderlag för tiden fram till 2007: De lokala
            polismyndigheterna har svårt att tillfredsställa de krav som ställs
            från t.ex. åklagare, kommunala beslutsfattare och enskilda medborgare
            som har utsatts för brott.
          </note>
          <note>
            Regeringen tycks inte ta myndigheternas varningar och vädjanden
            på allvar. Varför? Överdriver Rikspolisstyrelsen, är man missvisande
            eller har man direkt fel? Jag tror inte det. Det är märkligt att
            regeringen fortfarande inte visar vilja och förmåga att göra något
            kraftfullt åt saken.
          </note>
          <note>
            Låt mig ta några exempel på vad som väntar framöver.
          </note>
          <note>
            Nästa år utökas EU med tio nya medlemsstater. Det finns en konkret
            hotbild att den fria rörligheten och gränspassagen kommer att
            innebära att fler människor tar sig hit till Sverige med avsikt
            att begå brott.
          </note>
          <note>
            Införseln av narkotika ökar. Det finns stor tillgång på billig
            alkohol från de här länderna som fortfarande har betydligt lägre
            kostnader och lägre skatter.
          </note>
          <note>
            Inom polisen har efterfrågan på DNA-test ökat med 2550 %, vilket
            kostar stora summor pengar.
          </note>
          <note>
            Tekniken behöver förbättras. Inom polisen behöver till exempel
            ungefär 700 fordon bytas ut varje år för att en godtagbar standard
            ska kunna hållas. Det finns många exempel, och jag ska inte dra
            upp dem alla.
          </note>
          <note>
            Det som ligger närmast för dörren är Stockholmskonferensen i
            januari, som beräknas kosta polisen runt 50 miljoner kronor. Under
            2006 kommer man att ha VM i friidrott i Göteborg, vilket beräknas
            kosta 75 miljoner kronor för polisen. Vem eller vilka, fru talman,
            ska betala det kalaset? Blir det, som vid toppmötet i Göteborg
            2001, medborgarna i Västra Götaland som ytterst får betala genom
            att polisen drar ned på andra aktiviteter och verksamheter?
          </note>
          <note>
            Jag kan konstatera att uppklaringsprocenten för det som regeringen
            kallar vardagsbrotten, det vill säga stölder och skadegörelse,
            har minskat från 17 % till 10 %. I de 10 % som är uppklarade ligger
            även de så kallade tekniska uppklaringarna, det vill säga att
            man skriver av brotten utan någon utredning alls.
          </note>
          <note>
            Men, fru talman, när rättsväsendet inte ges de resurser som krävs
            är det alltid någon eller några som får stå för kostnaderna, och
            det är de sämst ställda i samhället, de som inte har råd att köpa
            sig en egen känsla av trygghet i form av larm, galler, lås och
            så vidare. Är det en sådan politik som regeringen kallar solidarisk?
          </note>
          <note>
            Nej, jag skulle faktiskt önska att regeringen tog sig tid att
            fundera över vad nedmonteringen av rättsväsendet innebär för vanligt
            folk. Vad innebär det för företagare, flyktingar, barn och unga,
            kvinnor, unga män som faktiskt är de mest brottsutsatta rika och
            fattiga, nynazister, Hells Angels, narkomaner, hälare med flera?
            Vem vinner och vem förlorar när rättsväsendet inte klarar av sina
            grundläggande uppgifter?
          </note>
          <note>
            Våldsbrotten fortsätter att öka. Anmälningarna av våldsbrott
            har dubblerats från 80-talet fram till i dag. Våldsbrotten, det
            vill säga brott mot liv och hälsa samt våldtäkter och rån, var
            år 2002 fler än 76 000. År 1980 var de drygt 30 000. Brotten ökar,
            men det som faktiskt är mest skrämmande, fru talman, är det antal
            människor som får sina liv förstörda och sin framtidstro och frihet
            spolierad. Det rör sig alltså om mer än 76 000 personer, det vill
            säga en medelstor svensk stad, som årligen blir offer för våldsbrott
            i vårt samhälle.
          </note>
          <note>
            Justitieministern pratar om att budgeten är i balans, men det
            kan inte vara detta som är målsättningen för Sveriges skattebetalare.
            Det är i alla fall någonting som vi moderater aldrig kan acceptera.
            För många av dessa brottsoffer blir livet aldrig mer sig likt
            efter en sådan händelse. Denna oroväckande tendens måste både
            stoppas och vändas.
          </note>
          <note>
            Med begränsade resurser både personellt och reellt blir det än
            viktigare att kompetensen hålls på en tillräckligt hög nivå. Det
            sker inte alls i dag. Fortfarande saknas en vidareutbildning inom
            polisväsendet. Det sade jag också vid denna tid förra året, och
            det har inte hänt någonting sedan dess.
          </note>
          <note>
            Trots de mycket höga krav som vi med rätta ställer på landets
            poliskår ges denna inte möjligheten att hålla en hög kunskapsnivå.
            Utvecklingen i samhället har medfört nya brott, till exempel de
            antifascistiska och vänsterideologiska brotten och brotten mot
            djurhållningen, och här finns det ingen kunskap inom polisen,
            vågar jag påstå. Dessa brott har under förra året ökat med 45
            % till knappt 900. Den polis som fick sin utbildning för 2030
            år sedan har dock ingen kunskap alls om vad som driver dessa människor
            till aktiviteter av det här slaget.
          </note>
          <note>
            Samma sak kan förstås sägas om de brott som har rasistiska, homofobiska,
            främlingsfientliga eller antisemitiska inslag. Där måste man satsa
            på utbildning och kompetens om man tar de brotten på allvar. Kanske
            är det nödvändigt att vår statsminister tar initiativ i de här
            frågorna även på hemmaplan och inte bara i internationella sammanhang.
          </note>
          <note>
            Kunskap och kompetens behöver byggas upp och även kvalitetssäkras.
            Vi moderater är inte nöjda förrän det finns en jämn kunskapsnivå
            över hela landet. Vi tycker exempelvis att en specialistutredare
            i brott om övergrepp mot barn ska ha en kvalitetssäkrad utbildning
            som är likvärdig oavsett om polisen i fråga arbetar på en familjevåldsenhet
            i Malmö eller i söderort här i Stockholm eller har att utreda
            dessa brott någon annanstans i landet. Så är det inte i dag. Med
            en högre kompetens ökar lagföringen och uppklaringsprocenten från
            den otroligt låga nivå som gäller i dag.
          </note>
          <note>
            Specialisering behövs, men även utrycknings- och närpolisernas
            utbildningsbehov måste tillgodoses. Utbildning ska ses som en
            investering i framtiden och inte bara räknas som en kostnad.
          </note>
          <note>
            Men det som också fordras är en ordentlig kontroll över vad som
            faktiskt görs inom polisen. Det finns uppgifter om att man inom
            polisen genomför fältförsök i stor omfattning med distraktionsgranater.
            Det talas om att sådana använts vid 200 tillfällen under senare
            tid. Stämmer det, Susanne Eberstein, att polisen driver ett projektet
            med att utbilda hundratalet prickskyttar? Stämmer det att man
            utvecklar metoder för att fler poliser ska kunna använda sprängmedel
            för att forcera dörrar? Jag tycker att det låter märkligt i dagens
            budgetsituation.
          </note>
          <note>
            Jag och Moderaterna anser att spetskompetens och handhavande
            av dessa farliga och dyrbara metoder och kompetenser bör förbehållas
            den särskilda nationella insatsstyrka som finns. Denna grupp har
            mig veterligt tack och lov aldrig behövt använda sina prickskyttar.
            Då är det märkligt om det pågår försök i övriga delar av landet
            med att utöka den kompetensen när det inte ens finns poliser som
            kommer när allmänheten ringer. Jag vill fråga Socialdemokraterna
            om detta är någonting som man tycker är riktigt, i det fall det
            stämmer.
          </note>
          <note>
            Fru talman! Polisens nationella insatsstyrka har under senare
            år fått en möjlighet att operativt hjälpa och stötta landets myndigheter.
            Det har visat sig vara mycket värdefullt. Den är en väldigt bra
            resurs. Styrkans personal har använts i flera skarpa insatser.
            Men denna personalresurs är för liten i förhållande till huvuduppgiften.
            I dag trafikeras Sverige av andra och större flygplanstyper än
            när denna styrka bildades, och då krävs det en större resurs för
            att klara av kapningssituationer med gisslantagning än vad som
            var fallet tidigare.
          </note>
          <note>
            Terrorhoten i världen har ökat, visar både attentat och underrättelseverksamheter.
            Efter den 11 september har flertalet länders regeringar sett över
            och utökat sin beredskap mot angrepp och terrorism. Norge, som
            anses ha en lägre hotbild än Sverige, har utökat sin antiterrorstyrka
            till 75 man. Det bör Sverige också göra. Utöver denna ökning av
            antalet personer måste regeringen se till att man långsiktigt
            löser styrkans transportbehov genom en bättre samverkan med försvaret.
          </note>
          <note type="speaker">
            Anf. 67 ALICE ÅSTRÖM (v) replik:
          </note>
          <note>
            Fru talman! Jag känner i och för sig att debatten kanske börjar
            gå rundgång, men jag kan inte låta bli att reagera när Hillevi
            Engström använder ord som nedrustningspolitik och nedmontering
            av rättsväsendet trots att hon i nästa andetag säger att det förra
            året blev ett tillskott på 29 nya poliser. Man kan säkert diskutera
            om det är tillräckligt eller inte, men någon nedrustning är det
            inte. Till och med er talesman Beatrice Ask tillstod ju att det
            skett och sker ett tillskott i rättsväsendet. Sedan kan man diskutera
            om det är nog, men jag tycker att det är ganska viktigt att man
            försöker att använda rätt ord. Vi är inte överens om det är tillräckligt
            eller inte, men det har inte varit någon nedrustningspolitik eller
            nedmontering. Det hade inneburit att vi hade gjort stora besparingar.
          </note>
          <note>
            Sedan vill jag ta upp frågan om de stora arrangemangen och hur
            de ska bekostas, något som ständigt diskuteras. Vi från Vänsterpartiet
            har varit tveksamma till om man inte borde ha haft en budget hos
            Rikspolisstyrelsen att kunna fördela. Länspolismästarna är dock
            helt överens sinsemellan om att man inte vill ha det på det sättet.
            Man vill ha ut alla budgetmedel, och sedan får man lösa den problematik
            som uppstår i efterhand. Då får man vara beredd att ta på sig
            de extra kostnaderna.
          </note>
          <note>
            Jag undrar hur Moderaterna ser på detta. Länspolismästarna har
            ändå själva sagt att man vill ha det på det här sättet.
          </note>
          <note type="speaker">
            Anf. 68 HILLEVI ENGSTRÖM (m) replik:
          </note>
          <note>
            Fru talman! När det gäller de stora arrangemangen visade det
            sig efter toppmötet i Göteborg att myndigheten inte fick kompensation
            för sina kostnader förrän kanske nu nästa år. Det har inneburit
            att myndigheten fått dra ned på verksamhet.
          </note>
          <note>
            Det är det som jag och Moderaterna ser som det stora problemet,
            att det drabbar allmänheten i Västra Götaland. Polisens resurser
            har använts till någonting som de inte har kunnat planera eller
            styra över.
          </note>
          <note>
            Det är skillnad med de arrangemang där myndigheterna är med och
            kan förutse det hela. Vi pratar om 2006 och VM i friidrott i Västra
            Götaland. Om det tenderar att kosta 75 miljoner kronor, som ska
            stå för den myndigheten, måste de få extra anslag. Oavsett om
            det fördelas från Rikspolisstyrelsen i det skedet eller på något
            annat sätt måste de få ut pengarna i förväg så att allmänheten
            inte blir lidande. Det är väldigt viktigt att poängtera.
          </note>
          <note>
            När det gäller nedrustning och nedmontering kan man ha olika
            uppfattningar om det, men så länge som brotten har ökat våldsbrotten
            har ökat till 76 000, och brotten som anmäls är i dag mer än 1,2
            miljoner tycker jag inte att rättsväsendet har klarat av sin uppgift.
          </note>
          <note>
            Målet för polisen är att minska brotten och öka tryggheten. Det
            målet är inte uppnått. Det har man missat gång efter annan. Jag
            menar att det inte duger. Allmänheten uppfattar att det är en
            nedmontering av rättsväsendet när det inte finns poliser som kommer
            när man ringer. Då menar jag inte att man ringer om bagatellartade
            händelser.
          </note>
          <note type="speaker">
            Anf. 69 ALICE ÅSTRÖM (v) replik:
          </note>
          <note>
            Fru talman! Jag tror också att det är ganska viktigt att poängtera,
            när man säger att polisen inte kommer när man ringer, att det
            är ytterst sällsynt att polisen inte kommer när man ringer. Då
            kan det handla om lägenhetsinbrott som redan har varit gjorda.
            Om det är någon allvarlig händelse kommer ju polisen. Jag tycker
            att det är viktigt att ge dem plus för det som de gör.
          </note>
          <note>
            Jag vill komma in på frågan om dubbleringen av antalet våldsbrott.
            Kan inte Moderaterna någon gång ta till sig den forskning som
            kopplar ihop det här med det ökade alkoholbruket i Sverige? Samtidigt
            som antalet våldsbrott har dubblerats ser vi hur antalet krogar
            med utskänkningstillstånd har mer än dubblerats. All forskning
            visar att våldsbrott och alkoholbruk är två faktorer som är hårt
            ihopkopplade.
          </note>
          <note>
            Moderaterna har ingen koppling till sin alkoholpolitik när det
            gäller att bekämpa våldsbrottsligheten. Jag tycker att det borde
            vara en sak som vi gemensamt skulle kunna göra någonting åt för
            att få ned våldsbrottsligheten.
          </note>
          <note type="speaker">
            Anf. 70 HILLEVI ENGSTRÖM (m) replik:
          </note>
          <note>
            Fru talman! När det gäller kopplingen mellan alkohol/narkotika
            och våldsbrott håller jag med Alice Åström om att det finns kopplingar
            där.
          </note>
          <note>
            Tyvärr är det så att narkotikan har ökat. Det finns skrivningar
            i vårt budgetbetänkande där det står att tillgången på narkotika
            är hög och priserna låga. Det är någonting som är helt illegalt
            som förs in i landet från många håll och kanter. Det är kanske
            det stora problemet, att det kommer att komma mycket mer illegal
            sprit och svartsprit till Sverige under åren framöver. Det sägs
            i olika skrivningar, inte minst i polisens budgetunderlag. Det
            är där man måste sätta in den stora stöten, mot den alkohol som
            langas till ungdomar som inte har rätt att dricka alkohol eller
            den narkotika som finns i samhället. Jag håller med om att den
            kopplingen absolut finns.
          </note>
          <note>
            Alkohol som dricks på krogen under ordnade former ska man inte
            dra in på. Jag tror inte heller att Alice Åström vill att krogarna
            inte ska få servera alkohol.
          </note>
          <note type="speaker">
            Anf. 71 JAN ERTSBORN (fp):
          </note>
          <note>
            Fru talman! Det är lite speciellt att gå upp som siste talare
            efter en tre timmar lång debatt. Jag kan glädja er som har stått
            ut här hela tiden med att jag inte ska nämna ordet polis, mer
            än denna gång. Jag ska inte heller tala om kriminalvården, som
            också har varit ett kärt ämne under förmiddagen.
          </note>
          <note>
            Jag ska uppehålla mig lite grann kring domstolsväsendet och sedan
            gå över på Brottsoffermyndigheten och brottsskadeersättning, som
            inte har berörts särskilt mycket här i dag.
          </note>
          <note>
            När det gäller domstolsväsendet skulle jag vilja börja med att
            läsa högt ur budgetpropositionen på s. 31 om mål för verksamhetsområdet:
          </note>
          <note>
            För att förtroendet för rättsstaten skall bibehållas krävs väl
            fungerande domstolar. Målet för verksamhetsområdet är att mål
            och ärenden skall handläggas på ett rättssäkert och effektivt
            sätt. Detta innebär att handläggningen skall vara korrekt, snabb
            och genomföras utan onödiga resursinsatser. Det är också angeläget
            att generellt minska omloppstiderna för samtliga målkategorier.
          </note>
          <note>
            Det är vad som står i budgetpropositionen om domstolsväsendet.
          </note>
          <note>
            På försommaren fick domstolarna i Sverige besked om att man skulle
            upprätta särskilda handlingsplaner för att klara besparingskrav.
            Det var bland annat betalningarna för pensionsåtagandena som låg
            till grund för detta.
          </note>
          <note>
            Lagmannen i Stockholms tingsrätt skriver följande i sin handlingsplan:
            Ett genomförande av framförallt besparingsalternativen 1 och 2
            kommer att få förödande konsekvenser för tingsrättens verksamhet.
            Det finns ingen möjlighet att genomföra något så drastiskt på
            ett någorlunda strukturerat och övervägt sätt. Skadeverkningarna
            blir därför orimligt stora. I förlängningen kommer medborgarna
            att drabbas hårt när väntetider medför rättsförluster.
          </note>
          <note>
            Lagmannen i Göteborgs tingsrätt skriver följande: Sammanfattningsvis
            kan ifrågasättas om Göteborgs tingsrätt kan anses fylla sin funktion
            som ett rättsskipande organ i landets näst största stad.
          </note>
          <note>
            Då ställer man sig naturligtvis frågan: Vad är det för beskrivningar
            de båda lagmännen ger, och vad är det för beskrivning vi har hört
            från justitieministern och företrädare för utskottsmajoriteten
            här i dag? Vilken stämmer? Man kan klart konstatera att det inte
            stämmer.
          </note>
          <note>
            Mot denna bakgrund och dessa beskrivningar från de båda lagmännen
            i Göteborg och Stockholm går regeringen och uppenbarligen utskottsmajoriteten
            vidare med att lägga ihop små och medelstora tingsrätter och skapa
            stora tingsrätter, där vi alltså vet att vi har problem förödande
            konsekvenser, skrev en av lagmännen.
          </note>
          <note>
            Jag menar att detta är alldeles fel väg att gå när det gäller
            domstolarna. Vi har många medelstora tingsrätter som fungerar
            alldeles utmärkt, men vi har några stora tingsrätter som har stora
            bekymmer. Det är där som insatserna borde göras, i Stockholm,
            Göteborg och Malmö.
          </note>
          <note>
            Det är också anmärkningsvärt att det arbete som pågår med att
            lägga ihop tingsrätter sker utan att man gör ekonomiska beräkningar
            av vad det hela ska kosta.
          </note>
          <note>
            Det går alltid att förbättra, sade justitieministern för någon
            timme sedan. Javisst, det går att förbättra, om han väljer min
            väg när det gäller domstolarnas framtid och koncentrerar sig på
            att hjälpa de tre stora tingsrätterna nu först, i det akuta skede
            som de befinner sig i.
          </note>
          <note>
            Jag ska sedan gå över till att tala lite kort om Brottsoffermyndighetens
            bedömning av brottsskadeersättning. Jag ska relatera ett fall
            för er där ett utdömt skadestånd på 35 000 kr blev en utbetalning
            på 1 500 kr till brottsoffret.
          </note>
          <note>
            Först i betänkandet skriver utskottsmajoriteten att Brottsoffermyndigheten
            oftast följer de sakprövade skadestånden och särskilt när det
            gäller hovrättsavgörande. Ibland kan man dock ändra sig och komma
            till en annan uppfattning, bland annat om ersättning som klart
            har avvikit.
          </note>
          <note>
            Jag ska först betona att Brottsoffermyndigheten har haft en stor
            betydelse för utvecklingen av skadeståndspraxis i höjande syfte
            det har varit mycket positivt för brottsoffren. Men möjligheten
            för Brottsoffermyndigheten att sänka ett av domstol utdömt skadestånd
            är helt skrämmande, och det kan absolut inte accepteras i vårt
            samhälle.
          </note>
          <note>
            I det fall som jag känner till har hovrätten dömt ut ett skadestånd
            på 5 000 kr för sveda och värk och 30 000 kr för kränkning. Det
            handlade om grov misshandel med kniv, och gärningsmannen dömdes
            till två års fängelse. I domen prövades bland annat frågan om
            gärningsmannen hade rätt till nödvärn.
          </note>
          <note>
            När det här ärendet, hovrättens lagakraftvunna dom, sakprövad
            på 35 000 kr kommer till Brottsoffermyndigheten, så säger myndigheten
            som till skillnad från domstolarna inte har hört de inblandade
            personerna att det är fråga om ett medvållande från målsägarens
            sida, så någon ersättning för kränkning ska inte utgå alls. Ersättningen
            för sveda och värk halveras med samma motivering. Ovanpå alltihop
            drar Brottsoffermyndigheten en självrisk på 1 000 kr. På så vis
            blev de 35 000 kr som hovrätten dömde ut en utbetalning på 1 500
            kr.
          </note>
          <note>
            Detta exempel visar att det är fullständigt orimligt att vi i
            ett samhälle som vårt kan ha ett system där vi betalar ut brottsofferersättning
            och har en myndighet som överprövar domstolars beslut i för brottsoffret
            negativ riktning.
          </note>
          <note>
            Vi har motionerat för att få till stånd en ändring av detta,
            och vi kommer att fortsätta motionera om det, för det finns väl
            en risk att vårt förslag inte går igenom.
          </note>
          <note>
            Vi i Folkpartiet liberalerna vill också ta bort begreppet självrisk.
            Det är ett begrepp som leder brottsoffrets tankar till att man
            själv skulle ha tagit en risk och därför på något sätt ska vara
            med och betala med det skadestånd som man fått, till exempel på
            grund av olaga hot eller misshandel. Det finns inte tillräckliga
            skäl att använda begreppet självrisk. Det är helt enkelt kränkande
            för brottsoffret.
          </note>
          <note>
            Fru talman! Från Folkpartiets sida vill vi få bort begreppet
            självrisk. Vi vill också få till stånd att Brottsoffermyndigheten
            i fortsättningen inte får sänka skadestånd som är sakligt prövade
            av domstolar. Jag står bakom alla Folkpartiets motioner i det
            här betänkandet, men jag yrkar särskilt bifall till reservation
            36.
          </note>
          <note>
            Föredrogs
          </note>
          <note>
            Överläggningen var härmed avslutad.
          </note>
          <note>
            8 § En europeisk arresteringsorder
          </note>
          <note type="speaker">
            Anf. 72 SUSANNE EBERSTEIN (s):
          </note>
          <note>
            Fru talman! I detta betänkande behandlar utskottet regeringens
            proposition 2003/04:7 Lag om överlämnande från Sverige enligt
            en europeisk arresteringsorder jämte fyra följdmotioner med yrkanden
            om bland annat avslag på propositionen.
          </note>
          <note>
            Förslagen i propositionen syftar huvudsakligen till att genomföra
            det inom EU antagna rambeslutet om en europeisk arresteringsorder
            och överlämnande mellan medlemsstaterna, vilket syftar till att
            göra utlämningsförfarandet mellan EU:s medlemsstater enklare och
            mer effektivt. I propositionen föreslås att det ska införas en
            ny lag om överlämnande från Sverige enligt en europeisk arresteringsorder,
            vilken i förhållande till EU:s medlemsstater normalt sett ska
            ersätta lagen om utlämning för brott. Vidare föreslås ändringar
            i annan lagstiftning som påverkas av rambeslutet, bland annat
            i brottsbalken och i sekretesslagen. Den nya ordningen bygger
            på principen om ömsesidigt erkännande av varandras rättsliga beslut
            inom unionen. Lagförslagen har granskats av Lagrådet och föreslås
            träda i kraft den 1 januari 2004.
          </note>
          <note>
            Utskottet tillstyrker i huvudsak propositionen, dock med undantag
            för några justeringar i föreslagen författningstext, och man avstyrker
            motionerna. Utskottet lägger i ärendet också fram förslag till
            övergångsbestämmelser om vilka regler som ska gälla i förhållande
            till de medlemsstater som ännu inte har införlivat rambeslutet
            i sin lagstiftning den 1 januari 2004. I ärendet finns tre reservationer
            och ett särskilt yttrande.
          </note>
          <note>
            Fru talman! Med denna korta inledning överlämnar jag ärendet
            till debattörerna.
          </note>
          <note type="speaker">
            Anf. 73 ALICE ÅSTRÖM (v):
          </note>
          <note>
            Fru talman! Propositionen En europeisk arresteringsorder bygger
            på det av EU antagna rambeslutet om en europeisk arresteringsorder,
            som tidigare har antagits här i riksdagen. Då fanns den svenska
            följdlagstiftningen inte med. Det är den som vi debatterar nu.
          </note>
          <note>
            Vänsterpartiet var motståndare till rambeslutet beroende på de
            brister i rättssäkerheten som fanns i det. Även om den svenska
            lagstiftningen har försökt vara så tydlig som möjligt och har
            försökt att skärpa rättssäkerhetsaspekten anser vi i Vänsterpartiet
            att det inte är tillräckligt. Därför yrkar jag bifall till reservation
            2 om avslag på propositionen. Jag ska här motivera några av de
            viktigaste punkterna i Vänsterpartiets ställningstagande.
          </note>
          <note>
            Det föreliggande förslaget bygger på att man har ett fullständigt
            förtroende för varandras rättsväsende. Det bygger på ömsesidigt
            erkännande av varandras rättssystem. Just dessa principiella grunder
            anser vi vara mycket tveksamma. Det kan knappast förnekas att
            medlemsstaternas rättsordningar skiljer sig ganska mycket åt,
            både vad gäller regelverkets innehåll till exempel vilka förutsättningar
            som gäller för straffprocessuella ingripanden och vad gäller rättsväsendets
            uppbyggnad, funktion och effektivitet. Genom lagstiftningsförslaget
            förbinder sig Sverige att godta rättsliga beslut fattade i samtliga
            medlemsstater utan att man har möjlighet att göra en materiell
            prövning av till exempel misstankegrad eller möjligheten att tillämpa
            svenska regler. Sådant har funnits i tidigare utlämningsavtal.
          </note>
          <note>
            Den största skillnaden mellan det här förslaget och tidigare
            utlämningsavtal är att man nu tar bort kravet på dubbel straffbarhet
            på ett stort antal brott. Det gäller de brott som är uppräknade
            på den så kallade listan. tittar man på den listan ser man att
            det finns många tveksamheter och otydligheter i lagstiftningen.
          </note>
          <note>
            Om man tittar på listan kan man tolka det som att det kommer
            att vara ett brott att till exempel gömma flyktingar. Där avskaffar
            man dubbel straffbarhet. Vi i Sverige har valt att inte straffbelägga
            en sådan handling. Att låta utföra en abort är i vissa EU-stater
            förbjudet, medan det är helt otänkbart att kriminalisera det i
            andra länder.
          </note>
          <note>
            Listan är också ganska otydlig. Vad menar man med till exempel
            IT-brottslighet? Det är ju en av de brottskategorier där man har
            tagit bort kravet på dubbel straffbarhet. Det kan inrymma en väldig
            mängd olika typer av brott, eftersom IT-brottslighet är ett ganska
            vitt begrepp. Miljöbrott har man också tagit in, liksom rasism.
            När det gäller rasism frågar man sig: Är det en gärning, eller
            är det en åsikt? Det är också ett av de brott som finns på listan,
            där man tar bort kravet på dubbel straffbarhet.
          </note>
          <note>
            Kriminalisering av deltagande i vissa organisationer accepteras.
            Här i Sverige har vi utrett detta under ett flertal år och valt
            att inte kriminalisera. Vi anser att det strider mot vår grundlag.
            Nu ska vi till och med acceptera vissa länders beslut att helt
            förbjuda politiska partier. Det är väldigt långtgående förändringar
            som leder till stor otydlighet.
          </note>
          <note>
            För Vänsterpartiet är det en grundläggande princip i en rättsstat
            att den enskilde ska kunna förutse huruvida man begår en gärning
            som är brottslig. Just denna otydlighet gör att det här förslaget
            begränsar rättssäkerheten.
          </note>
          <note>
            Det finns en punkt i förslaget som handlar om hinder mot överlämnande.
            Det handlar framför allt om konstitutionella regler. Det gäller
            i Sverige inte minst föreningsfriheten och tryck- och yttrandefriheten.
            I förslaget säger regeringen att den inledande beaktandesatsen
            i rambeslutet är ett tillräckligt skydd för den svenska grundlagen.
            Men det har ju ingen bindande juridisk verkan! Justitiekanslern
            har också i sitt remissvar faktiskt ifrågasatt om punkt 12 verkligen
            ger det skydd för de svenska konstitutionella reglerna som regeringen
            hävdar. När nu Justitiekanslern tvivlar på att det faktiskt ger
            det skydd för våra grundlagar som vi alla vill ha borde regeringen
            ta det på stort allvar.
          </note>
          <note>
            Ytterligare en punkt i avtalet om den europeiska arresteringsordern
            som vi ser som mycket bekymmersam gäller barn och ungdomar under
            18 år.
          </note>
          <note>
            Detta nya beslut innebär att det är möjligt att överlämna barn
            och ungdomar mellan 15 och 18 år för lagföring eller verkställighet
            av straff. Och vi här i Sverige har ingen möjlighet att vägra
            utlämning om den unge riskerar att ställas inför rätta som en
            vuxen person i en annan EU-stat. Enligt svensk lagstiftning är
            man visserligen straffmyndig om man är 15 år, men vi har oerhört
            restriktiva regler när det gäller hur man får döma ungdomar som
            är mellan 15 och 18 år till fängelse. När det gäller ungdomar
            mellan 18 och 21 år har vi också en regel som säger att man får
            utdöma fängelsestraff endast om det finns särskilda skäl.
          </note>
          <note>
            Tidigare har Sverige och regeringen när det gäller utlämningsavtal
            av humanitära skäl kunnat vägra att utlämna barn under 18 år.
            Men den möjligheten tas nu helt bort. Och det är den andra statens
            straffsystem som är det som ska gälla. Det ser vi som väldigt
            bekymmersamt. Vi har i och med det nya beslutet inget skydd för
            dessa unga människor.
          </note>
          <note>
            Slutsatsen för Vänsterpartiet blir att det finns så många otydligheter
            i denna lagstiftning och att den innehåller regler som kommer
            att påverka enskilda individer i väldigt stor utsträckning.
          </note>
          <note>
            När det gäller våra konstitutionella skydd finns det också oklarheter
            om huruvida vi verkligen kommer att ha kvar det efter detta beslut.
          </note>
          <note>
            Vi anser att det viktigaste är att en lagstiftning ska vara tydlig,
            att människor ska veta vad som gäller och att alla ska kunna ha
            en klar och tydlig kunskap om vilka regler som gäller och vilken
            typ av brott som det gäller.
          </note>
          <note>
            Med hänvisning till listan och dessa osäkerheter anser vi att
            detta inte uppfyller tillräckligt stora krav på rättssäkerhet.
            Därför yrkar jag avslag på förslaget om en europeisk arresteringsorder
            och bifall till reservation 2.
          </note>
          <note type="speaker">
            Anf. 74 JOHAN LINANDER (c):
          </note>
          <note>
            Fru talman! Lag om överlämnande från Sverige enligt en europeisk
            arresteringsorder låter kanske som en dramatisk förändring. Men
            jag vill påstå att förändringarna inte är så dramatiska som Vänsterpartiets
            Alice Åström försöker ge sken av. Den nya lagen ersätter lagen
            om utlämning för brott i förhållande till EU:s medlemsstater och
            innebär, som jag ser det, inga dramatiska förändringar för svenska
            medborgare.
          </note>
          <note>
            Den nya lagen bygger på ett av riksdagen i maj 2002 godkänt rambeslut,
            som i sin tur bygger på principen om ömsesidigt erkännande inom
            unionen av varandras rättsordningar. Vad Vänsterpartiet och Miljöpartiet
            egentligen säger med sitt avslagsyrkande på propositionen är att
            de inte litar på de andra EU-ländernas rättsliga beslut. Denna
            syn att vi i Sverige är så otroligt bra medan andra länder inte
            kan upprätthålla en rättsstat är en alldeles för ensidig syn på
            olikheter.
          </note>
          <note>
            Snarare är det så att svenska medborgare får vissa garantier
            som de inte har haft tidigare när de ska utlämnas till ett annat
            land för brott som de begått där. Den kanske viktigaste garantin
            är att de kan begära att få avtjäna frihetsberövande påföljd i
            Sverige om de döms till sådant straff i det andra landet.
          </note>
          <note>
            Fru talman! Trots detta tycker vi i Centerpartiet inte att den
            enskildes rättssäkerhet och rättstrygghet är tillräcklig. Vi vill
            se en svensk lagstiftning som ger svenska medborgare rätt till
            rättsligt bistånd även vid en process i andra länder. Detta kan
            till exempel gälla en svensktalande offentlig försvarare.
          </note>
          <note>
            Europakonventionen ger ett grundläggande skydd med bland annat
            rätt till en kostnadsfri offentlig försvarare när processen rör
            en besvärlig rättsfråga eller om den tilltalade riskerar ett längre
            straff. Men för den svenska medborgare som ska gå genom en rättsprocess
            i ett annat land där de talar ett språk som han eller hon inte
            förstår, är det alldeles avgörande för rättstryggheten att han
            eller hon får en svensktalande försvarare.
          </note>
          <note>
            Inom EU pågår ett arbete för att precisera reglerna i Europakonventionen
            om rätten till en rättvis rättegång. Det handlar bland annat om
            rättsligt biträde, tolkning och översättning. Men jag vill att
            Sverige ska gå före. Vi har rättshjälpslagen och lagen om konsulärt
            ekonomiskt bistånd, men det finns redan i dag fall där enskilda
            lider stor skada, både vad gäller rättstrygghet och ekonomiskt,
            på grund av lagstiftningens otillräcklighet.
          </note>
          <note>
            Det krävs en hög och gemensam standard för rättsväsendet i alla
            EU-länder. Varje unionsmedborgare ska behandlas på ett rättstryggt
            sätt oavsett vilket medlemsland han eller hon befinner sig i.
          </note>
          <note>
            Utskottsmajoriteten har givit en tämligen positiv skrivning i
            betänkandet och ett medgivande att det behövs uppföljning och
            utvärdering av hur den tilltalades rättstrygghet och möjlighet
            till rättshjälp ser ut. Men trots detta, fru talman, yrkar jag
            bifall till reservation 3 under punkt 5 angående den eftersöktes
            rättigheter efter överlämnandet.
          </note>
          <note>
            Det finns nyheter i lagen om överlämnande från Sverige enligt
            en europeisk arresteringsorder som känns nödvändiga att kommentera.
            Detta gäller till exempel de 32 olika brottstyper på den så kallade
            listan som innebär att det inte längre krävs dubbel straffbarhet,
            det vill säga ett motsvarande brott enligt svensk lagstiftning.
          </note>
          <note>
            För att ett överlämnande ska beviljas utan dubbel straffbarhet
            krävs det inte bara att brottet är ett av de 32 brottstyperna
            på listan utan även att gärningen ska kunna medföra fängelse i
            minst tre år enligt den utfärdande medlemsstatens lagstiftning.
          </note>
          <note>
            Vänsterpartiet och Miljöpartiet är mycket kritiska till listan
            i sin avslagsreservation, bland annat när det gäller deltagande
            i en kriminell organisation. Men jag menar att om till exempel
            Tyskland har ett lagstiftat brott som ger mer än tre års fängelse,
            det kan handla om deltagande i en terrororganisation, kan inte
            Sverige med gott samvete skydda denna person och vägra överlämna
            honom eller henne. Undantag från dubbel straffbarhet finns redan
            mellan de nordiska länderna, men de andra europeiska länderna
            kanske inte har samma rättssäkerhet som vi här i Norden har. Jag
            vet inte om det är det som Vänsterpartiet och Miljöpartiet menar.
          </note>
          <note>
            Påståendena om att abort eller att gömma en flykting skulle kunna
            leda till överlämnande enligt listan tycker jag helt saknar grund.
          </note>
          <note>
            En annan förändring som kan minska antalet utlämningar eller
            överlämningar är förändringen av strafftröskeln. I dag kan utlämning
            ske till en EU-medlemsstat om gärningen motsvarar brott i Sverige
            som kan ge fängelse i sex månader eller mer. Med den nya lagen
            krävs det för överlämning att den utfärdande medlemsstatens lagstiftning
            föreskriver fängelse i ett år eller mer samt att gärningen motsvarar
            ett brott enligt svensk lag eller finns med på listan.
          </note>
          <note>
            Fru talman! Jag tycker sammantaget att lagen om överlämnande
            från Sverige enligt en europeisk arresteringsorder är en positiv
            förändring. Med några ytterligare förändringar i svensk lagstiftning
            för bättre rättssäkerhet och rättstrygghet för den enskilda individen
            skulle det bli ännu bättre.
          </note>
          <note type="speaker">
            Anf. 75 ALICE ÅSTRÖM (v) replik:
          </note>
          <note>
            Fru talman! Nej, jag tror inte att det handlar om att Sverige
            skulle ha ett mer rättssäkert system eller att alla andra EU-länder
            har ett rättsosäkert system. Det handlar om att inse det faktum
            att vi har olika rättssystem som bygger på olika rättstraditioner
            och på olika rättssystem över huvud taget. Diskussionen om att
            det ena eller det andra är bättre eller sämre tror jag att vi
            kan ta i ett annat sammanhang. Det handlar framför allt om att
            rättsväsendet och rättssystemet är något av det mest grundläggande
            som växer upp i alla länder och som utgår från ens eget lands
            tradition, kultur och brottsutveckling, vilket gör att man har
            olika system. Och just olikheten gör att jag ser ett problem med
            att vi nu ömsesidigt fullt ut ska erkänna varandras rättssystem.
            Det finns nämligen sådana skillnader.
          </note>
          <note>
            Det som blir problemet handlar om förutsägbarheten i områdena.
            Där ser jag problematiken. Sedan finns det också en problematik
            i, vilket jag tror att Centerpartiet också kan erkänna, den kommande
            utvidgningen.
          </note>
          <note>
            Därför finns i denna lagstiftning också möjligheten att under
            ett visst antal år inte tillämpa det här gentemot vissa länder
            om det anses finnas sådana brister. Visst finns det länder där
            de här bristerna är uppenbara och där det kommer att bli problematiskt.
            Den delen finns alltså också.
          </note>
          <note>
            Känner sig Johan Linander ändå helt säker och tycker att det
            är helt klart och tydligt vad gäller den här listan vilka brott
            som ingår och för vad man avskaffar den dubbla straffbarheten?
          </note>
          <note type="speaker">
            Anf. 76 JOHAN LINANDER (c) replik:
          </note>
          <note>
            Fru talman! Javisst är det olika rättssystem. Om jag befinner
            mig i ett annat land måste jag följa det landets lagar. Gör jag
            inte det får jag räkna med att bli åtalad och dömd för det brott
            som jag har begått. Detsamma ska givetvis gälla andra länders
            medborgare när de kommer till Sverige.
          </note>
          <note>
            Nog är det rätt bra att medborgare som begår ett brott i Sverige
            och sedan åker hem till sitt land kan överlämnas till Sverige
            för att dömas enligt svenska lagar. Det är alltså inte bara Sverige
            som enligt det här rambeslutet ska överlämna personer, utan det
            kommer också att innebära att människor från andra länder ska
            överlämnas till Sverige och dömas enligt svenska lagar. Det är
            även detta som Alice Åström säger nej till.
          </note>
          <note>
            Givetvis skulle listan kunna vara tydligare; det håller jag med
            om. Men att tolka in att abort eller gömmande av flykting skulle
            kunna innebära ett överlämnande enligt listan tycker jag är att
            gå alldeles för långt i sin vilja att måla upp att listan är så
            otydlig.
          </note>
          <note type="speaker">
            Anf. 77 ALICE ÅSTRÖM (v) replik:
          </note>
          <note>
            Fru talman! Abortfrågan är en fråga som har diskuterats väldigt
            mycket. Den finns inte med på listan i dag men det har gjorts
            väldigt starka påtryckningar från olika EU-länder. Man menar att
            även denna fråga ska tas med. Man är nämligen orolig för den debatt
            som förs bland annat i Sverige om att låta utländska kvinnor få
            göra abort i Sverige, vilket jag tycker är rätt. Men jag tror
            att detta det märks ganska tydligt i debatten i länderna i fråga
            kommer att mötas med att också det här ska tas med på listan.
          </note>
          <note>
            Flyktingfrågan finns redan med.
          </note>
          <note>
            Punkt 13 gäller hjälp till olovlig inresa och olovlig vistelse.
            Olovlig vistelse är att gömma flyktingar, så den problematiken
            finns redan med här. Detta har i debatten tagits upp av flera
            flyktingorganisationer.
          </note>
          <note>
            Vi har inte alls varit emot att man ska kunna utlämna personer
            och att dessa ska kunna dömas för brott. Tidigare har vi ju gått
            med på det förra utlämningsavtalet som gäller mellan länderna.
            Men där finns ändå en möjlighet för Sverige att göra en materiell
            granskning av framställan och att se att det hela är korrekt gjort.
            Dessutom har det funnits en paragraf enligt vilken man av humanitära
            skäl har kunnat vägra. En av de stora förändringarna är att vi
            tar bort sådant.
          </note>
          <note>
            Vidare handlar det inte alls om att vi tycker att man ska kunna
            resa till andra länder och där begå brott för att sedan åka hem
            och inte kunna ställas till svars. Det är en alltför förenklad
            beskrivning.
          </note>
          <note>
            Vad säger Centerpartiet nu när vi faktiskt kan få situationen
            där 15-åringar på samma sätt som vuxna ska ställas inför rätta
            i andra länder? Hade det inte varit bra att fortsatt ha det så
            i Sverige som vi i dagsläget har det, nämligen att det av humanitära
            skäl går att neka? Det har regeringen tidigare gjort i samband
            med sådana ansökningar.
          </note>
          <note type="speaker">
            Anf. 78 JOHAN LINANDER (c) replik:
          </note>
          <note>
            Fru talman! Jag är inte speciellt orolig för att EU:s medlemsstater
            skulle föra upp brottet abort på den här listan. Jag tror inte
            att en majoritet av EU:s medlemsstater över huvud taget tycker
            att abort är ett brott. Jag har svårt att förstå det resonemang
            som Alice Åström för.
          </note>
          <note>
            Olovlig vistelse är ett brott som den person som gömmer sig i
            landet gör sig skyldig till, inte ett brott som den som gömmer
            en person gör sig skyldig till. Jag tror att ni lite grann har
            missuppfattat vad det brottet går ut på.
          </note>
          <note>
            Visst kan det uppkomma fall där vi tycker att det är besvärande.
            Det kan gälla ett barn, som vi ser det, i åldern 1518 år, som
            har begått brott i ett annat land och som ska utlämnas för att
            dömas i det landet. Men det finns ju också specialregler som säger
            att det här barnet ska ha rätt att komma tillbaka så att påföljden
            kan verkställas i Sverige. Detta underlättar också när det gäller
            att det hela sker på ett rättssäkert sätt.
          </note>
          <note>
            Man kan också vända på det. Det kan ju finnas andra länder där
            man tycker att Sverige har en lagstiftning som är helt orimlig
            till exempel hårda straff för små narkotikamängder. Jag tycker
            att det skulle vara stötande om vi inte kunde få de personerna
            överlämnade till Sverige för att bli dömda enligt svensk lagstiftning
            bara därför att man i det andra landet tänker att det inte är
            så farligt eftersom det trots allt är små mängder narkotika.
          </note>
          <note>
            Det handlar alltså om ett givande och ett tagande mellan länderna.
            Jag tror att den europeiska arresteringsordern är en rimlig avvägning
            och att det kommer att visa sig att vi därmed underlättar samarbetet
            på det rättsliga området inom EU.
          </note>
          <note type="speaker">
            Anf. 79 LEIF BJÖRNLOD (mp):
          </note>
          <note>
            Fru talman! Miljöpartiet har en egen reservation, reservation
            nr 1, vilken jag yrkar bifall till. Vi har också en reservation
            tillsammans med Vänsterpartiet, reservation nr 2.
          </note>
          <note>
            Den argumentation som Alice Åström fört här från talarstolen
            tycker jag stämmer helt överens med vår argumentation. Jag har
            ingen anledning att upprepa den.
          </note>
          <note>
            I reservation nr 1 framför vi ett ganska känt och ofta upprepat
            klagomål om att tillkomsten av de här rambesluten för med sig
            en följdlagstiftning som vi inte helt tydligt kan överblicka när
            rambeslutet antas. Den invändningen har inte bara vi i Miljöpartiet,
            utan den kommer från flera olika håll.
          </note>
          <note>
            I det här fallet finns det en lista när det gäller rambeslutet.
            I propositionen begär man att vi ska anta 19 punkter till med
            följdlagstiftningsändringar. Det här kan föra med sig att det
            blir svåröverskådligt i det ögonblick då rambeslutet tas. Vi tycker
            inte att detta är en bra metod att gå till väga. Därför opponerar
            vi oss.
          </note>
          <note>
            I argumentationen i reservation nr 2 talar vi om den dubbla straffbarheten
            och om att den ska tas bort från punkterna på listan över 32 brott.
          </note>
          <note>
            Jag vill passa på och komma med ett tillrättaläggande, Johan
            Linander. Under punkt 13 står det om hjälp till olovlig inresa
            och olovlig vistelse. Det är alltså det som den gör som hjälper
            till med dessa saker som är straffbart vi brukar kalla det för
            att gömma flyktingar. Det finns nog skäl att titta närmare på
            detta.
          </note>
          <note>
            Vidare finns det en osäkerhet, en otydlighet, i den här formen
            som gör att jag tycker att det känns olyckligt.
          </note>
          <note>
            Olika system och olika traditioner i rättssystemen nämndes och
            diskuterades också. Johan Linander exemplifierade med små narkotikabrott.
            Det visar, och understryker därmed, att problemet inte bara förekommer
            från svensk sida utan även från andra länders sida. Jag kan mycket
            väl tänka mig att man i länder som har en liberalare syn på narkotikabrott
            kan känna obehag inför att behöva lämna ut människor som har gjort
            något som i deras land knappast betraktas som brott.
          </note>
          <note>
            Men vänd på det hela! Vi måste ju känna samma obehag om vi tvingas
            lämna ifrån oss människor som vi inte anser har begått brott utifrån
            den allvarliga innebörd som man i andra länder tolkar in. Abort
            nämndes som ett exempel. Att abort kan väcka mycket starka känslor
            har vi flera exempel på.
          </note>
          <note>
            Jag ska inte förlänga debatten ytterligare. Dock vill jag peka
            på sådana begrepp som finns på listan och som handlar om rasism.
            Ordet rasism har lite olika innebörd i olika länder. Det gör att
            vi kan få problem också med den saken.
          </note>
          <note>
            Detta med minderåriga och underåriga har redan tagits upp.
          </note>
          <note>
            Fru talman! Jag yrkar, som jag inledningsvis nämnde, bifall till
            reservation 1.
          </note>
          <note type="speaker">
            Anf. 80 JOHAN LINANDER (c) replik:
          </note>
          <note>
            Fru talman! Jag beklagar. Leif Björnlod suckar över replikväxlingen,
            men vi kan försöka vara kortfattade.
          </note>
          <note>
            Leif Björnlod försvarar på något sätt svenska medborgare som
            begår brott i andra länder. Oavsett om vi inte tycker att någonting
            är brott i Sverige kan ett annat lands demokratiska församling
            ha slagit fast att en viss gärning är ett brott i deras land.
            Om en svensk medborgare åker dit och begår ett brott då tycker
            jag att det är ganska självklart att den personen också ska åtalas
            och ta sitt straff för det brott man begick i det landet. Det
            tycker jag inte är något konstigt. På samma sätt har vi som demokratisk
            församling gemensamt beslutat att vissa gärningar är brott i Sverige,
            även om de inte är brott i andra länder. När människor som befinner
            i Sverige och bryter mot våra lagar ska de givetvis kunna dömas
            enligt svensk lagstiftning.
          </note>
          <note>
            Den punkt som listan som Leif Björnlod hänvisar till vänder sig
            mot människosmugglare, som tjänar otroligt stora pengar på att
            smuggla flyktingar in i olika europeiska länder. Jag skulle vilja
            höra om Leif Björnlod har något exempel på ett land som har över
            tre års fängelse i straffskalan för att man gömmer en flykting
            i sitt hem.
          </note>
          <note type="speaker">
            Anf. 81 LEIF BJÖRNLOD (mp) replik:
          </note>
          <note>
            Fru talman! Jag accepterar naturligtvis andra länders lagstiftning
            i deras länder. Det är riktigt. Men vi har också en åldersgräns
            vid 15 och 18 år. Där skiljer vi, och det är vårt sätt att se
            på människan. Vi menar att en korrigering av en människas brottsliga
            beteende inte sker lämpligast med att man sätter in henne i fängelse
            för tre år, utan vi har andra traditioner för detta. Det är dem
            som vi tycker att vi ska kunna förfäkta.
          </note>
          <note>
            Det står under punkt 13: Hjälp till olovlig inresa och olovlig
            vistelse. Genom att hävda att det här enbart gäller människosmuggling
            har man snävat in det hela och gjort en tolkning av det som jag
            inte ser finns i texten.
          </note>
          <note type="speaker">
            Anf. 82 JOHAN LINANDER (c) replik:
          </note>
          <note>
            Fru talman! Det finns i texten att det ska vara minst tre års
            fängelse för brottet. Jag vet inget EU-land, och jag tror inte
            heller att Leif Björnlod kan nämna något, som har mer än tre års
            fängelse i straffskalan för brottet att enbart gömma en flykting.
            Det är det ni säger skulle falla in under listan. Det måste dessutom,
            inte bara att det står med på listan, vara tre års fängelse. Det
            gäller personer som smugglar flyktingar. Där kan jag tänka mig
            att det finns höga straff för människor som hänsynslöst utnyttjar
            andra människors nöd och kräver oerhört stora summor för att transportera
            dem över Medelhavet eller för den delen över Östersjön till Sverige
            för att de ska smugglas illegalt in i landet. Där ser jag inget
            fel med att man sätter in personer som är människosmugglare och
            som tjänar pengar på andra människors nöd.
          </note>
          <note>
            De svenska medborgare som är mer än 15 eller 18 år ska dömas
            i det land där de har begått sitt brott, i det land som begär
            överlämnande från Sverige. Men de har rätt att få straffet verkställt
            i Sverige. Därmed är det svenska förhållanden som gäller när ungdomen
            ska sitta av sitt straff.
          </note>
          <note type="speaker">
            Anf. 83 LEIF BJÖRNLOD (mp) replik:
          </note>
          <note>
            Fru talman! Jag känner inte till ett land där man i dag har tre
            års fängelse för att gömma flyktingar. Men jag ser också att hela
            den här biten är ett steg mot en vidare samordning av rättssystemen,
            och det är det som jag konkret motsätter mig.
          </note>
          <note type="speaker">
            Anf. 84 LENNART NILSSON (s):
          </note>
          <note>
            Fru talman! Det senaste jag hörde var egentligen ganska intressant
            och kanske symtomatiskt för Miljöpartiets inställning. Man är
            motståndare till EU, man är motståndare till ett samarbete. Det
            är allvarligt med tanke på att syftet med den här lagstiftningen
            är att vi tillsammans med andra ska kunna bekämpa den brottslighet
            som finns i den här världen. Vi får inte vara naiva och blåögda
            och tro att vi lever i den mest skimrande av världar. Avsikten
            är att vi ska bekämpa den brottslighet som alltmer breder ut sig
            över våra gränser.
          </note>
          <note>
            Fru talman! Egentligen skulle jag kunna instämma i Johan Linanders
            både anförande och repliker och hävda att det var ungefär det
            som jag tänkte säga. I den här kammaren har vi en ganska bred
            uppslutning kring de här förslagen, med naturligtvis en del undantag.
            Det har belysts här vad det handlar om.
          </note>
          <note>
            Man kan naturligtvis diskutera hur en lagstiftning ska se ut
            och hur den ska arbetas fram och så vidare. Men jag vill hävda
            att det med den lagstiftning som vi har haft tidigare om detta,
            konventioner och annat har varit ganska segdraget. Man har inte
            ens i nuläget ratificerat de konventioner som finns. Egentligen
            undrar man: Vad är det som Vänsterpartiet och Miljöpartiet vill
            i stället? Skulle rättssäkerheten bli bättre om vi inte antog
            den här lagstiftningen? Hur skulle det se ut för Sverige gentemot
            andra länder? Jag begriper inte det.
          </note>
          <note>
            Jag inser att det ibland kan vara svårigheter med kommunikationer
            och annat. Man kan alltid fundera hur en lagstiftning ska arbetas
            fram. Här har vi alltså fattat ett beslut om ramlagstiftning.
            Jag utgår från att vi i justitieutskottet är ganska stolta och
            nöjda med den dialog som vi har med Justitiedepartementet om det
            arbete som vi har i justitieutskottet med EU-gruppen uppföljningen,
            synpunkter och bollande fram och tillbaka med Justitiedepartementet
            i de här frågorna.
          </note>
          <note>
            När det är många länder som ska samarbeta eller om det är ett
            lag inser jag att man ibland får vidta kompromisser. Så är det
            i alla sammanhang. Det gör naturligtvis att vi alltid måste fundera
            över hur vi för dialogen om uppföljningen av all slags lagstiftning
            på de här områdena. Det är möjligt att vi kan bli bättre. Jag
            vill ändå hävda att vi i justitieutskottet många gånger kan känna
            oss nöjda med det samarbete som vi har med Justitiedepartementet.
            De är angelägna om att så brett som möjligt få in synpunkter från
            utskottet. Det är ofta som vi sammanträffar med departementet.
          </note>
          <note>
            Fru talman! Mycket av det som Johan Linander sade instämmer jag
            i. Det ska inte upprepas. Därmed yrkar jag bifall till utskottets
            förslag och avslag på reservationerna.
          </note>
          <note type="speaker">
            Anf. 85 LEIF BJÖRNLOD (mp) replik:
          </note>
          <note>
            Fru talman! Om ni tycker att det är symtomatiskt för Miljöpartiet
            kan jag svara att det är riktigt. Vi är nämligen för att vi ska
            samverka inom Europa. Vi ska givetvis samverka och samarbeta i
            frågor som handlar om gränsöverskridande brottslighet. Vi har
            en tidigare lag, från 1957 tror jag att den är, om utlämnande.
            Men då har vi också hela tiden haft den rätten att pröva det utifrån
            våra premisser. Det tycker vi är ett bra utgångsläge.
          </note>
          <note>
            Vi kommer att samarbeta med snart 25 länder i de här frågorna.
            Jag är inte övertygad om att vi har riktigt samma rättstraditioner.
            Därför vill jag så långt möjligt slå vakt om de rättstraditioner
            som är förenade med vårt allmänna rättsmedvetande.
          </note>
          <note type="speaker">
            Anf. 86 LENNART NILSSON (s) replik:
          </note>
          <note>
            Fru talman! Ibland hänger inte logik och politik inte ihop. Jag
            förstår inte hur man ska kunna samarbeta om man inte vill vara
            med.
          </note>
          <note type="speaker">
            Anf. 87 LEIF BJÖRNLOD (mp) replik:
          </note>
          <note>
            Fru talman! Jag kan mycket väl tänka mig ett samboförhållande
            utan äktenskap. Man behöver inte binda upp sig och låsa fast sig,
            utan man kan behålla sin självständighet och möjligheter till
            att lyfta sin synpunkt. Det är inte så att man behöver ge upp
            alla friheter genom att låsa in sig någonstans för att man vill
            samarbeta.
          </note>
          <note type="speaker">
            Anf. 88 LENNART NILSSON (s) replik:
          </note>
          <note>
            Fru talman! Om man har över 20 motparter kan man inte bedriva
            verksamhet på sina egna villkor, utan det handlar också om den
            andra parten. Det kan ju vara så att de andra inte vill samarbeta
            med Björnlod eftersom han inte vill samarbeta med dem.
          </note>
          <note type="speaker">
            Anf. 89 ALICE ÅSTRÖM (v) replik:
          </note>
          <note>
            Fru talman! Debatten börjar att bli lite konstig. Vi har redan
            avtal och konventioner om utlämning. Det har fungerat fram till
            nu och skulle ha fortsatt att fungera. Den ena av de två stora
            skillnaderna gäller dubbel straffbarhet och detta med listan.
            Om man från Socialdemokraterna tycker att listan är så glasklar
            och tydlig vore jag tacksam om jag kunde få lite mer information
            om till exempel IT-brottslighet och gömmande av flyktingar.
          </note>
          <note>
            Den andra stora skillnaden är att man i den medlemsstat där ansökan
            sker granskar underlaget och ser om det är korrekt, att det utgår
            från det andra landets lagstiftning. Förundersökning och sådant
            ska ha skett på ett korrekt sätt. Om så är fallet utlämnar Sverige
            personer i dag.
          </note>
          <note>
            Sedan finns det två principer i det avtal som nu gäller. Man
            tittar på hur pass stränga straff som kan följa i den verkställande
            staten. Det är alltså straffet i den utförande medlemsstaten som
            är avgörande. Blir man dömd till 40 års fängelse i ett land ska
            det straffet verkställas på hemmaplan.
          </note>
          <note>
            Detsamma gäller ungdomar mellan 15 och 18 år. Om de döms som
            vuxna till tolv års fängelse ska de även om de kan överföras till
            Sverige sitta i fängelse i tolv år. Det är den utförande staten
            som avgör i dessa fall.
          </note>
          <note>
            Det är de skillnader som finns. Vi i Vänsterpartiet tycker att
            det är ett stort steg att ge upp dessa principer. Vi tycker inte
            att det finns det mervärdet i detta.
          </note>
          <note type="speaker">
            Anf. 90 LENNART NILSSON (s) replik:
          </note>
          <note>
            Fru talman! Under alla år som jag har verkat inom politiken har
            Vänsterpartiet, oavsett vad det har handlat om för lagstiftning,
            hört att vi undergräver rättssäkerheten för människor, vi avskaffar
            många av de demokratiska fri- och rättigheterna och så vidare.
          </note>
          <note>
            Jag är inte så orolig. Jag utgår ifrån att de länder som ansluter
            sig till ett sådant här rambeslut kommer att fullfölja den gamla
            hederliga svenska traditionen om rättssäkerhet. Så jag är inte
            lika orolig som Alice Åström.
          </note>
          <note>
            Alice Åström säger att vi redan i dag har avtal. Ja, men inte
            med alla länder. Det kan alltså innebär en hel del problem om
            man inte ansluter sig.
          </note>
          <note>
            När det gäller rättssäkerhet och annat innebär det här förslaget
            att om ett ärende ska handläggas i Sverige har vi både tingsrätter
            och hovrätter, och för de fall som beviljas prövningstillstånd
            har vi Högsta domstolen.
          </note>
          <note>
            Sedan vill jag bara läsa upp vad som står i propositionen med
            tanke på att man försöker skrämma upp människor. Det gäller uppskjutande
            och undantag om utredning för barn under 15 år: Om den som begärs
            överlämnad är under 18 år är i allmänhet den eftersöktes ålder
            skäl för att skjuta upp överlämnandet. Även beträffande den som
            har uppnått 18 års ålder, men som ännu inte har avslutat sin gymnasieutbildning,
            kan det bli aktuellt att skjuta upp verkställigheten.
          </note>
          <note type="speaker">
            Anf. 91 ALICE ÅSTRÖM (v) replik:
          </note>
          <note>
            Fru talman! Jag börjar med det sista om möjligheten att skjuta
            upp överlämnandet. Det har ingenting att göra med vilket straff
            som kan utdömas, utan det handlar om i vilken ålder man var när
            brottet begicks.
          </note>
          <note>
            Jag tycker inte att det är rimligt att en 15-åring ska dömas
            som en vuxen det är därför vi har särregleringar i Sverige. Oavsett
            om man skjuter upp verkställigheten eller inte är det straffsatsen
            och sättet man döms på som är det viktiga.
          </note>
          <note>
            Sedan är det synd att Lennart inte svarar på mina frågor. I stället
            hänvisar han till att Vänsterpartiet alltid har sagt nej till
            allting. Det är synd att Socialdemokraterna upplever det så eftersom
            vi har haft ett ganska nära samarbete i justitieutskottet under
            nio år, och det har fungerat väldigt bra i de allra flesta fall.
          </note>
          <note>
            Lennart Nilsson verkar ha en fullständig tillit till övriga EU-länder.
            Det är inte så länge sedan vi diskuterade terroristlagstiftningen
            och somaliesvenskarna. Thomas Bodström stod då här i talarstolen
            och sade: Vi driver rättssäkerhetsfrågorna stenhårt, men vi står
            alldeles ensamma. Det säger justitieministern gång på gång när
            vi diskuterar rättssäkerhetsfrågor inom EU. Det är Sverige som
            driver dessa frågor, men vi står ganska ensamma. Ibland händer
            det att vi efter många om och men lyckas få med oss de andra länderna.
          </note>
          <note>
            I vissa sammanhang är de andra länderna uppenbarligen inte så
            mycket för rättssäkerhet, men i andra fall är de tydligen hur
            rättssäkra som helst.
          </note>
          <note type="speaker">
            Anf. 92 LENNART NILSSON (s) replik:
          </note>
          <note>
            Fru talman! Om Alice Åström tycker att vi har samarbetat så bra
            borde hon när man skriver i en proposition och när det finns med
            i betänkandet att regeringen kommer att följa detta noggrant,
            och att man kommer att lämna en redogörelse till riksdagen om
            hur det hela har utfallit senast 2005 även i det här fallet lita
            på att vi handskas rätt med dessa frågor.
          </note>
          <note type="speaker">
            Anf. 93 BEATRICE ASK (m):
          </note>
          <note>
            Fru talman! Jag ska inte förlänga den här debatten så mycket.
            Men vi moderater har synpunkter på att regeringen sällan presenterar
            ordentliga underlag om konsekvenserna för svensk lagstiftning
            när det ska fattas rambeslut. Det är en olycklig arbetsordning
            som undergräver riksdagens förmåga att ta ansvar för lagstiftningen.
            När rambeslutet som gällde den fråga som vi i dag diskuterar fattades
            avstod vi med hänvisning till denna principiella synpunkt.
          </note>
          <note>
            Det vi i dag behandlar är lagstiftningen om en europeisk arresteringsorder,
            och vi har hört argumentationen här. Vi moderater gör bedömningen
            att de förslag som läggs fram i regeringens proposition är rimliga,
            och i några fall nödvändiga för att EU:s brottsbekämpning ska
            få tillräcklig effekt.
          </note>
          <note>
            Samtidigt hade vi gärna sett en uttrycklig hänvisning till grundlagarna.
            Det finns skäl för det eftersom vi diskuterar en specifik typ
            av lagstiftning, och det är många som är oroade. Men vi har avstått
            från att reservera oss i och med att majoriteten har förklarat
            att man i sak inte har någon annan uppfattning, och då finns det
            ingen anledning att bråka om det, även om vi tycker att det hade
            varit bra.
          </note>
          <note>
            Jag tycker att det är klokt av regeringen att noga följa tillämpningen
            av reglerna och sedan återkomma till riksdagen. Det handlar om
            känsliga frågor där extra omsorg är motiverad, vilket också har
            framgått av debatten. Däremot är Vänsterpartiets beskrivning av
            undantagen från dubbel straffbarhet överdriven. Jag ansluter mig
            i väldigt stor utsträckning till den argumentation som Johan Linander
            tidigare framförde här.
          </note>
          <note>
            Den här typen av överenskommelser och lagstiftning innehåller
            osäkerheter i detaljer om hur verkligheten utvecklar sig. Det
            är ju därför som det ska ske en återkoppling. Det går inte att
            göra som två partier alltid gör, att säga nej. Då får vi inte
            det effektiva samarbete inom EU om brottsbekämpning som vi vill
            ha.
          </note>
          <note>
            Det hjälper inte heller att ifrågasätta detta med ömsesidigt
            erkännande av varandras rättssystem. Det är själva grunden för
            att samarbetet ska fungera. Jag tycker inte heller att det alltid
            är enkelt att känna tilltro och tillit därför att det är ju bara
            Sverige som svenska krusbär har. Men jag har kommit fram till
            att det inte finns något annat att grunda samarbetet på än en
            tillit till andra. Sedan får vi noga följa utvecklingen och se
            om det behövs korrigeringar, och då får vi driva det i laga ordning.
          </note>
          <note>
            Jag är, som sagt, inte särskilt bekymrad. Jag tror att dessa
            förslag är nödvändiga, och jag tycker att regeringens proposition
            ska bifallas i den delen. Det här var bara en förklaring till
            det särskilda yttrande som vi moderater har avgett.
          </note>
          <note type="speaker">
            Anf. 94 ALICE ÅSTRÖM (v) replik:
          </note>
          <note>
            Fru talman! Jag ska inte förlänga debatten särskilt mycket, men
            jag kunde inte låta bli när Beatrice Ask sade att Vänsterpartiet
            alltid, alltid säger nej. Det är ju inte sanningen. Det är ett
            uttryck som man använder för att faktiskt förringa och inte ta
            diskussionen om det vi har sagt.
          </note>
          <note>
            Bara på dagens lista har vi ett ärende, Rambeslut om bekämpande
            av sexuellt utnyttjande av barn och barnpornografi, som Vänsterpartiet
            står bakom och säger ja till. Vidare har vi ett ärende som handlar
            om gemensamma brottsutredningsgrupper inom EU som Vänsterpartiet
            säger ja till.
          </note>
          <note>
            Ta gärna diskussionen med oss i sak om ni inte instämmer, men
            generalisera inte och säg att Vänsterpartiet säger nej till allting
            i vilket fall som helst, för så är inte fallet. Det är inte en
            korrekt beskrivning.
          </note>
          <note type="speaker">
            Anf. 95 BEATRICE ASK (m) replik:
          </note>
          <note>
            Fru talman! Jag ska modifiera mig något och säga att det är väl
            inte alltid som Vänsterpartiet säger nej, men det är väldigt ofta
            i frågor som handlar om europeiskt samarbete som ni är motsträviga
            och tycker att det är problematiskt.
          </note>
          <note>
            Visst hade vi kunnat diskutera detaljer, men det har ju varit
            en ganska lång diskussion, bland annat med Johan Linander, om
            den problematik som hanteras i det här betänkandet. Vi har inte
            heller varit lyckliga från början över listan. Det finns otydligheter
            i listan och svårigheter med den. Men vi är många som ska komma
            överens och göra avvägningar av vad som är rätt och vad som är
            rimligt. Jag tycker att man använder både hängslen och bälte för
            att undvika problemen. De exempel som tagits av Vänsterpartiet
            och Miljöpartiet ter sig tämligen överdrivna. Jag och andra kan
            naturligtvis ha fel, men det får vi väl i så fall återkomma till
            när vi får en redovisning. Mer prestige än så har inte vi moderater
            i frågan. Däremot är vi helt övertygade om att det är viktigt
            att stärka brottsbekämpningsarbetet med europeiska förtecken.
            Det här är en viktig del i det, för det är ju inte så att status
            quo, med de avtal som vi annars hade haft, hade gett samma kraft
            som det vi får med hjälp av de regler som vi nu ska besluta om.
          </note>
          <note type="speaker">
            Anf. 96 ALICE ÅSTRÖM (v) replik:
          </note>
          <note>
            Fru talman! Det stämmer att Vänsterpartiet har en annan och mer
            kritisk hållning till arbetet inom EU. Det ger självklart effekt
            även på området brottsbekämpning. Det stämmer att vi har en annan
            infallsvinkel till det här. Men det innebär inte att vi med automatik
            säger nej.
          </note>
          <note>
            När det gäller diskussionen om vi använder både hängslen och
            bälte i fråga om EU- samarbetet, rambeslutet och följdlagstiftningarna
            är problemet att vi inte äger frågan själva. Även om det vid en
            uppföljning skulle visa sig att det låg någonting i Vänsterpartiets
            farhågor, om vi alla var helt överens om att det här inte var
            bra, är det ju inte så att Sverige äger rätt att självt gå in
            och ändra i rambeslutet. Vi blir granskade inom EU. Det blir en
            uppföljning av huruvida Sverige uppfyller rambeslutet såsom tolkningen
            är där, och Sverige är skyldigt att följa den tolkning som man
            gör gemensamt där. Därför tycker vi i Vänsterpartiet att det är
            oerhört viktigt att faktiskt ha både hängslen och bälte när vi
            sedan inte äger frågan själva.
          </note>
          <note type="speaker">
            Anf. 97 BEATRICE ASK (m) replik:
          </note>
          <note>
            Fru talman! Samarbete är oerhört svårt. Det är riktigt att vi
            inte alltid äger frågorna själva när det är frågor som beslutas
            inom EU-samarbetets ram. Men där kanske det finns en skillnad,
            för vi moderater tror på fullt allvar att Sverige har kraft, ork
            och förmåga att övertyga andra medlemsstater och EU om förändringar
            som är nödvändiga. Det handlar ju inte om några märkliga länder,
            utan det handlar om demokratiska länder med en hyfsad inställning
            till rättsväsende och annat. De har inte alltid samma lösningar
            som vi. En del av dem har längre traditioner än vad vi har. Jag
            har väldigt stor respekt för de traditionerna och en tilltro till
            att alla menar allvar med det demokratiska samarbetet. Och tror
            man på det, då tror man också att vi kan förändra om vi har underlag
            för att det finns brister och svårigheter som vi inte kan acceptera.
            Att det sedan alltid är besvärligare att göra det i form av samarbete,
            även om man bestämmer i eget hus, säger sig självt och ligger
            i sakens natur. Men jag tror faktiskt att tillsammans är vi starkare
            visavi brottsligheten än om vi försöker hantera allting på egen
            hand.
          </note>
          <note type="speaker">
            Anf. 98 KARIN GRANBOM (fp):
          </note>
          <note>
            Fru talman! I dag debatterar vi och ska därefter rösta om att
            anta en lag om överlämnande från Sverige enligt en europeisk arresteringsorder.
            Syftet med arresteringsordern är att enklare kunna överföra personer
            mellan EU-länder i syfte att lagföra dem som försöker fly undan
            rättvisan eller överföra någon för att avtjäna en frihetsberövande
            påföljd om en sådan har blivit utdömd. Arresteringsordern innebär
            att en rättslig myndighet i ett EU-land kan begära att en myndighet
            i ett annat land griper och överlämnar en efterlyst person.
          </note>
          <note>
            År 2002 röstade riksdagen om godkännande av rambeslutet. Vi liberaler
            lade då ned våra röster. Detta gjorde vi för att vi tyckte att
            konsekvenserna av rambeslutet var otydliga. Liksom vid ett antal
            andra tillfällen kunde regeringen inte presentera följdlagstiftningen
            till rambeslutet. Eftersom arresteringsordern behandlar ett så
            pass allvarligt ämne som tvångsåtgärder för enskilda människor,
            ansåg vi att det var bäst att inte delta i beslutet förrän vi
            kunde överblicka följderna.
          </note>
          <note>
            Vi väljer i dag att rösta för arresteringsordern detta för att
            vi vill stödja det rättsliga samarbetet inom EU, som bygger på
            ömsesidigt erkännande av varandras domar. Grova brottslingar ska
            inte kunna gömma sig i Sverige om de är misstänkta för ett brott
            eller har blivit dömda i ett annat land. I dag har vi också följdlagstiftningen
            till rambeslutet och kan således bättre överblicka dess omfattning.
          </note>
          <note>
            Jag har dock några kritiska synpunkter att framföra. Folkpartiet
            har vid ett antal tillfällen lyft fram behovet av att EU sätter
            lägsta gemensamma standarder vad avser rättssäkerhetsgarantier.
            Vi ser att detta område har fått större uppmärksamhet på senare
            tid, bland annat genom en grönbok från kommissionen med titeln
            Rättssäkerhetsgarantier för misstänkta och tilltalade i brottmål
            i Europeiska Unionen . Men arbetet framöver måste intensifieras.
          </note>
          <note>
            Ur rättssäkerhetssynpunkt finns det i lagförslaget en nyhet värd
            att lyfta fram. Med arresteringsordern flyttas beslutet om överlämnande
            till att tas av rättsväsendet i stället för att, som det är i
            Sverige i dag, tas på politisk nivå. Att beslut fattas av jurister
            i stället för politiker torde vara en förstärkning av rättssäkerheten
            för den enskilde.
          </note>
          <note>
            Från svensk sida är det av stor vikt att regeringen omsorgsfullt
            bevakar att tillämpningen av arresteringsordern sker rättvist.
            Vi ser också fram emot att regeringen återkommer som utlovat under
            år 2005 med en uppföljning och en utvärdering av att så har skett
            och sker.
          </note>
          <note>
            Vi liberaler skulle också vilja se en uttrycklig hänvisning till
            den svenska grundlagen i lagtexten. Visst kan man anse att svensk
            grundlag alltid gäller, men när vi i det här fallet behandlar
            en så synnerligen viktig fråga som utlämning för lagföring och
            avtjänande av straff i andra länder vore det riktigt att påminna
            om detta. I 2 kap. 1 § i regeringens lagförslag kan man läsa att
            överlämnande får ske om inte annat följer av annan lag. Annan
            lag syftar bland annat på grundlagarna. I 2 kap. 4 § har regeringen
            däremot klart uttryckt att överlämnande inte får beviljas om detta
            strider mot Europakonventionen och dess tilläggsprotokoll. Varför
            specifikt hänvisa till Europakonventionen som gäller som svensk
            lag enligt regeringsformen men inte till annan grundlag? Det kan
            uppstå missförstånd här. Därför vore det bra att i lagtexten klart
            hänvisa till regeringsformen, till tryckfrihetsförordningen och
            till yttrandefrihetsgrundlagen. Ingen ska överlämnas från Sverige
            för att han eller hon har använt sig av de friheter som svensk
            grundlag ger.
          </note>
          <note>
            Med detta sagt vill jag yrka bifall till propositionen.
          </note>
          <note type="speaker">
            Anf. 99 PETER ALTHIN (kd):
          </note>
          <note>
            Fru talman! Och ni övriga ledamöter, framför allt de närvarande
            men även alla som sitter och häckar på sina rum och följer denna
            intressanta debatt! Jag vill börja med att säga att vi kristdemokrater
            ställer oss bakom det här betänkandet. Sedan kunde jag egentligen
            sluta. Det är svårt att komma sist. Nu nickar alla och hoppas
            att jag ska göra det också, fru talman. Det ligger väldigt nära
            till hands att göra det, för det som har sagts här från bland
            annat Lennart Nilsson och Johan Linander avspeglar precis den
            inställning som vi kristdemokrater har.
          </note>
          <note>
            Jag hoppas att jag ska kunna sammanfatta väldigt kort. Jag har
            ju lagt ned mycket arbete på det här, när jag skulle upp i talarstolen,
            så något vill jag ju säga. Jag hoppas att vi ska ha en debattform
            vid det här tillfället och i andra sammanhang som inte går så
            långt ned som den förra debatten, där en representant för regeringspartiet
            påstod att kristdemokrater glider på sanningen och ofta kommer
            med lögner. Det tycker jag är ett lågvattenmärke som vi inte ska
            behöva ha. Vi kan tycka väldigt olika. Vi kan ha olika förslag,
            olika synpunkter. Men jag utgår från att alla faktiskt har en
            egen ambition och ett eget underlag för sitt ställningstagande.
          </note>
          <note>
            Fru talman! Vad är då poängen med den här europeiska arresteringsordern?
            Jo, det är ju att göra utlämningsförfarandet mellan EU:s medlemsstater
            enklare och mer effektivt. Det är det som är poängen med alltsammans.
            Det bygger på något som jag trodde att de flesta ändå skulle ta
            till sig, nämligen ett erkännande av varandras rättsliga beslut
            inom unionen, att vi accepterar de olika staternas beslut. Ett
            ömsesidigt erkännande tycker jag är viktigt och värdefullt.
          </note>
          <note>
            Sedan har den skillnad som finns nämnts. Väldigt mycket har ju
            funnits redan tidigare i utlämningslagen. Det finns en sak som
            skiljer, och den togs upp alldeles nyss. Jag trodde att det skulle
            finnas en sak som jag kunde tillföra, men den togs upp av min
            folkpartistiska kollega. Det gäller att beslut om överlämnande
            flyttas från politiken till domstolen till tingsrätt, till hovrätt
            och i bästa fall eller i värsta fall, hur man nu ser på det, till
            Högsta domstolen. Det finns också reglerat en snabbhet i fråga
            om effektiviteten. Det finns angivet de dagar efter gripandet
            då beslutet ska fattas. 30 dagar från gripandet ska beslutet komma.
            Finns det ett samtycke ska det komma inom tio dagar. Vi får alltså
            ett effektivt och snabbt agerande. Sedan har man rätt till en
            offentlig försvarare. Johan Linander var lite ängslig på den punkten.
            Jag känner inte samma oro. Det finns ändå reglerat i det här att
            man ska få tillgång till en offentlig försvarare.
          </note>
          <note>
            Vi kan stoppa det här om vi vill. Det finns vissa begränsningar
            när det gäller överförandet. Utgångspunkten är att det ska finnas
            en dubbel straffbarhet. Det ska finnas ett fängelsestraff som
            ligger på upp till ett års fängelse eller däröver. Det är en garanti,
            kan man väl säga. Sedan finns det vissa fall där den här dubbla
            straffbarheten inte krävs. Det känner jag inte någon större oro
            över, som mina vänner i Vänsterpartiet gör. Jag känner inte den
            oron, för det krävs väldigt mycket. Det är de här 32 punkterna.
            Det krävs att det finns ett fängelsestraff på tre år och över
            och så vidare. Jag känner ett visst lugn över det hela. I vissa
            fall får inte överlämnande ske när det är åtalsunderlåtelse, nåd
            och så vidare.
          </note>
          <note>
            Man får göra ett överslag och se om det här är bra eller dåligt.
            Är det mer bra än dåligt? Det är så man får göra när många länder
            ska arbeta tillsammans. Vi kristdemokrater har kommit fram till
            att det här till övervägande delen är bra och positivt eftersom
            vi får ett effektivt utlämningsförfarande.
          </note>
          <note>
            Sedan måste man naturligtvis, det är vi kristdemokrater väldigt
            noga med, se till att rättssäkerheten upprätthålls. Vi ska känna
            trygghet där. Men jag känner ingen större förfäran över att rättssäkerheten
            inte ska tillgodoses. Det kommer ju att återkomma. Vi får titta
            på det om det skulle hända något. Det gäller bland annat försvarare.
            Man kan återkomma och se om kravet är tillgodosett.
          </note>
          <note>
            Min och Kristdemokraternas slutsats är att fördelarna med det
            här överväger mycket starkt i förhållande till de svagheter som
            alltid finns i sådana här sammanhang. Det finns alltid svagheter
            när man ska tolka och när det är många länder med. Men vi som
            tror på ett samarbete tror också att det här är bra.
          </note>
          <note>
            Min slutsats är alltså att rambeslutet på ett acceptabelt sätt
            utvecklar det rättsliga samarbetet och ger avsevärt bättre möjligheter
            att utreda och beivra brott. Det är ju det som är poängen med
            det här. Man ska inte kunna gömma sig i Sverige och undgå lagföring
            och straff.
          </note>
          <note>
            Fru talman! Vi ställer oss bakom det här och kommer naturligtvis
            noga att följa att kraven på rättssäkerhet efterlevs även fortsättningsvis.
          </note>
          <note>
            Föredrogs
          </note>
          <note>
            Överläggningen var härmed avslutad.
          </note>
          <note>
            9 § Rambeslut om bekämpande av sexuellt utnyttjande av barn och
            barnpornografi
          </note>
          <note type="speaker">
            Anf. 100 SUSANNE EBERSTEIN (s):
          </note>
          <note>
            Fru talman! I detta betänkande behandlar utskottet regeringens
            proposition 2003/04:12 om Sveriges antagande av rambeslut om åtgärder
            för att bekämpa sexuellt utnyttjande av barn och barnpornografi
            jämte en följdmotion.
          </note>
          <note>
            I propositionen förelås att riksdagen godkänner det inom Europeiska
            unionen upprättade utkastet till rambeslut om åtgärder för att
            bekämpa sexuellt utnyttjande av barn och barnpornografi. Rambeslutet
            innehåller bestämmelser om vilka gärningar som ska utgöra straffbart
            sexuellt utnyttjande av barn och vad som ska utgöra straffbara
            förfaranden samt vilka påföljder som dessa gärningar ska kunna
            leda till. Dessutom finns bestämmelser om bland annat ansvar och
            påföljder för juridiska personer, jurisdiktion och brottsoffer.
          </note>
          <note>
            I propositionen konstateras att vår lagstiftning till övervägande
            del uppfyller de åtaganden som följer av rambeslutet. Dock bedöms
            vissa lagändringar krävas i fråga om kriminaliseringens omfattning
            och tillämpliga straffskalor. Härtill torde utformningen av vissa
            svenska preskriptionsbestämmelser kräva ytterligare överväganden.
            En slutlig analys av det svenska lagstiftningsbehovet bör också
            göras och förslag till lagändringar tas fram i samband med beredningen
            av Sexualbrottskommitténs betänkande. Förslag till lagstiftning
            kommer därför i ett senare sammanhang.
          </note>
          <note>
            I propositionen framhålls skäl till att Sverige bör verka för
            att rambeslutet antas. Sverige har under lång tid i internationella
            sammanhang deltagit aktivt i arbete som syftar till att förhindra
            och bekämpa sexuellt utnyttjande av barn och barnpornografi. Behovet
            och nödvändigheten av ett rambeslut inom detta område anges redan
            i fördraget om Europeiska unionen. I en av slutsatserna från Europeiska
            rådets möte i Tammerfors i oktober 1999 anges att avseende nationell
            straffrätt bör insatserna för att enas om gemensamma definitioner,
            grunder för åtal och påföljder i ett första skede koncentreras
            till ett begränsat antal sektorer med särskild betydelse, bland
            annat sexuellt utnyttjande av barn.
          </note>
          <note>
            Genom rambeslutet skapas ett EU-gemensamt rättsområde, vilket
            i sin tur kommer att underlätta det polisiära och rättsliga samarbetet
            för att förebygga, utreda och beivra sexualbrott mot barn och
            barnpornografibrott.
          </note>
          <note>
            De lagändringar som krävs för uppfyllande av rambeslutets bestämmelser
            är rimliga. De ytterligare kriminaliseringar som fordras torde
            avse förfaranden som även från svensk utgångspunkt får anses straffvärda.
            De straffskärpningar som krävs är inriktade på maximistraffen
            för brotten och avser de allvarligaste fallen. Någon generell
            ökning av straffnivåerna för brott som omfattas av rambeslutet
            torde därför inte föranledas av rambeslutet som sådant. De eventuella
            nödvändiga lagändringarna torde också väl kunna införlivas i svensk
            rätt med bibehållande av den nuvarande systematiken.
          </note>
          <note>
            Utskottet föreslår att riksdagen godkänner utkastet till rambeslut.
            I ärendet finns en reservation och ett särskilt yttrande.
          </note>
          <note>
            Fru talman! Härmed överlämnar jag ärendet till debattörerna.
          </note>
          <note type="speaker">
            Anf. 101 CECILIA MAGNUSSON (m):
          </note>
          <note>
            Fru talman! Jag inleder med att yrka bifall till den moderata
            reservationen under punkt 2.
          </note>
          <note>
            Den budgetdebatt som vi har genomfört här i dag handlade ju väldigt
            mycket om krav på myndigheter, i alla fall från majoritetens sida.
            Den här debatten skulle i stället kunna handla om krav på regeringen.
            Det handlar ju om demokratins grundvalar och rättssäkerhetens
            bevarande, om den genomskinlighet, transparens, som besluten här
            i kammaren har och om den diskussion om hur rambesluten ska implementeras
            i svensk lagstiftning som har förts i många år i den här kammaren.
          </note>
          <note>
            Vi är i sakfrågan väldigt överens med regeringen om att det är
            viktigt att skärpa kampen för att hejda den oroande utvecklingen
            av den kräfta i civilisationens kropp som sexuella övergrepp mot
            barn och barnpornografi utgör. Att EU nu kommer att tvinga Sverige
            att införa straffskärpningar och ytterligare kriminaliseringar
            tycker vi moderater är bra. Sverige kunde faktiskt ha åstadkommit
            detta på egen hand.
          </note>
          <note>
            Vad vi är mycket kritiska till är det sätt som Socialdemokraterna
            väljer att hantera denna viktiga lagstiftningsfråga på. Vi får
            inte här i kammaren och i utskotten en möjlighet att ordentligt
            titta igenom vilka konsekvenser det här rambeslutet kommer att
            få i den svenska lagstiftningen. Man kan göra det på ett annat
            sätt. EU ställer inte krav på att Sverige med stor skyndsamhet
            ska införa denna ramlag utan att först utarbeta lagförslag. Det
            finns faktiskt möjlighet för regeringen att lägga fram lagförslagen
            samtidigt som man antar rambeslutet.
          </note>
          <note>
            Frågan är alltså och den ska jag väl ställa till Elisebeht Markström,
            som företräder regeringen och regeringspartiet i den här debatten
            varför regeringen och Socialdemokraterna konsekvent maskar när
            det gäller att presentera svensk följdlagstiftning med godkännande
            av rambeslut. Det kan ju inte ha med tidsfaktorn att göra, som
            till exempel varit fallet med arresteringsordern. Det är ju så
            att bra lagstiftning kräver konsekvensanalys, eftertänksamhet,
            diskussioner och funderingar fram och tillbaka.
          </note>
          <note>
            Man kan väl ändå säga att den sittande regeringen och Socialdemokraterna
            någon gång har visat självinsikt. När det gäller kvaliteten på
            lagstiftningsförslagen i dagens läge har ju chefen för Justitiedepartementet
            sagt att det nu i varje fall inte får bli sämre. Tyvärr är det
            risk för det på det här viktiga området. Lagrådet, Advokatsamfundet
            och även justitieutskottet har faktiskt i tidigare ärende uttalat
            att man borde tillämpa en annan ordning för rambeslut som ska
            implementeras i svensk lagstiftning.
          </note>
          <note>
            Om nu detta är en felaktig handläggning, vad borde vi då göra
            i stället? Redan 2001 presenterade vi moderater ett antal krav
            som man borde kunna ställa när det gäller rambeslut och implementeringen
            av sådana i svensk lagstiftning. Det gäller bland annat:
          </note>
          <note>
            Fru talman! Jag avslutar med att upprepa min fråga till Elisebeht
            Markström, så att hon inte glömmer att i sitt anförande ge mig
            ett svar: Varför maskar regeringen konsekvent när det gäller att
            presentera svensk följdlagstiftning vid godkännande av rambeslut?
          </note>
          <note type="speaker">
            Anf. 102 ELISEBEHT MARKSTRÖM (s):
          </note>
          <note>
            Fru talman! Cecilia Magnusson har valt att tala mera om formfrågan,
            rambeslut och regeringens arbetssätt än att beröra det som den
            här frågan handlar om, nämligen bekämpande av sexuellt utnyttjande
            av barn och barnpornografi. Jag ska hålla mig till mitt förberedda
            anförande och kommer att avslutningsvis kommentera Cecilias funderingar
            omkring rambesluten.
          </note>
          <note>
            Fru talman! I Sverige och i övriga Europa men också i resten
            av världen utnyttjas barn sexuellt och exploateras pornografiskt.
            Barn utsätts för avskyvärda brott som får sägas vara några av
            de värsta kränkningarna av barns mänskliga rättigheter alla kategorier.
            Jag ska ge en liten beskrivning av vad jag tänker på.
          </note>
          <note>
            Sexuella övergrepp mot barn sker inom familjen av dem som står
            barnen allra närmast och ska ge barnet trygghet, skydd och stöd.
            Men barn drabbas också av att andra personer i barnets närhet
            utnyttjar barnet sexuellt. Då kan det vara fråga om personal i
            skolan, ledare inom idrotten och i föreningslivet eller andra
            vuxna som på olika sätt skaffar sig tillgång till ett barns kropp.
          </note>
          <note>
            Ibland sker det här med våld, hot och tvång, men de undersökningar
            som gjorts här i Sverige visar att det oftast är barnets beroendeställning,
            lojalitet och tillit till de vuxna som utnyttjas. I krig utsätts
            barn som en kränkning mot individen men också mot den etniska
            folkgruppen. Likaså utsätts barn i den alltmer synliga och ogenerade
            handeln med barn, så kallad trafficking, för sexuella ändamål.
          </note>
          <note>
            I vissa länder är regeringarna medvetna om turismens avigsidor
            men blundar, medan andra tar itu med att stärka skyddet för barnen,
            jaga hallickarna och lagföra sexköparna. Vissa researrangörer
            gör likadant blundar och låtsas som att de ingenting har förstått
            medan andra är med om att ta fram uppförandekoder för sin bransch.
          </note>
          <note>
            Barn utnyttjas inom pronografin, där övergrepp dokumenteras och
            sprids om och om igen, inte minst genom olika mer eller mindre
            lättåtkomliga sajter på Internet.
          </note>
          <note>
            Många av oss trodde nog fram till bara för några år sedan att
            svenska barn var förskonade från sexuell exploatering med den
            innebörden att barn utnyttjas i prostitution för ekonomisk vinnings
            skull, men inte minst genom ECPAT och andra frivilligorganisationer
            vet vi nu bättre.
          </note>
          <note>
            Vi vet, fru talman, att också i Sverige utnyttjas barn på olika
            sätt för att tillfredsställa en sjuk marknad med barnsexhandel.
            Det kan vara fråga om barn som har transporterats hit från annat
            land, men det kan också vara barn som lever under till synes vanliga
            förhållanden här i Sverige.
          </note>
          <note>
            Genom polisens arbete med den stora databas där barnpornografi
            studeras och kartläggs och genom polisens nära samarbete med frivilligorganisationer
            och polis i andra länder kommer man nu tillräckligt nära för att
            kunna spränga pedofilnätverken och gripa och ställa förövare till
            ansvar. Men det räcker inte.
          </note>
          <note>
            Metoder för att förebygga att övergrepp kan ske och metoder för
            att hjälpa de barn som drabbas måste utvecklas och göras tillgängliga
            för barn i hela landet. För den sakens skull arbetar en utredning
            under ledning av riksdagsledamoten Margareta Israelsson, som har
            ett uppdrag att sammanställa kunskaperna om sexuell exploatering
            av barn i Sverige, att identifiera och beskriva riskgrupper och
            att komma med förslag till hur stödet till barn som har drabbats
            kan förbättras och till hur preventivt arbete bör se ut. Utredaren
            ska också följa upp den nationella handlingsplanen och om det
            behövs komma med förslag på initiativ till regeringen som regeringen
            kan behöva ta för att leva upp till de utfästelser som den nationella
            handlingsplanen innehåller.
          </note>
          <note>
            Fru talman! För att komma åt barnsexhandeln i alla dess skepnader
            krävs ett kraftfullt internationellt samarbete, men också en samsyn
            mellan länderna så att inga frizoner uppstår där övergreppen kan
            fortgå utan inblandning av rättssamhället eller där straffen är
            så låga att barnsexhandeln flyttar sig. Det är just det som det
            här rambeslutet handlar om i sak.
          </note>
          <note>
            Moderaterna har ju, som vi har hört från Cecilia Magnusson, en
            reservation rörande beslutsprocessen, men regeringsformen ger
            ju regeringen stöd för att kunna lämna fram förslag just om antagande
            om rambeslut utan att vid samma tillfälle presentera följdlagstiftningen.
            Regeringen har utnyttjat den möjligheten och tänker sig att återkomma
            relativt snart i samband med den så kallade sexualbrottspropositionen,
            som vi väntar efter nyår. Det är naturligtvis det som är förklaringen
            och svaret på Cecilia Magnussons fråga: Regeringen väntar med
            sina förslag så att förslagen i det här avseendet kan komma i
            det sammanhang där de hör hemma, nämligen i sexualbrottspropositionen,
            så att de kan inlemmas i den helhet som lagstiftningen ju behöver
            vara.
          </note>
          <note>
            Därmed yrkar jag bifall till förslaget i utskottets betänkande
            och avslag på reservationen.
          </note>
          <note type="speaker">
            Anf. 103 CECILIA MAGNUSSON (m) replik:
          </note>
          <note>
            Fru talman! Den här diskussionen kan ju inte föras på annat sätt
            än om formen eftersom regeringen inte har presenterat någon följdlagstiftning
            till det här. Därför kan vi inte annat än diskutera utifrån det
            sätt som regeringen väljer att arbeta.
          </note>
          <note>
            Jag tycker det är oerhört konstigt att regeringen fortsätter
            att på detta sätt inte ta hänsyn till vad nästan alla övriga partier
            i den här kammaren tycker, nämligen att man borde kunna presentera
            följdlagstiftning i samband med rambeslut. Även om regeringsformen
            ger möjlighet ställer inte regeringsformen krav på att regeringen
            vid ett tillfälle ska lägga fram rambeslut till godkännande och
            vid ett annat följdlagstiftningen. Det är ju faktiskt så att den
            också ger möjlighet att göra båda delarna samtidigt.
          </note>
          <note>
            När det gäller tidsfaktorn har man sedan 1999 arbetat med den
            här frågan. I oktober 2002 enades man om hur rambeslutet skulle
            se ut. Dessutom har vi i Sverige arbeten pågående, Sexualbrottskommittén
            och andra. Varför var man tvungen att lägga fram lagstiftningen
            nu? Varför kunde man inte ha väntat då, så att vi i övriga partier
            i kammaren hade fått en möjlighet att se vad det har för konsekvenser
            på den svenska lagstiftningen?
          </note>
          <note type="speaker">
            Anf. 104 ELISEBEHT MARKSTRÖM (s) replik:
          </note>
          <note>
            Fru talman! Precis som Cecilia Magnusson sade redan i sitt inlägg
            har ju den här frågan varit ute på den remissrunda som regeringsformen
            föreskriver ska äga rum. Det finns redovisat här i betänkandet.
          </note>
          <note>
            Det finns också redovisat, i det här ärendet precis som i alla
            andra rambeslut, vilken lagstiftning regeringen kan peka ut på
            ett tidigt stadium kommer att behöva ändras. När justitieutskottet
            i sin egen undersökning tittade efter hur rätt regeringen har
            haft när man har försökt gissa vilken lagstiftning som kommer
            att behöva förändras visade det sig det står också i utskottets
            betänkande att regeringen faktiskt måste ges full pott. Man har
            kunnat beskriva hur de berörda lagarna kommer att behöva förändras,
            och det är gjort också i det här betänkandet. Det kommer inte
            att vara några nyheter för vare sig Cecilia Magnusson eller någon
            annan i kammaren den dagen som sexualbrottspropositionen om några
            månader läggs på bordet, därför att följdlagstiftningen finns
            presenterad här i detta betänkande på s. 9. Om Cecilia Magnusson
            är ivrig att få ta del av det finns det alltså alla möjligheter
            att göra det.
          </note>
          <note>
            Nu vet jag att den här frågan inte för Moderaternas del handlar
            om just detta ärende. Detta är ju ett konsekvent sätt för Moderaterna
            att belysa att man inte gillar detta med rambeslut utan att man
            vill ha den nationella lagstiftningen på bordet samtidigt. Jag
            kan ha respekt för det, men jag har också respekt för att regeringsformen
            ändå ger regeringen den här möjligheten, och regeringen har tagit
            den.
          </note>
          <note type="speaker">
            Anf. 105 CECILIA MAGNUSSON (m) replik:
          </note>
          <note>
            Fru talman! Det är helt uppenbart att regeringen fortsätter på
            detta sätt att faktiskt, trots lagråd, advokatsamfund, justitieutskott
            och riksdagens partier, konsekvent strunta i detta och inte samlat
            lägga fram förslag till Sveriges riksdag. Jag tycker att det är
            synd, och jag tycker att det är respektlöst mot demokratin, rättssäkerheten
            och möjligheten att se genomlysningen av de beslut som vi faktiskt
            fattar här i kammaren. Det skulle vara en betydligt bättre metod
            att göra på ett annat sätt.
          </note>
          <note>
            Vi har ju ett kommande rambeslut som togs alldeles nyligen som
            gäller narkotikalagstiftningen, där vi också på samma sätt ska
            anta lagstiftning förutom att godkänna rambeslutet, där det gäller
            att ta in prekursorsbrott i den svenska lagstiftningen. Där gäller
            det ju faktiskt väldigt stora skillnader i narkotikalagstiftningen
            jämfört med vad vi har i dag.
          </note>
          <note>
            Därför vill jag gärna från moderat sida jag tror jag har fler
            partier med mig faktiskt återigen uppmana regeringen att hellre
            skynda långsamt. Se till att det blir samlat så att vi får en
            bättre lagstiftning! Vi hör ju ständigt kritik mot lagstiftning
            som regeringen har haft full pott i, som Elisebeht Markström säger,
            som sedan får kritik för att den är tandlös och inte uppfyller
            sitt syfte. Senast var det människohandeln som fick denna kritik.
            Därför tycker jag att regeringen någon gång borde lyssna och arbeta
            på ett bättre sätt än det man har valt i dag.
          </note>
          <note type="speaker">
            Anf. 106 ELISEBEHT MARKSTRÖM (s) replik:
          </note>
          <note>
            Fru talman! Jo, jag är fullt på det klara med att debatten just
            nu handlar mer om procedurfrågor och oppositionens möjlighet att
            på ett tidigt stadium vara inne i lagstiftningsarbetet. Jag har
            full respekt för det. Men den debatten hörde hemma i konstitutionsutskottets
            debatt förra året, och en majoritet i riksdagen har ju ändå beslutat
            att regeringsformen sedan den 1 januari i år gör det fullt möjligt
            för regeringen att arbeta på just det här sättet. Moderaterna
            får fortsätta att kämpa på med förändringar kring det, men i just
            den här frågan blir det ju inte några som helst förändringar.
          </note>
          <note>
            Cecilia Magnusson säger att regeringen lägger fram lagstiftning
            trots rekommendationer från lagråd, justitieutskott och advokatsamfund
            kanhända missade jag någon. Det är fullt möjligt. Men i morgon
            eftermiddag vet vi om en majoritet av Sveriges riksdag godkänner
            förfaringssättet just i den här frågan. Det är det som är riktigt
            viktigt. Jag hyser goda förhoppningar om att vi kommer att gå
            vinnande ur voteringen i morgon eftermiddag.
          </note>
          <note>
            Cecilia Magnusson talar om risken för en tandlös lagstiftning.
            Nu tror jag inte att lagstiftning någonsin blir en färdig produkt.
            Den förändrar sig. Verkligheten förändrar sig, och då behöver
            också lagstiftningen förändras.
          </note>
          <note>
            Jag har inte hört den kritiken när det gäller lagen om människohandel.
            Jag ska genast ta reda på detta. Men när det gäller den lagstiftning
            vi nu diskuterar sade Cecilia Magnusson för tio minuter sedan:
            Äntligen kan EU tvinga Sverige till skarpare lagstiftning. I det
            avseendet kommer väl Cecilia Magnusson att bli bönhörd.
          </note>
          <note type="speaker">
            Anf. 107 KARIN GRANBOM (fp):
          </note>
          <note>
            Fru talman! Sexuella övergrepp mot barn och barnpornografi har
            fått ett alltmer gränsöverskridande inslag under senare år. Det
            är därför som det måste till en internationell lagstiftning på
            det här området. I dag tjänar kriminella grupper stora pengar
            på att utsätta andra människor för sexuella brott. Inte sällan
            är offren barn. De kommer till Sverige från geografiskt närbelägna
            länder eller transporteras genom Europa för att stanna i söder
            eller fraktas till norr. På ett iskallt sätt kalkylerar brottslingarna
            hur de ska undkomma att bli upptäckta. Olikartade lagstiftningar
            och dåligt koordinerade rättsväsenden kan vara sådant som de drar
            nytta av.
          </note>
          <note>
            Den snabba teknikutvecklingen som ägt rum på senare tid har på
            många sätt varit positiv. Dessvärre har den tyvärr också missbrukats
            av pedofilnätverk i barnpornografiska sammanhang. Internet gör
            att spridningen av bilder och filmer går på några sekunder och
            i många fall under stor anonymitet.
          </note>
          <note>
            Ingen vet med säkerhet hur mycket barnpornografi som finns ute
            i cyberrymden. Det handlar dock om betydande mängder bilder ja,
            många många tusen dokumentationer av svåra sexuella kränkningar
            av barn. I denna trafik dras flera nya barn in varje vecka.
          </note>
          <note>
            I dag diskuterar vi Sveriges antagande av rambeslut om åtgärder
            för att bekämpa sexuellt utnyttjande av barn och barnpornografi.
            Denna lagstiftning välkomnas av Folkpartiet. Vi hade liksom Moderaterna
            gärna velat ha följdlagstiftningen till rambeslutet på bordet.
            Nu finns den inte tillgänglig, och vi har beslutat oss för att
            ändå yrka bifall till propositionen.
          </note>
          <note>
            Inriktningen i rambeslutet är bra. Det är bra att EU syftar till
            att skapa en enhetlig lagstiftning på det här området. Inget land
            i Europa ska kunna vara en frizon eller ett jämförelsevis milt
            land för pedofiler.
          </note>
          <note>
            Med rambeslutet skapas bland annat gemensamma minimiregler för
            straffrättsliga påföljder. Det ges även gemensamma definitioner
            av brott med mera, som förhoppningsvis leder till att rättsliga
            myndigheter lättare kan bekämpa brotten.
          </note>
          <note>
            För svensk del innebär rambeslutet inga stora förändringar. Det
            innebär dock några förändringar. Till exempel förlängs maxpåföljderna
            för några grova brott. Dessa straffskärpningar anser vi vara rimliga.
          </note>
          <note>
            I dag är inte alla de handlingar som enligt ramlagen utgör brott
            kriminella enligt svensk lag. Vi ser dock inga hinder mot att
            göra de ändringar som behövs för att svensk lagstiftning ska uppfylla
            rambeslutets krav på handlingar som ska vara straffbelagda.
          </note>
          <note>
            I rambeslutet finns det en artikel om skydd och hjälp till brottsoffer.
            Vi välkomnar att brottsoffren får en starkare ställning. I dag
            vågar många inte anmäla och genomgå rättsliga processer i rädsla
            för att bli illa behandlade och riskera repressalier.
          </note>
          <note>
            Slutsatsen är således att Folkpartiet står bakom de förändringar
            som rambeslutet innebär och yrkar bifall till propositionen.
          </note>
          <note>
            Fru talman! När jag nu ändå står här i talarstolen skulle jag
            vilja ta tillfället i akt och uttrycka några andra tankar i det
            här ämnet. Jag anser att det måste finnas större möjligheter för
            barn som har blivit utsatta för barnpornografibrott att utkräva
            skadestånd från dem som innehaft och spritt pornografi där barn
            kan identifieras. Vetskapen om att de initiala övergreppen, traumatiserande
            i sig själva, också har dokumenterats och i framtiden kommer att
            spridas på Internet gör det naturligtvis ännu svårare för offret
            att gå vidare i livet. Man kan säga att övergrepp begås långt
            efter att det sexuella övergreppet har skett.
          </note>
          <note>
            Flera hundra barn har identifierats i olagligt material. Dessa
            borde få rätt att kräva skadestånd av dem som medverkat till att
            dokumentationen finns kvar. För att de fullt ut ska kunna använda
            sig av denna skadeståndsmöjlighet vore en internationell samordning
            önskvärd.
          </note>
          <note>
            Slutligen skulle jag också vilja att regeringen omedelbart, i
            samråd med Rädda Barnen, inrättar en statlig verksamhet som kopplas
            till polisen vars uppgift bland annat skulle vara att ta emot
            allmänhetens tips om barnpornografi. Rädda Barnen har i Sverige
            i dag inrättat en så kallad hot line , dit allmänheten kan vända
            sig om de stöter på barnpornografiskt material på nätet.
          </note>
          <note>
            Sedan år 2000 har Rädda Barnens hot line tagit emot över 20 000
            mejl och hundratals telefonsamtal. Många av dessa tips har lett
            till att flera svenska internationella pedofiler har kunnat gripas
            och lagföras. Men omfattningen av tips börjar nu bli så stor att
            Rädda Barnen har svårt att hantera materialet.
          </note>
          <note>
            Det är inte rimligt att en frivilligorganisation för all framtid
            ska tvingas ha ansvaret för en nationell tipslinje. Ansvaret borde
            ligga på staten.
          </note>
          <note>
            Jag har skrivit en motion i detta ämne som jag förhoppningsvis
            kan återkomma till i en annan debatt. Rädda Barnens tankar om
            detta finns på deras hemsida. Det går även att läsa deras debattartikel
            i Aftonbladet den 23 september 2003.
          </note>
          <note type="speaker">
            Anf. 108 RAGNWI MARCELIND (kd):
          </note>
          <note>
            Fru talman! Jag vill först understryka att jag tycker att den
            senare delen av Karin Granboms anförande var mycket gripande.
            Jag delar många av dina åsikter, Karin.
          </note>
          <note>
            Kristdemokraterna välkomnar rambeslutet om bekämpande av sexuellt
            utnyttjande av barn. Det är bra att vi nu får gemensamma minimiregler
            då det gäller straffrättsliga påföljder i kampen mot sexuellt
            utnyttjande av barn och mot barnpornografi. Vi yrkar bifall till
            förslaget i betänkandet.
          </note>
          <note>
            Det är först på senare tid som den skrämmande omfattningen av
            den internationella barnsexhandeln har blivit känd. Enligt en
            rapport från Unicef 2002 är uppskattningsvis 1,2 miljoner barn
            offer för så kallad trafficking . Grundorsaken är fattigdom. Barn
            från utarmade länder är som mest utsatta eftersom de ofta saknar
            möjligheter till utbildning och arbete. De köps eller lockas med
            falska löften bort från sina fattiga hemförhållanden till väst,
            oftast till Europa eller USA.
          </note>
          <note>
            För att bekämpa barnsexhandeln krävs flera parallella åtgärder.
            Barn har särskilda rättigheter som vi alla har ett ansvar att
            säkra och skydda. Det allra viktigaste dokumentet för att skydda
            dessa rättigheter är FN:s barnkonvention om barnens rättigheter
            som antogs 1989. Här har för första gången barnens egna mänskliga
            rättigheter formulerats i ett nästintill universellt bindande
            dokument.
          </note>
          <note>
            Konventionen erkänner barnens grundläggande medborgerliga politiska,
            ekonomiska, sociala och kulturella rättigheter. Sedan FN-konventionen
            antogs har en rad förbättringar kommit till för barnen i världen,
            men fortfarande finns mycket kvar att åtgärda innan den verkligen
            är globalt tillämpad. Fortfarande ser situationen mycket mörk
            ut för många barn.
          </note>
          <note>
            Den kommersiella sexuella exploateringen av barn finner ständigt
            nya vägar, och problemet ökar också i Sverige. Därför är det viktigt
            att våra beslut leder till konkreta åtgärder för att förhindra
            att barn utnyttjas. Kristdemokraterna förväntar sig att regeringen
            aktivt tar ansvar för att problemet med sexuell exploatering av
            barn i vårt eget land åtgärdas.
          </note>
          <note>
            Vuxenvärlden har all anledning att med oförminskad kraft verka
            för att barnens bästa kommer i främsta rummet vad gäller allt
            beslutsfattande och alla åtgärder som rör barn. Det behövs en
            bred allmän uppmärksamhet och medvetenhet om att omfattande kommersiell
            exploatering av barn faktiskt förekommer. Detta demonstrerade
            Karin på ett fint sätt i dag.
          </note>
          <note>
            Många människor är aningslösa och har svårt att inse hur barn
            utnyttjas och säljs via Internet genom den pornografi som man
            kan ta del av där. Vi vet att barnpornografibrotten ökar drastiskt
            och har fått en allt större spridning bland annat genom Internet.
            Kunskapen om hur barnpornografibrotten kan hanteras har visserligen
            ökat vid polismyndigheterna, men fortfarande krävs kraftfulla
            insatser för att bekämpa denna typ av brottslighet.
          </note>
          <note>
            I Sverige har straffbestämmelserna om sexualbrott ändrats ett
            flertal gånger för att förstärka skyddet för barn mot sexuella
            övergrepp och för att ytterligare markera allvaret i sexuella
            övergrepp mot barn i den straffrättsliga lagstiftningen. Bland
            annat har barnets låga ålder förts in som en omständighet som
            kan göra att en våldtäkt eller ett sexuellt utnyttjande av minderårig
            betraktas som grovt brott. Trots detta finns mycket mer att göra.
            Barn utnyttjas fortfarande dagligen.
          </note>
          <note>
            I rambeslutet anges i artikel 1 tydligt vad som ska gälla, och
            i artikel 3 anges att varje medlemsstat ska vidta åtgärder för
            att straffbelägga handlingar som har med framställning av barnpornografi
            att göra oavsett om det handlar om datorisering eller på annat
            sätt. Det tycker jag är väldigt bra.
          </note>
          <note>
            Oavsett vilken typ av övergrepp det handlar om är dessa övergrepp
            på barn svårtolkade och svåra att bevisa. Undersökningar från
            Brottsförebyggande rådet visar att uppemot 90 % av de anmälda
            övergreppen på barn aldrig leder till åtal. Det är en väckarklocka.
          </note>
          <note>
            Reaktionerna och protesterna mot att barn utnyttjas sexuellt
            kan aldrig bli nog starka. Det finns ett stort mörkertal då man
            talar om hur många barn som far illa. Man kan inte veta hur många
            som utnyttjas sexuellt. Många ytterligare åtgärder behöver vidtas
            när det gäller polisens förhörsteknik och domstolarnas behandling
            av barn. Detta har vi också ett särskilt yttrande om i det betänkande
            som vi behandlade tidigare i dag. Men oavsett om det handlar om
            pornografiska föreställningar, prostitution eller rekrytering
            av barn till andra ändamål med sexuell inriktning är det ett brott
            och en kränkning av barnets integritet.
          </note>
          <note>
            Därför välkomnar vi den här lagstiftningen och rambeslutet, och
            jag hoppas att vi kan ta ytterligare steg för att som lagstiftare
            i Sverige på ett kraftfullt sätt markera att vi aldrig någonsin
            kan godta att barn utnyttjas sexuellt.
          </note>
          <note type="speaker">
            Anf. 109 ROLF OLSSON (v):
          </note>
          <note>
            Fru talman! I detta betänkande om bekämpande av sexuellt utnyttjande
            av barn och barnpornografi behandlas förslag i en proposition
            om åtgärder på dessa områden. Ämnet är så allvarligt att vi bör
            ägna det en stunds innehållslig diskussion.
          </note>
          <note>
            Det övergripande syftet är att allsidigt stärka bestämmelserna,
            det polisära och rättsliga arbetet och åtgärderna mot sexuellt
            utnyttjande av barn och barnpornografi. För oss i Vänsterpartiet,
            och för många andra är jag övertygad om, är det svårt att tänka
            sig ett mer angeläget område att skapa tydligare regler kring.
            Det är avgörande att nu arbeta beslutsamt och gemensamt för att
            bekämpa denna brottslighet.
          </note>
          <note>
            Brottsligheten på dessa områden är som alla vet gränsöverskridande,
            och ny teknik och Internet är medel som brukas flitigt för spridningen.
            Det behövs gemensamma definitioner av vilka handlingar som ska
            räknas som sexuellt utnyttjande av barn och barnpornografi och
            vilka påföljder dessa brott ska kunna leda till.
          </note>
          <note>
            Vi vet att den här brottsligheten mot barn naturligtvis förekommer
            i Sverige. Tyvärr får vi med jämna mellanrum konkreta bevis för
            det. Det är bra att vi har en levande och kontinuerlig diskussion
            om hur vi ska arbeta brottsförebyggande på dessa områden och hur
            skyddet för barnen bäst ska utformas.
          </note>
          <note>
            Det är Vänsterpartiets uppfattning att ett väl fungerande skydd
            för barnen på ett bra sätt gagnas av en lagstiftning och en normbildning
            i samhället som tydligt och entydigt fördömer all prostitution
            och allt sexuellt utnyttjande av människor. Det torde enligt Vänsterpartiets
            mening vara svårare att få till en fungerande skärpning av åtgärder
            när det gäller brott riktade mot barn utan att också se över brottsbestämmelser,
            åtgärder och samhällets syn på företeelser som prostitution och
            sexuellt utnyttjande även på vuxensidan. Där finns självklart
            tydliga samband det är i varje fall Vänsterpartiets uppfattning
            och detta måste tillföras vår gemensamma diskussion.
          </note>
          <note>
            Fru talman! Det finns tyvärr bevisligen ett betydande hyckleri,
            en betydande dubbelmoral, lite överallt kring dessa frågor. Vi
            vet att det i flera länder inom EU finns starka krafter som verkar
            för att prostitution ska kunna ses som en näringsgren vilken som
            helst, som vill upprätta statliga bordeller och som över huvud
            taget på alla sätt vill främja prostitutionen som ett självklart
            inslag i samhället. De krafterna finns i högsta grad i ett antal
            av de länder som nu är på väg att ansluta sig till EU.
          </note>
          <note>
            Låt oss tala klartext om dessa företeelser och inte sopa dem
            under mattan. Jag är övertygad om att vi i kammaren kan uppvisa
            stor enighet när det gäller att avvisa försöken att luckra upp
            svensk lagstiftning och vår restriktiva uppfattning i dessa frågor.
            Det är viktigt att vi erinrar oss dessa företeelser när vi diskuterar
            bekämpande av sexuellt utnyttjande av barn och barnpornografi.
            Vi är övertygade om att många ser sambanden mellan vad som sker
            i vuxenvärlden och hur vi effektivt utformar skyddet för barnen.
            Det hänger ihop.
          </note>
          <note>
            Fru talman! Vi kan inte skjuta upp eller avvakta beslut som kan
            bidra till ett förbättrat skydd för barnen på dessa områden. Det
            är angeläget att det arbetet inleds omedelbart. I betänkandet
            konstateras att svensk lagstiftning i det mesta torde motsvara
            åtaganden som följer av rambeslutet. Det pågår ett arbete med
            en översyn av sexualbrottslagstiftningen, och denna översyn innefattar
            också förslag till lagstiftning på de områden som rambeslutet
            behandlar. Vi utgår från att förslag kommer inom en snar framtid.
          </note>
          <note>
            I den reservation som fogats till betänkandet finns principiella
            invändningar mot att godkänna rambeslut utan att samtidigt redovisa
            förslag till följdlagstiftning. Det är en seriös inställning som
            Vänsterpartiet delar, men i detta fall vet vi att lagstiftning
            bereds, och vi är övertygade om att förslag inom kort kommer att
            presenteras. Därför väljer vi att inte stödja reservationen utan
            i stället stödja förslaget i betänkandet.
          </note>
          <note>
            Fru talman! Jag yrkar bifall till justitieutskottets förslag
            i betänkande JuU9.
          </note>
          <note type="speaker">
            Anf. 110 JOHAN LINANDER (c):
          </note>
          <note>
            Fru talman! Eftersom jag var kritisk till Vänsterpartiets inställning
            i en tidigare debatt i dag vill jag nu säga att det som Rolf Olsson
            framförde om prostitution och det samband som finns mellan prostitution
            och utnyttjande av barn och också kvinnor var mycket bra.
          </note>
          <note>
            Det är med både glädje och viss återkommande besvikelse som Centerpartiet
            ställer sig bakom regeringens proposition om Sveriges antagande
            av rambeslut om åtgärder för att bekämpa sexuellt utnyttjande
            av barn och barnpornografi. Givetvis är det mycket välkommet med
            gemensamma regleringar för att stoppa denna fruktansvärda brottslighet.
          </note>
          <note>
            Vi kan återigen konstatera att regeringen inte klarar av att
            lägga fram följdlagstiftning samtidigt som riksdagen ska anta
            rambeslutet. Det kanske hade varit möjligt att avvakta med även
            denna proposition tills sexualbrottspropositionen kommer förhoppningsvis
            tidigt nästa år. Det är värt att kritisera men är inte tillräckligt
            för att avslå propositionen. Därför ställer sig Centerpartiet
            bakom betänkandet.
          </note>
          <note>
            Rambeslutet kommer att innebära ett antal bra och välkomna straffskärpningar.
            Enligt rambeslutet ska maximistraffet för sexualbrott mot barn
            där tvång, våld eller hot används vara åtminstone fem år. Detta
            uppfyller inte Sverige i dag eftersom maximistraffet för grovt
            sexuellt tvång bara är fyra års fängelse. Detta gäller även för
            barnpornografi, där vi har ett maximistraff på fyra års fängelse
            men där det kommer att krävas minst fem år enligt rambeslutet.
            Straffskärpning kommer också att behövas vad gäller sexuellt ofredande
            som begåtts mot barn under 15 år och brottet förförelse av ungdom.
          </note>
          <note>
            Centerpartiet ser fram emot dessa straffskärpningar. Vi hoppas
            att de kommer nästa år i samband med sexualbrottspropositionen,
            som tidigare har framförts. Vi har väntat på sexualbrottspropositionen
            i nu snart tre år sedan Sexualbrottsutredningen lämnade sitt betänkande.
            I samband med detta ser vi också gärna en straffhöjning för våldtäktsbrottet.
          </note>
          <note>
            Fru talman! Rambeslutet kommer också att innebära några ytterligare
            förändringar i svensk sexualbrottslagstiftning som är önskvärda.
            Person som drar vinning av eller på annat sätt utnyttjar barns
            deltagande i pornografiska föreställningar, även utan att det
            finns något tvång eller otillbörlig påverkan, ska kunna dömas
            för detta. Det sker inte i Sverige i dag. Det tycker vi är en
            bra förändring som Centerpartiet också ställer sig bakom.
          </note>
          <note>
            Sexuellt utnyttjande av barn och barnpornografi är något av det
            äckligaste som de flesta av oss kan tänka oss. Ändå är det alltför
            vanligt förekommande, speciellt med barnpornografi på Internet.
            Brottslighet via Internet är allt annat än nationell brottslighet.
            Därför är det av stor betydelse att vi inom Europeiska unionen
            kan komma överens om lagstiftning som ska gälla i alla medlemsstater.
            Det får inte finnas några fristäder för barnpornografibrott. Detta
            är ett europeiskt steg i rätt riktning. Längre fram skulle jag
            också gärna vilja se en global överenskommelse med liknande regleringar.
          </note>
          <note>
            Våra barns trygghet och säkerhet står och ska alltid stå överst
            på dagordningen.
          </note>
          <note>
            Föredrogs
          </note>
          <note>
            Överläggningen var härmed avslutad.
          </note>
          <note>
            10 § Allmän inpasseringskontroll i kriminalvården
          </note>
          <note type="speaker">
            Anf. 111 SUSANNE EBERSTEIN (s):
          </note>
          <note>
            Fru talman! I detta betänkande behandlar utskottet propositionen
            2003/04:3 Allmän inpasseringskontroll i vissa kriminalvårdsanstalter
            och häkten samt ett antal motioner som väckts med anledning av
            propositionen.
          </note>
          <note>
            I propositionen föreslås att Kriminalvårdsstyrelsen ges rätt
            att besluta om att samtliga personer som passerar in i en viss
            sluten anstalt eller ett viss häkte ska kroppsvisiteras.
          </note>
          <note>
            Alla som arbetar vid eller besöker anstalten eller häktet ska
            omfattas av kontrollen. Syftet med kontrollen ska vara att söka
            efter otillåtna föremål. Skriftliga meddelanden får inte granskas.
            Ett beslut om allmän inpasseringskontroll får avse högst tre månader
            i taget. Om det finns särskilda skäl för det får Kriminalvårdsstyrelsen
            i enskilda fall medge undantag från den allmänna inpasseringskontrollen.
          </note>
          <note>
            Lagändringen föreslås träda i kraft den 1 februari 2004.
          </note>
          <note>
            Propositionen bygger på en överenskommelse mellan den socialdemokratiska
            regeringen, Vänsterpartiet och Miljöpartiet. I ärendet finns fyra
            reservationer och ett särskilt yttrande.
          </note>
          <note>
            Fru talman! Därmed har jag gjort en inledning och överlämnar
            ärendet till debattörerna.
          </note>
          <note type="speaker">
            Anf. 112 JEPPE JOHNSSON (m):
          </note>
          <note>
            Fru talman! Vi står bakom samtliga moderata reservationer men
            yrkar bifall endast till reservation nr 1.
          </note>
          <note>
            Fru talman! Kriminalvården står inför många stora och svåra problem.
            Det har vi talat om innan här i dag. Vi har en otrolig beläggningssituation
            med dubbelbeläggning. Man bor i sjukrum, i idrottsrum och i besöksrum.
            Antalet verkställighetsfall har nått all-time high. Samtidigt
            är mer än varannan intagen missbrukare.
          </note>
          <note>
            Fru talman! Drogmissbruket är nog det största hindret i kriminalvårdens
            verksamhet. Det är ett hinder för att tiden i anstalt ska kunna
            användas till återanpassning till ett hederligt liv efter att
            man har avtjänat sitt straff. Det måste alltid vara utgångspunkten
            när vi sätter människor i fängelse.
          </note>
          <note>
            Som jag nämnt tidigare här i dag är kriminalvården i akut penningbrist.
            Kriminalvårdsstyrelsen fick senast nu inför årsskiftet vädja om
            ytterligare rejält höjda krediter, och man har på förslag att
            genomföra en hel rad försämringar.
          </note>
          <note>
            Fru talman! När detta är sagt kanske det ändå är på sin plats
            att ge regeringen och utskottsmajoriteten en liten blomma, i och
            för sig en väldigt liten men dock en blomma. Vi från oppositionen
            är inte direkt bortskämda med att ni vågar föreslå åtgärder som
            i varje fall i någon mån syftar till att komma till rätta med
            problemen i fängelserna eller begränsa handlingsfriheten för både
            besökare och de intagna. Deras rättigheter och friheter brukar
            ni sätta oerhört högt. Det gör vi också. Men det måste finnas
            proportioner i det hela.
          </note>
          <note>
            Men verkligheten har väl tvingat er. Att man under 18 månader
            på Hall beslagtog inte mindre än 50 mobiltelefoner och det var
            vad man beslagtog måste ju också ha tvingat er till handlingskraft.
          </note>
          <note>
            Vi kan bara från vår sida beklaga att ni inte tycker att det
            är nödvändigt på de öppna anstalterna. Argumentationen är lite
            tunn och haltande. Varför skulle man inte vilja smuggla in mobiltelefoner
            på öppna anstalter? Där är en del ganska avancerade brottslingar.
            Vi strävar också efter att man ska kunna avsluta sitt straff på
            en öppen anstalt. Varför skulle man inte kunna smuggla in vapen
            eller narkotika på en öppen anstalt?
          </note>
          <note>
            Vi beklagar här er hållning. Likadant beklagar vi att ni står
            fast vid att man bara ska ta tre månader i taget. Det kan bli
            lite onödig byråkrati. I vissa fall tror jag att man får ha det
            permanent.
          </note>
          <note>
            Fru talman! Det krävs krafttag för att förhindra att narkotika
            kommer in på våra anstalter och häkten. Det är säkert alla överens
            om. Men utskottsmajoriteten låter fortfarande som en gammal singelskiva,
            om ni kommer ihåg det. Det är en alldeles speciell singelskiva.
            Man har spelat in samma låt på bägge sidor. Hur man än lägger
            på den är det samma upprepning.
          </note>
          <note>
            Ni skriver att ni alltid är av samma uppfattning som motionärerna
            som vill göra något åt problemen. Men när det gäller vikten av
            att komma med någonting eller förhindra någonting är ni så nöjda
            med det som har hänt, ni följer det, och ni tycker likadant som
            förra året.
          </note>
          <note>
            Fru talman! Så till glasrutan. Så här skriver vi moderater i
            vår motion: Genom att inrätta besöksrum i vilken den intagne och
            besökaren hålls åtskilda, exempelvis genom en glasruta, kan en
            del av narkotikainförseln stoppas. Härigenom möjliggörs också
            besök i de fall det annars, på grund av dokumenterat missbruk,
            inte vore möjligt. Glasrutan minskar lockelsen för anhöriga att
            vid besök försöka ta in narkotika på anstalten. Det kan också
            minska möjligheterna för den intagne att försöka förmå sina anhöriga
            att föra in narkotika. Sådana besöksrum bör inrättas på ett antal
            anstalter. Det var från vår motion.
          </note>
          <note>
            Vår reservation avslutas så här: Regeringen bör låta utreda möjligheterna
            och förutsättningarna att inrätta sådana besöksrum på ett antal
            anstalter. Vi skriver alltså utreda möjligheterna.
          </note>
          <note>
            Fru talman! Inte ens detta kan majoriteten tänka sig. Litar ni
            inte på att er regering kan utreda det här på ett seriöst sätt?
          </note>
          <note>
            I våras förde jag en debatt med Yilmaz Kerimo om glasrutan. Då
            sade Yilmaz så här: Jag tycker inte att vi ska ha bråttom med
            glasrutan. Det ska vara en human politik. Den som sitter inne
            ska kunna krama sitt barn när det kommer. Han ska kunna krama
            sin fru. Hon ska kunna krama sin man när hon kommer. Det är en
            human politik. Det underlättar återanpassningen. Ja, det är säkert
            nyttigt med en kram då och då. Men det får faktiskt finnas gränser.
            Det kan finnas gånger när det inte är speciellt motiverat att
            man springer och kramas till höger och vänster.
          </note>
          <note>
            Fru talman! Vi har aldrig föreslagit att alla besök ska ske med
            glasruta. Men det finns fall då det är motiverat. Vilket är mest
            humant besök med glasruta eller inga besök alls? Är det humant
            att vissa anhöriga, fruar, mödrar och flickvänner, känner sig
            tvingade att ta med narkotika vid besök? Så är den bittra verkligheten!
            Är det humant att vissa intagna trots att de inte vill känner
            sig tvingade av sina medfångar att se till att deras besökare
            tar med sig narkotika?
          </note>
          <note>
            Fru talman! Jag ser fram emot svar på dessa frågor. Samtidigt
            efterlyser jag förslag på hur Yilmaz Kerimo vill stoppa att narkotika
            tas in på anstalter och häkten.
          </note>
          <note>
            Fru talman! Avslutningsvis vill jag säga att en absolut förutsättning
            för att tiden i anstalten ska kunna användas för återanpassning
            till ett hederligt liv är att fängelserna hålls fria från narkotika
            och andra droger. De interner som har varit motiverade att lämna
            sitt missbruk får inte tillräckligt med hjälp under sin fängelsevistelse
            i dag. Den mest humana kriminalpolitiken är fängelser och häkten
            utan droger.
          </note>
          <note>
            Fru talman! Kan Yilmaz tänka sig att man har en liten hund stående
            vid inpasseringen till kriminalvårdsanstalterna? Det har ju visat
            sig att till och med om personalen kopplar sin pudel utanför så
            är det vissa som avstår från att besöka.
          </note>
          <note type="speaker">
            Anf. 113 KARIN GRANBOM (fp):
          </note>
          <note>
            Fru talman! I dag diskuterar vi olagliga varor på anstalt. Det
            är en mycket välbehövlig debatt. Narkotikasituationen på svenska
            fängelser är i dag katastrofal. Under 2002 tog anstalterna emot
            över 6 000 narkotikamissbrukare. Många av dem fortsätter sitt
            missbruk i anstalten. En tredjedel av de intagna är dömda för
            ett eller flera brott mot narkotikastrafflagen. Flera fortsätter
            att begå narkotikabrott på fängelserna. Slutsatsen är att narkotikan
            flödar in och runt i våra anstalter och häkten.
          </note>
          <note>
            Vi har också sett en kraftig upptrappning av mobiltelefoner inne
            på anstalterna. Under förra året beslagtogs ca 300 mobiltelefoner,
            varav nästan 200 på slutna anstalter. Då ska man minnas att de
            som sitter på slutna anstalter är där eftersom de har bedömts
            som samhällsfarliga. Mobiltelefoner inne på anstalt kan orsaka
            mycket stor skada. De intagna kan till exempel med hjälp av dessa
            organisera brott utanför anstalten eller planera upplopp i fängelset.
            Det finns också exempel på att mobiltelefoner har använts i planeringen
            av fritagningar och rymningar.
          </note>
          <note>
            Det finns även problem med insmuggling av vapen och andra otillåtna
            föremål. Allt detta gör att tiden i fängelse kan bli en mycket
            otrygg tid för de intagna. Arbetsmiljön för personalen blir outhärdlig.
            Samhällsmedborgarna i övrigt kan också känna sig otrygga av detta.
          </note>
          <note>
            En av kriminalvårdens uppgifter är att rehabilitera och återanpassa
            de intagna till ett liv utanför murarna. All behandling och alla
            investeringar är omintetgjorda om den intagna fortsätter att gå
            på narkotika. På flera fängelser har man dessutom svårt att hålla
            icke missbrukande skilda från narkotika. Det finns de som för
            första gången testar knark i fängelse. Det är helt oacceptabelt.
          </note>
          <note>
            Det handlar också om miljön i anstalt. Inte nog med att narkotikan
            bryter ned den missbrukande; han eller hon kan också utgöra en
            fara för andra. Det finns en klar koppling mellan narkotika och
            våld och hot i anstalt, det vill säga säkerheten.
          </note>
          <note>
            Det sista argumentet för att få bort knark från fängelserna borde
            egentligen vara självklart, men det är det tyvärr inte alla gånger:
            Hantering av narkotika är straffbart och ska därmed bekämpas överallt
            i samhället, även inom kriminalvården.
          </note>
          <note>
            Hur kommer då narkotikan och andra otillåtna föremål in? Ja,
            tänk om någon kunde ge ett heltäckande svar på den frågan! Uppfinningsrikedomen
            hos de intagna är stor, men en sak vet vi: Mycket narkotika och
            en del otillåtna föremål kommer in via besökare. En del kommer
            tyvärr också in via personal. Personal har bland annat känt sig
            hotad och tvingad och har därför begått brottsliga handlingar.
          </note>
          <note>
            För att komma åt problemet krävs en ökad kontroll av dem som
            kommer in på en anstalt. Detta har vi liberaler krävt länge, och
            nu äntligen kommer det en reaktion. Lagförslaget är otillräckligt,
            men ändå! Vi gläds över att även Socialdemokraterna har förstått
            att någonting måste göras. Propositionen innebär att en anstalt
            kan ansöka om ett tre månader långt tillstånd att införa en allmän
            inpasseringskontroll om det anses nödvändigt för att upprätthålla
            säkerheten. Möjligheten gäller dock enbart för slutna anstalter.
          </note>
          <note>
            Min första invändning gäller att kontrollen bara får användas
            när den anses nödvändig. Vad menas med detta? Kanske är vi överens
            om att det är nödvändigt att stoppa vapen och mobiltelefoner.
            Men är vi överens om att det är nödvändigt att stoppa narkotika?
            Får man enbart använda inpasseringskontrollen för att stoppa narkotika
            om denna anses ge upphov till säkerhetsrisker? Anses narkotika
            alltid vara en säkerhetsrisk? Jag ser det så, men jag är inte
            säker på att alla inklusive regeringen anser det.
          </note>
          <note>
            I dagens situation uppfattar jag att det på flera anstalter finns
            ett konstant behov av att öka säkerheten. Framför allt finns det
            ett behov av att bekämpa narkotika på alla anstalter. Det verkar
            medföra en hel del byråkrati att behöva ansöka om ett nytt tillstånd
            efter tre månader. Vi i Folkpartiet anser därför att det vore
            bättre att ett beslut om allmän inpasseringskontroll gäller tills
            vidare och att återkommande utvärderingar av beslutet ska ske.
          </note>
          <note>
            Den kontroll som det ges möjlighet till i propositionen möjliggör
            för fängelserna att kräva att intagna, besökare, personal, ja
            alla, går igenom en stålbåge. Ger stålbågen utslag finns det en
            reglerad möjlighet att känna igenom en persons kläder. Detta är
            en mycket låg grad av integritetskränkning. Den kan likställas
            med den som man får tåla om man beslutar sig för att flyga. Med
            denna åtgärd kan alla med rent mjöl i påsen slippa känna sig misstänkta.
          </note>
          <note>
            Det finns en motion som handlar om att advokater, läkare och
            präster ska slippa kontroll. Jag tror inte att det vore någon
            bra lösning. Dessa grupper skulle kunna utsättas för tryck, och
            om olagliga varor skulle fortsätta att komma in i anstalten kan
            de också utsättas för oförtjänt misstanke. Advokaterna får helt
            enkelt ringa i fasta telefoner eller utanför anstalten.
          </note>
          <note>
            Stålbåge och kroppsvisitation är en bra start för att minska
            olagliga varor på anstalt. Denna åtgärd kommer dock inte att ensam
            kunna lösa problemen. Flera åtgärder måste vidtas. Därför upprepar
            jag än en gång att fler knarkhundar måste till och att det bör
            vara möjligt att installera glasruta i besöksrummen. Detta skulle
            ytterligare minska pressen på besökarna att medföra narkotika
            och även möjliggöra besök då en intagen dokumenterat går på narkotika,
            som sades här tidigare.
          </note>
          <note>
            Slutligen motsätter vi oss också att det inte går att ansöka
            om allmän inpasseringskontroll på en öppen anstalt. Alla anstalter
            med behov av kontroll måste kunna få ett tillstånd.
          </note>
          <note>
            Sedan vill jag naturligtvis tala om att Folkpartiet står bakom
            alla sina reservationer, men för tids vinnande yrkar jag bifall
            bara till reservation 2.
          </note>
          <note type="speaker">
            Anf. 114 PETER ALTHIN (kd):
          </note>
          <note>
            Fru talman! Kvarvarande ledamöter i justitieutskottet och alla
            andra åhörare! För att inte glömma det och för att vinna tid yrkar
            jag bifall till reservation 3 och reservation 4.
          </note>
          <note>
            Nu diskuterar vi den allmänna inpasseringskontrollen och vad
            den innebär. Flera har redan sagt att samtliga personer ska vara
            föremål för kontroll vid vissa slutna anstalter och häkten. Det
            innebär att alla som arbetar på och alla som besöker dessa häkten
            och anstalter ska vara underkastade den här kontrollen, och det
            är väl bra.
          </note>
          <note>
            Genom mitt yrke som advokat vet jag att många har börjat sitt
            narkotikamissbruk på anstalten. Debuten har alltså skett på en
            anstalt. Vi kan inte ha anstalter där det finns narkotika. Det
            är fullständigt obegripligt att det är på det sättet. För ett
            antal år sedan sökte man sig till Österåkersanstalten därför att
            det fanns det ett visst skydd mot narkotika på den anstalten.
            Man hade en aktiv chef där och så vidare. Man sökte sig alltså
            till en anstalt för att slippa narkotikan. Det är ju orimligt
            att det är på det sättet.
          </note>
          <note>
            Det behövs självfallet en reglering av det hela. Jag läste i
            propositionen att enligt Kriminalvårdsstyrelsens årsredovisning
            för 2002 förekommer narkotikamissbruk ofta eller så gott som dagligen
            vid flera av landets anstalter. Det är häpnadsväckande. Vilket
            misslyckande.
          </note>
          <note>
            Som har sagts här tidigare regnar det mobiltelefoner och narkotika
            över Hall. När jag har besökt anstalter har jag träffat intagna
            som har varit så påverkade att de inte har känt igen att det är
            jag som kommer dit. De har sagt: Vänta du till min advokat Peter
            Althin kommer så ska vi ta hand om detta.
          </note>
          <note>
            Så påverkade har de varit på anstalten. Det är självklart att
            vi behöver ha en reglering av detta. Kontroll behövs. Men den
            här regleringen ska inte göras mer långtgående än vad som är nödvändigt.
            Därför har jag skrivit en motion, som påtalas här, men jag yrkar
            inte bifall till den. Inte ens en gång mina egna kamrater tycker
            att det är en så lysande idé ännu så länge. Jag har nämligen yrkat
            undantag för präster, läkare och advokater. Då kan någon tycka
            att jag pratar i egen sak, och det gör jag ju naturligtvis i viss
            mån. Det behöver inte vara något fel. Jag kan ju jag höll på att
            säga för en gångs skull veta vad jag pratar om, och det kan ju
            inte vara någon nackdel, inte ens i de här sammanhangen.
          </note>
          <note>
            Det intressanta är att när jag som advokat uppträder i säkerhetssalar
            där det finns en säkerhetskontroll är det ingen som kontrollerar
            mig. Jag kan lyfta in precis vad som helst, vare sig det gäller
            häktningsförhandlingar eller huvudförhandlingar. Den tilliten
            bör man ha till advokater, präster och läkare. Jag är inte ensam,
            även om jag inte har fått med mig hela partiet ännu. Det finns
            ett antal remissinstanser som är inne på samma linje, och detta
            utan att jag har pratat med någon av dem. Det är Länsrätten i
            Stockholm, Kammarrätten i Jönköping, Göteborgs tingsrätt, Hovrätten
            över Skåne och Blekinge och kanske inte helt överraskande Sveriges
            advokatsamfund. Jag har inget yrkande när det gäller detta. Jag
            påpekar bara att det är viktigt att vi får kontroll på detta,
            men jag tror att det kan vara viktigt att vissa yrkesgrupper ändå
            slipper det.
          </note>
          <note>
            Hur ska man då komma till rätta med narkotikaproblemen i övrigt?
            Jag har yrkat bifall till två reservationer. Den ena går ut på
            detta med en glasruta. Jag är egentligen motståndare till slutenhet
            och till att man gör det besvärligt och minskar humaniteten inne
            på anstalterna, men jag tror att det kan vara viktigt för vissa
            grupper att över huvud taget få träffas. Man borde i alla fall
            pröva detta och utvärdera det som ett sätt att förhindra denna
            ström av narkotika som kommer in på anstalterna. Därför yrkar
            Kristdemokraterna bifall till reservation 4.
          </note>
          <note>
            Hur ska man åstadkomma drogfrihet inne på anstalterna? Man måste
            ha bättre kontroller inne på anstalterna med urinprov, besökskontroll
            och så vidare. Jag vill påstå att det är oerhört viktigt för de
            intagna själva att de, om vi nu hoppas att de ska återanpassas,
            slipper få i sig narkotika på anstalterna. Man ska hjälpa dem
            att förhindra att de får i sig narkotika.
          </note>
          <note>
            Man får aldrig ge upp. Det ska finnas en humanitet i allt. De
            här föreslagna åtgärderna, som tas upp i reservationerna 3 och
            4, tycker jag uppfyller vissa krav och kan underlätta lite för
            att få stopp på det hela. Därför yrkar jag bifall till dessa.
          </note>
          <note>
            Sedan önskar jag alla mina kolleger i justitieutskottet, talmännen
            och övriga här en god jul och ett gott nytt år.
          </note>
          <note type="speaker">
            Anf. 115 JOHAN LINANDER (c):
          </note>
          <note>
            Fru talman! Det är positivt att regeringen nu äntligen lägger
            fram en proposition om allmän inpasseringskontroll i kriminalvården.
            Tyvärr har det som vanligt tagit för lång tid. Åtminstone tycker
            vi i oppositionen att det har tagit för lång tid. Jag tycker också
            att det tyder på viss handlingsförlamning med att ta itu med de
            problem som finns inom kriminalvården.
          </note>
          <note>
            Narkotika, mobiltelefoner och diverse olika vapen är tyvärr inte
            ovanligt inne i svenska fängelser. Detta har vi vetat länge och
            ändå har det tagit så här lång tid innan vi fått ett förslag,
            en proposition, på vårt bord.
          </note>
          <note>
            Centerpartiet står bakom de begränsningar som ligger i förslaget
            såväl vad gäller tidsbegränsningen på tre månader med möjlighet
            till förlängning som begränsningen till slutna anstalter och häkten.
          </note>
          <note>
            Det är viktigt att slå fast att åtgärderna inte ska användas
            generellt månad efter månad och år efter år, utan åtgärderna ska
            vara en extra kontroll för att sätta fokus på problem som finns
            på just den anstalten just då. Med en generellt pågående kontroll
            riskerar det att bli en rutinkontroll som egentligen inte skapar
            en fokusering på problemet, utan det blir kanske snarare ineffektivt.
            Tillämpningen av inpasseringskontrollen bör prövas vid jämna mellanrum
            för att se om den aktuella situationen på anstalten eller häktet
            verkligen ger anledning till kroppsvisitation av alla, såväl personal
            som besökare. Tyvärr är väl situationen i våra anstalter sådan
            i dag att den här kontrollen behövs alltsomoftast, men vi kan
            ju ha en förhoppning om att situationen blir bättre.
          </note>
          <note>
            Fru talman! Centerpartiet vill också se de nu liggande förslagen
            om kroppsvisitering som ett nödvändigt ont och inte som en självklarhet.
            En reglering som kränker människors integritet får aldrig göras
            mer långtgående än vad som är nödvändigt. Det får vi aldrig glömma
            bort. Visar en utvärdering av de ökade inpasseringskontrollerna
            på slutna anstalter och häkten att de ger en god effekt som även
            skulle behövas på öppna anstalter för att angripa motsvarande
            problem, är jag öppen för att tillåta kroppsvisitering även på
            öppna anstalter. Men jag tycker att det säger sig självt att det
            inte finns samma starka motiv ur säkerhetssynpunkt med en inpasseringskontroll
            på öppna anstalter som det finns på slutna.
          </note>
          <note>
            Man kan ju tillägga att det knappast är så att remissinstanserna
            har krävt mer långtgående förslag, utan tvärtom har många tunga
            remissinstanser ställt sig tveksamma till de nu föreslagna åtgärderna.
          </note>
          <note>
            Samtidigt som vi i Centerpartiet i dag inte är beredda att acceptera
            en generell användning av inpasseringskontroll på alla anstalter,
            vill vi se ett effektivare arbete mot narkotika inne på anstalterna.
            Detta är åtgärder mot och för de intagna på anstalterna och inte
            mot personal och besökare.
          </note>
          <note>
            Det behövs fler narkotikahundar, urinprovtagningar och andra
            kontrollåtgärder. Ny teknik bör kunna användas i större utsträckning
            och på ett effektivare sätt när det finns misstanke om narkotikamissbruk
            inne på anstalterna. Detta har vi debatterat tidigare, och jag
            tänker inte gå djupare in på det i just denna debatt.
          </note>
          <note>
            Fru talman! Jag vill yrka bifall till reservation 3 under punkt
            6 angående andra åtgärder mot droger i anstalter och häkten, och
            jag står självklart även bakom det särskilda yttrandet om den
            så kallade glasrutan. Vi menar att glasruta ska kunna användas
            på försök i de fall då den intagne inte kan få besök på annat
            sätt.
          </note>
          <note type="speaker">
            Anf. 116 YILMAZ KERIMO (s):
          </note>
          <note>
            Fru talman! De senaste åren har ordnings- och säkerhetsproblemen
            vid landets anstalter och häkten ökat. Det har visat sig att intagna
            i större utsträckning än tidigare har tillgång till otillåtna
            föremål, till exempel narkotika, vapen och mobiltelefoner.
          </note>
          <note>
            Under år 2002 beslagtogs ca 300 mobiltelefoner vid landets samtliga
            anstalter. Mobiltelefonerna underlättar för de intagna att planera
            och genomföra brott, som narkotikahandel, men används även vid
            rymningar och fritagningar.
          </note>
          <note>
            Vidare medför förekomsten av otillåtna föremål, speciellt narkotika,
            ordningsstörningar och ett negativt socialt klimat som försvårar
            återfallsförebyggande arbete. De otillåtna föremålen är självklart
            också ett säkerhets- och arbetsmiljöproblem för personalen.
          </note>
          <note>
            De otillåtna föremålen tas huvudsakligen in av de personer som
            passerar in i anstalterna och häktena. Det finns därför ett behov
            för kriminalvården att i större utsträckning kunna kontrollera
            dessa. Det finns redan i dag möjlighet att kontrollera de intagna
            och deras besökare, men dessa kontrollmöjligheter räcker inte
            till.
          </note>
          <note>
            I den proposition som behandlas i vårt betänkande föreslås därför
            att Kriminalvårdsstyrelsen ska kunna besluta att samtliga som
            passerar in till en viss sluten anstalt eller ett häkte ska kunna
            kroppsvisiteras. Syftet är att man ska söka efter otillåtna föremål.
            Kontrollen ska benämnas allmän inpasseringskontroll. Kriminalvårdsstyrelsen
            kan i ett enskilt fall medge undantag från kontrollen, om det
            finns särskilda skäl för det.
          </note>
          <note>
            Med kroppsvisitation avses undersökning av kläder, väskor och
            annat som den som undersöks bär med sig. I begreppet innefattas
            även kontroll med en metalldetektor. Den kontroll som föreslås
            kan därmed jämföras med den som tillämpas vid flygplatser.
          </note>
          <note>
            Det finns en rad fördelar med en kontroll som omfattar alla.
            En allmän kontroll blir effektivare, då fler personer kontrolleras,
            och enklare att tillämpa, eftersom riskbedömningar inte behöver
            göras i enskilda fall. Den får lättare acceptans bland dem som
            kontrolleras, eftersom den inte utpekar en viss grupp som misstänkt.
          </note>
          <note>
            En allmän kontroll skyddar även personalen men också andra som
            arbetar nära de intagna från att genom hot eller påtryckningar
            förmås att föra in otillåtna föremål till de intagna. Om en enskild
            grupp undantas från kontroll finns det risk att dessa personer
            i större utsträckning blir utsatta för hot och påtryckningar från
            de intagna.
          </note>
          <note>
            Reservanterna har föreslagit att vissa yrkesgrupper ska undantas
            från kontrollen, till exempel advokater och präster. Med hänvisning
            till argumenteringen tidigare vidhåller majoriteten sin uppfattning
            att alla ska kontrolleras.
          </note>
          <note>
            Syftet med lagförslaget är att färre otillåtna föremål ska komma
            in på anstalterna. Detta kommer bland annat att göra det svårare
            för de intagna att ägna sig åt brottsliga aktiviteter under anstaltstiden
            och medföra att personalen får en tryggare och säkrare arbetsmiljö.
          </note>
          <note>
            Propositionen bygger på en överenskommelse mellan den socialdemokratiska
            regeringen, Vänsterpartiet och Miljöpartiet.
          </note>
          <note>
            Fru talman! Moderaterna och Folkpartiet har i reservationer föreslagit
            att alla anstalter, även öppna, bör omfattas. De föreslår också
            att beslut om allmän inpasseringskontroll ska gälla tills vidare,
            det vill säga inte vara tidsbegränsade. De vill med andra ord
            gå hårdare fram.
          </note>
          <note>
            Från majoritetens sida anser vi att det är en bra ordning med
            en tidsbegränsad inpasseringskontroll. Det är angeläget att kontroller
            av detta slag inte förekommer i vidare mån än vad som är motiverat
            ur säkerhetssynpunkt. När den fastställda tiden löpt ut ska frågan
            om fortsatt kontroll utvärderas.
          </note>
          <note>
            Vi inför möjlighet till inpasseringskontroll. Då får vi också
            se hur det fungerar. Den svenska kriminalvården har ingen tidigare
            erfarenhet av inpasseringskontroll av detta slag.
          </note>
          <note>
            Fru talman! Jag yrkar bifall till förslaget i betänkandet och
            avslag på samtliga reservationer.
          </note>
          <note type="speaker">
            Anf. 117 JEPPE JOHNSSON (m) replik:
          </note>
          <note>
            Fru talman! Yilmaz kommenterade inte några diskreta frågor som
            jag hade, så jag tänker naturligtvis upprepa dem.
          </note>
          <note>
            I sitt anförande nämnde Yilmaz att det hade beslagtagits 350
            mobiltelefoner. Jag kommer inte ihåg under vilken tid det var,
            men det är 350 för mycket. Då är min fråga till Yilmaz, som har
            studerat detta noga: Togs några av de mobilerna på någon öppen
            anstalt?
          </note>
          <note>
            Om de tas på en öppen anstalt undrar jag om Yilmaz Kerimo tror
            att man kan använda dem brottsligt. Eller ringer man bara flickvänner,
            mödrar och vänner och bekanta? Tror Yilmaz att man också på en
            öppen anstalt kan använda de här mobiltelefonerna till att göra
            vissa beställningar, till att driva lite affärsverksamhet eller
            fri företagsamhet inifrån fängelset, så att det skulle vara skadligt?
            Eller tror Yilmaz att de mobiltelefoner som man eventuellt tar
            in på öppna anstalter enbart används socialt?
          </note>
          <note type="speaker">
            Anf. 118 YILMAZ KERIMO (s) replik:
          </note>
          <note>
            Fru talman! Vi tycker att man ska ha inpasseringskontroll på
            slutna anstalter och i häkten ur säkerhetssynpunkt.
          </note>
          <note>
            De öppna anstalterna ska vara öppna. Då har man bedömt att de
            intagna inte är en risk för allmänheten, och de ska komma ut så
            småningom. På slutet av sin fängelsetid ska man sitta på en öppen
            anstalt för att sedan kunna komma ut, och man ska också anpassa
            sig till det samhälle som man sedan ska leva i.
          </note>
          <note>
            Har man samma kontroll hela tiden blir det en tickande bomb när
            dessa personer kommer ut. Då kommer det att bli ännu värre för
            dem. Vi tycker att vi ska börja med inpasseringskontroll på slutna
            anstalter där det finns risk för att de har otillåtna föremål.
            När den risken är borta förflyttas de till öppna anstalter, och
            då ska det vara öppna anstalter.
          </note>
          <note type="speaker">
            Anf. 119 JEPPE JOHNSSON (m) replik:
          </note>
          <note>
            Fru talman! Jag förmodar att alla ska komma ut så småningom,
            även de som sitter på öppna anstalter.
          </note>
          <note>
            Yilmaz talar här om tickande bomber. Jag vet inte om bomberna
            är mer eller mindre farliga om de har en mobiltelefon eller otillåtna
            föremål. Jag anser att de här tickande bomberna det var Yilmaz
            eget uttryck är farligare om de får tillgång till sådana föremål
            som jag förmodar att både Yilmaz och jag inte tycker att man ska
            ha.
          </note>
          <note>
            Yilmaz sade det själv, så jag behöver inte upprepa det, men det
            är också ganska grova brottslingar som sitter på öppna anstalter.
            Både Yilmaz och jag tycker att man kan överföra riktigt grova
            brottslingar till öppna anstalter mot slutet av verkställighetstiden.
            Med den återfallsfrekvens som vi har kan jag, även om jag inte
            skulle vilja det, säga så här: En del av dem kommer tyvärr att
            återfalla, kanske redan under anstaltstiden, och bedriva brottslighet
            med hjälp av bland annat mobiltelefoner. Affärsverksamhet har
            förekommit på slutna anstalter och naturligtvis också på öppna
            anstalter.
          </note>
          <note>
            Slutligen: Kan Yilmaz tänka sig att man har en liten eller en
            något större hund vid inpasseringen till både öppna och slutna
            anstalter som, så att säga, kan vara en liten detektor och känna
            om det luktar lite otillåtet pulver när besökarna kommer in och
            när de intagna har varit på permission?
          </note>
          <note type="speaker">
            Anf. 120 YILMAZ KERIMO (s) replik:
          </note>
          <note>
            Fru talman! Jag tror att där går skiljelinjen mellan den socialdemokratiska
            politiken och Moderaterna. Moderaterna vill bara ha hårdare tag.
            De tror att det löser alla problem, bara man låser in och kontrollerar.
            Med en inhuman politik ska man lösa alla problem.
          </note>
          <note>
            Vi tycker visst att man ska ha kontroller. Det är därför vi ska
            börja med inpasseringskontroll på slutna anstalter. Där ska man
            satsa på att motivera dessa människor så att de småningom kan
            komma till öppna anstalter. Därefter ska de komma ut i den fria
            världen igen.
          </note>
          <note>
            Det räcker inte att låsa in dem, ha hårdare kontroller och tro
            att de ska bli narkotikafria och att allt ska bli bra. Man bedömer
            att det finns behov av att införa inpasseringskontroller på slutna
            anstalter än så länge. Vi börjar med det. Sedan får man utvärdera
            det. Därefter får man se om det behövs ytterligare åtgärder. Men
            bara en åtgärd räcker inte. Det är olika faktorer som man ska
            jobba med, motivationsarbete och programverksamhet när de är inne.
            Sedan ska de så småningom flyttas ut till andra öppnare anstalter.
            Därefter ska man ge dem ett förtroende att leva ett fritt liv.
          </note>
          <note type="speaker">
            Anf. 121 KARIN GRANBOM (fp) replik:
          </note>
          <note>
            Fru talman! Jag fick inte heller svar på mina frågor. Därför
            ställer jag dem en gång till. Enligt propositionen får inpasseringskontrollen
            användas endast då det är nödvändigt för säkerheten. Jag skulle
            vilja få ett svar på vad nödvändigt egentligen betyder. Jag tycker
            att det är relativt oklart. Jag skulle vilja ställa en fråga till
            Yilmaz Kerimo. Anser Yilmaz Kerimo att narkotika på fängelserna
            alltid eller bara ibland ska bedömas vara en säkerhetsrisk?
          </note>
          <note type="speaker">
            Anf. 122 YILMAZ KERIMO (s) replik:
          </note>
          <note>
            Fru talman! Jag tycker att svaret är självklart. Att du ställer
            den frågan och att du inte redan kan svaret gör mig lite besviken.
            Nödvändigt är när man ser att det finns otillåtna föremål på anstalterna.
            När man ser att de har mobiltelefoner och narkotika på anstalterna
            måste man vidta åtgärder. Då ska man införa inpasseringskontroll.
            Det är ett självklart svar. Jag har inte förstått vad du undrar
            över.
          </note>
          <note type="speaker">
            Anf. 123 KARIN GRANBOM (fp) replik:
          </note>
          <note>
            Fru talman! Det är jättebra att jag får det svaret. Det tycker
            jag också. Narkotika på anstalterna är alltid ett säkerhetsproblem.
            Det är just därför som jag kräver att inpasseringskontroller och
            tillstånd för det ska vara mer än bara en temporär kontroll. Narkotikaproblemen
            på anstalterna i Sverige i dag är mycket stora och mycket allvarliga.
            Jag ser att majoriteten fortfarande, trots detta förslag som jag
            välkomnar, är handfallen. Jag skulle vilja ställa ytterligare
            en fråga till Yilmaz Kerimo. Har du börjat tänka om vad gäller
            glasrutan och hundarna? I så fall skulle jag se att det börjar
            hända någonting.
          </note>
          <note type="speaker">
            Anf. 124 YILMAZ KERIMO (s) replik:
          </note>
          <note>
            Fru talman! Jag tycker att tre månader är bra att börja med.
            Sedan får man utvärdera. Om det finns behov av att förlänga finns
            möjligheten att förlänga. Det är självklart. Tre månader är en
            lagom tid för att få en effekt av de åtgärder som man har tillfört.
            Det finns alltid möjlighet att förlänga.
          </note>
          <note>
            Vad det gäller besöksrutan har Jeppe Johnsson tagit upp det.
            Det gör han alltid, varje år. Både han och jag sitter i Kriminalvårdskommittén.
            Den tittar på vissa åtgärder, vissa förändringar. Glasrutan är
            en av dem som man kanske ska börja titta på lite närmare. Jag
            vill inte föregripa utredningens arbete. Jag avvaktar och ser
            vad vi kommer fram till i kommittén innan jag kan säga något.
            Men bara en åtgärd räcker inte. Det finns olika faktorer. Många
            åtgärder måste vidtas för att man ska kunna förebygga narkotika
            och allt som finns på anstalterna. En helhetssyn måste tillämpas.
            Kommittén tittar närmare på hur man ska effektivisera detta arbete.
            Vi får avvakta och se.
          </note>
          <note type="speaker">
            Anf. 125 ROLF OLSSON (v):
          </note>
          <note>
            Fru talman! Bakgrunden till den här propositionen utgörs av ökade
            säkerhetsproblem inom kriminalvården. Det handlar konkret om att
            det i relativt stor utsträckning och på flera anstalter förekommer
            narkotika, vapen och mobiltelefoner. Det i sin tur underlättar
            och möjliggör planering och genomförande av nya brott, rymningar
            och fritagningar. Det är självklart en utveckling som är bekymmersam
            och måste föranleda åtgärder. Förslaget om allmän inpasseringskontroll
            bör ses i just detta sammanhang.
          </note>
          <note>
            Fru talman! Kriminalvårdens uppgift är, som alla vet, att verkställa
            de straff som utdöms då någon har begått brott. Återfall i brott
            ska förebyggas, och verkställigheten ska vara säker och human.
            Det innebär självklart att återfall i brott eller drogmissbruk
            under verkställigheten strider mot grundtankarna och målen för
            kriminalvårdens verksamhet. Om vi ser på situationen när det gäller
            missbruk av droger på våra kriminalvårdsanstalter är det ett bekymmersamt
            faktum att andelen narkotikamissbrukare bland de intagna tycks
            öka.
          </note>
          <note>
            Vänsterpartiet anser att det är angeläget att kriminalvården
            prioriterar uppbyggandet av bättre fungerande missbruksbehandling
            i sin verksamhet. Fler drogfria avdelningar behöver tillskapas
            med inslag av ökade behandlingsinsatser. Mer av motivationsarbete
            behövs på övriga avdelningar. Utvecklingen har tyvärr delvis gått
            i rakt motsatt riktning. Den utvecklingen, menar vi, måste brytas.
            En mer utbyggd väl fungerande missbruksbehandling är ett avgörande
            led i rehabiliteringen av den enskilde.
          </note>
          <note>
            Det är Vänsterpartiets uppfattning att förstärkningar av behandlingsarbetet
            i kriminalvården också är ett avgörande moment i ett förebyggande
            arbete för att verksamt minska återfall i brott och drogmissbruk
            generellt i kriminalvården. Därför är det viktigt att i fortsättningen
            söka prioritera behandlingsinsatser i högre utsträckning än vad
            som skett under senare år.
          </note>
          <note>
            Fru talman! Jag har redovisat några grundläggande synpunkter
            från Vänsterpartiet om vad vi anser viktigt att tänka på vid utformningen
            av verkställigheten i kriminalvården. Vi står bakom dessa förslag
            till allmän inpasseringskontroll. Det är självklart oacceptabelt
            med en ökad mängd narkotika, vapen och mobiltelefoner som i sin
            tur underlättar eller utgör grund till kriminalitet och drogmissbruk.
            En åtgärd som kan vara acceptabel och effektiv är att, som föreslås
            i betänkandet, låta Kriminalvårdsstyrelsen ha möjligheten att
            besluta om en allmän inpasseringskontroll. Det är då en grundförutsättning
            att den verkligen ska vara allmän och omfatta samtliga personer
            som passerar in i den aktuella anstalten eller häktet. Den ska
            omfatta besökare. Den ska omfatta personal. Det är otillåtna föremål
            som ska stå i fokus, inte skrivna meddelanden. Kriminalvårdsstyrelsen
            ska kunna medge undantag i enskilda fall där det får anses motiverat.
            Ett beslut om allmän inpasseringskontroll får avse högst tre månader.
            Sedan ska ett nytt beslut fattas.
          </note>
          <note>
            Fru talman! Ett avgörande skäl för Vänsterpartiet att ställa
            oss bakom de här förslagen till allmän inpasseringskontroll är
            just detta att bestämmelserna omfattar i princip alla, med undantag
            av dem som av alldeles särskilda skäl kan beviljas undantag av
            Kriminalvårdsstyrelsen. Det innebär att bestämmelserna är icke
            utpekande, icke-diskriminerande. Det är en grundförutsättning
            för oss. Det måste givetvis också ske i former som innebär att
            kränkningar undviks.
          </note>
          <note>
            Fru talman! Vänsterpartiet vill verka för prioritering av mer
            behandlingsinsatser. Vi står därför givetvis bakom skrivningarna
            i betänkandet om att inte införa besöksrum med glasruta. Det underströks
            ju också av Narkotikakommissionen. Det är, menar vi, inte förenligt
            med strävan att inte öka slutenheten i anstalterna. Vi har inte
            funnit någon anledning att ändra denna inställning.
          </note>
          <note>
            Fru talman! Jag yrkar bifall till förslaget i justitieutskottets
            betänkande JuU7.
          </note>
          <note type="speaker">
            Anf. 126 JEPPE JOHNSSON (m) replik:
          </note>
          <note>
            Fru talman! Mitt minne är inte vad det borde vara. Jag har bestämt
            för mig att Narkotikakommissionen föreslår att man ska införa
            glasruta. De kan väl inte ha helt fel.
          </note>
          <note>
            Jag skulle bara vilja fråga Rolf det som jag frågade Yilmaz.
            Kan det inte vara skadligt att plocka in mobiltelefoner på en
            öppen anstalt, eller är det någon sorts belöning man ska få när
            man har kvalificerat sig för en öppen anstalt? Kan man inte ställa
            till skada, göra små beställningar och ringa olämpliga samtal
            också från en öppen anstalt?
          </note>
          <note type="speaker">
            Anf. 127 ROLF OLSSON (v) replik:
          </note>
          <note>
            Fru talman! Jag skulle vilja säga att en placering i öppen anstalt
            inte sker slumpvis. Det sker utifrån en planering. Det är en person
            som utifrån en helhetsbedömning ska kunna klara en sådan placering
            som en öppen anstalt innebär.
          </note>
          <note>
            Därför tycker jag att den här åtgärden, som måste anses vara
            en extraordinär åtgärd, ska användas med urskillning. Det ska
            vara en selektiv åtgärd och inte slå över hela linjen. Jag tycker
            att det bör vara huvudprincipen. Därför ska detta vara förbehållet
            slutna anstalter och häkten.
          </note>
          <note>
            Det är också så, om jag ska se på det hela lite kritiskt fundersamt,
            att åtgärderna för att klara bevakningen och inpasseringskontrollen
            på den öppna anstalten kräver mycket mer. Det är inte avgörande,
            men det är en detalj i det hela. Jag tror att det är klokt och
            vist att börja med den här varianten och kunna införa detta vid
            de slutna anstalterna och häktena.
          </note>
          <note type="speaker">
            Anf. 128 JEPPE JOHNSSON (m) replik:
          </note>
          <note>
            Fru talman! Rolf pratar om att det ska vara selektiva åtgärder.
            Det är fortfarande tre månader som gäller. Det hade varit tre
            månader också på en öppen anstalt. Det hade inte varit för evigt
            där heller med de regler som utskottsmajoriteten kommer att rösta
            igenom.
          </note>
          <note>
            För min del skulle det vara intressant att studera om grova brottslingar
            som så att säga gör sin sista tid på öppen anstalt aldrig återfaller.
            Jag tror tyvärr inte att det är riktigt så. Många av de grova
            brottslingarna är betydligt mer beräknande än så.
          </note>
          <note>
            Sedan delar jag Rolfs uppfattning att det är oerhört viktigt
            med vård och behandling i fängelserna. Jag kan bara säga att den
            kriminalvård vi har nu faktiskt får tummen ned av RFHL. Riksförbundet
            för hjälp åt narkotika- och läkemedelsberoende, RFHL, kallar den
            besparingsplan som nu föreligger för en krigsförklaring. Vi har
            i och för sig inte tagit ställning till den, men vi tar snart
            ställning till budgeten och det kräver de besparingarna. Hur vill
            Rolf jobba vidare för att pengarna också ska räcka till den angelägna
            vården och behandlingen? RFHL ser det som en krigsförklaring.
          </note>
          <note type="speaker">
            Anf. 129 ROLF OLSSON (v) replik:
          </note>
          <note>
            Fru talman! Jag råkar känna en del framträdande företrädare för
            RFHL. Jag är fullkomligt övertygad om att de är helt överens med
            mig om att det måste till en hårdare satsning på en behandling
            inom ramen för kriminalvården. Det är där de stora bekymmersamma
            bristerna finns. Det är på det viset vi kan förebygga och motverka
            det utbredda missbruk som finns och bygga upp människorna igen
            utifrån rediga behandlingsplaner. Det är på den bogen vi i första
            hand måst satsa nya medel. Vi ska jobba på det under de kommande
            åren.
          </note>
          <note>
            I första hand ska vi åter bygga upp behandlingsarbetet och göra
            det starkare. Vi ska skapa balans. Det måste till kontrollåtgärder
            också, men jag tror att det i första hand är behandling av missbruk
            som måste till för att också den vägen faktiskt minska efterfrågan
            på missbrukssidan inne på anstalterna. Om det är jag fullkomligt
            övertygad att RFHL håller med mig.
          </note>
          <note>
            Föredrogs
          </note>
          <note>
            Överläggningen var härmed avslutad.
          </note>
          <note>
            11 § Gemensamma brottsutredningsgrupper inom EU
          </note>
          <note>
            Föredrogs
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            12 § Antalet justitieråd
          </note>
          <note>
            Föredrogs
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            13 § Bordläggning
          </note>
          <note>
            Anmäldes och bordlades
          </note>
          <note>
            14 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 15 december
          </note>
          <note>
            Gunnar Hökmark
          </note>
          <note>
            Nina Lundström
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 20 januari 2004.
          </note>
          <note>
            15 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 15 december
          </note>
          <note>
            Ingela Thalén
          </note>
          <note>
            Annelie Enochson
          </note>
          <note>
            Désirée Pethrus Engström
          </note>
          <note>
            Lars Tysklind
          </note>
          <note>
            Anne-Marie Ekström
          </note>
          <note>
            Birgitta Ahlqvist
          </note>
          <note>
            Ulla Hoffmann
          </note>
          <note>
            Ulla Hoffmann
          </note>
          <note>
            Carina Hägg
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 20 januari 2004.
          </note>
          <note>
            16 § Anmälan om skriftligt svar på fråga
          </note>
          <note>
            Anmäldes att skriftligt svar på följande fråga inkommit
          </note>
          <note>
            den 15 december
          </note>
          <note>
            Karin Granbom
          </note>
          <note>
            Svaret redovisas i bilaga som fogats till riksdagens snabbprotokoll
            tisdagen den 20 januari 2004.
          </note>
          <note>
            17 § Kammaren åtskildes kl. 16.04.
          </note>
          <note>
            Förhandlingarna leddes
          </note>
          <note>
            /Monica Gustafson
          </note>
        </div>
      </body>
    </text>
  </TEI>
</teiCorpus>
