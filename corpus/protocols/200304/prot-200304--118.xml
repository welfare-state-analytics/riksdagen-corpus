<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200304</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200304</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--118</head>
          <docDate when="2004-05-19">2004-05-19</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2003/04:118
          </note>
          <note>
            Onsdagen den 19 maj
          </note>
          <note>
            Kl. 12:00 - 16:41
          </note>
          <note>
            1 § Justering av protokoll
          </note>
          <note>
            Justerades protokollet för den 13 maj.
          </note>
          <note>
            2 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2003/04:493
          </note>
          <note>
            Interpellation 2003/04:493 av Kenneth Johansson (c) om stärkande
            av patientens ställning i vården
          </note>
          <note>
            Interpellationen kommer att besvaras måndagen den 14 juni 2004.
          </note>
          <u xml:id="i-d35abb454eb7d4c9-0" who="unknown">
            <seg>
              Skälet till dröjsmålet är att det inte gått att hitta en tidigare
              debattid på grund av stor anhopning av interpellationer i riksdagen.
            </seg>
          </u>
          <note>
            Erna Zelmin
          </note>
          <note>
            3 § Svar på interpellation 2003/04:432 om USA:s stöd till Israel
          </note>
          <note type="speaker">
            Anf. 1 Utrikesminister LAILA FREIVALDS (s):
          </note>
          <u xml:id="i-d35abb454eb7d4c9-1" next="i-d35abb454eb7d4c9-9" who="Q291648">
            <seg>
              Fru talman! Gustav Fridolin har frågat mig vilka åtgärder jag
              och den svenska regeringen avser att vidta för att stärka den
              svenska och europeiska Mellanösternpolitiken i syfte att nå fredsförhandlingar
              och ett slut på den israeliska ockupationen.
            </seg>
          </u>
          <u xml:id="i-d35abb454eb7d4c9-2" prev="i-d35abb454eb7d4c9-1" who="Q291648">
            <seg>
              Den svenska regeringen ser mycket allvarligt på händelseutvecklingen
              i den israelisk-palestinska konflikten. Våldet kräver så gott
              som dagligen nya offer på bägge sidor. För att förutsättningar
              för en återupptagen förhandlingsprocess ska kunna skapas måste
              våldet upphöra. En villkorslös och ömsesidig vapenvila är det
              enda som kan bygga förutsättningar för en återupptagen förhandlingsprocess.
            </seg>
          </u>
          <u xml:id="i-d35abb454eb7d4c9-3" prev="i-d35abb454eb7d4c9-1" who="Q291648">
            <seg>
              Sveriges och EU:s position ligger fast. Det finns inget alternativ
              till en av parterna framförhandlad lösning på konflikten som grundas
              på internationell rätt. EU kommer inte att acceptera några förändringar
              av 1967 års gränser som inte överenskommits av parterna.
            </seg>
          </u>
          <u xml:id="i-d35abb454eb7d4c9-4" prev="i-d35abb454eb7d4c9-1" who="Q291648">
            <seg>
              Jag delar Gustav Fridolins uppfattning om att en tydlig europeisk
              politik gentemot Israel är viktig. När det gäller premiärminister
              Sharons aviserade planer på ett israeliskt tillbakadragande från
              delar av de palestinska områdena har EU också varit mycket tydligt
              om att tillbakadragandet måste kopplas till en förhandlingsprocess
              och bli ett led i genomförandet av färdplanen. Detta kräver i
              sin tur att tillbakadragandet sker i samordning med den palestinska
              myndigheten. Det är endast genom ett uppfyllande av dessa grundläggande
              kriterier som ett israeliskt tillbakadragande kan innebära ett
              steg i rätt riktning.
            </seg>
          </u>
          <u xml:id="i-d35abb454eb7d4c9-5" prev="i-d35abb454eb7d4c9-1" who="Q291648">
            <seg>
              Folkrätten måste utgöra basen för en permanent lösning med utgångspunkt
              i FN:s resolutioner 242 och 338, och den palestinska sidan måste
              ges möjlighet att påverka slutresultatet. Vid möte på ministernivå
              den 4 maj i New York uttryckte kvartettmedlemmarna USA, Ryssland,
              EU och FN stöd för färdplanen och en tvåstatslösning som grundar
              sig på direkta förhandlingar mellan parterna, baserade på 1967
              års gränser och relevanta FN-resolutioner. Det är av största vikt
              för den svenska regeringen att EU fortsätter att spela en central
              roll i kvartetten.
            </seg>
          </u>
          <u xml:id="i-d35abb454eb7d4c9-6" prev="i-d35abb454eb7d4c9-1" who="Q291648">
            <seg>
              Det pågår också ett intensivt internt EU-arbete med att undersöka
              tänkbara områden för europeiska insatser. Svenska konkreta åtgärder
              i händelse av ett israeliskt tillbakadragande kan till exempel
              bli bidrag till utbildning av palestinska civilpoliser, samt olika
              biståndsinsatser.
            </seg>
          </u>
          <u xml:id="i-d35abb454eb7d4c9-7" prev="i-d35abb454eb7d4c9-1" who="Q291648">
            <seg>
              Det är också viktigt att den europeiska politiken är tydlig gentemot
              den palestinska myndigheten. Det är av största vikt att den palestinska
              myndigheten under ledning av president Arafat vidtar krafttag
              mot de militanta grupperingar som med terroristmetoder motsätter
              sig en fredlig lösning. Endast genom förtroendeskapande åtgärder
              från både Israel och den palestinska myndigheten kan ett klimat
              skapas som möjliggör återupptagna förhandlingar.
            </seg>
          </u>
          <u xml:id="i-d35abb454eb7d4c9-8" prev="i-d35abb454eb7d4c9-1" who="Q291648">
            <seg>
              När det gäller Gustav Fridolins förslag till en tydligare europeisk
              politik delar jag uppfattningen att det är viktigt att Europas
              utrikesministrar möter företrädare för fredsrörelsen. I detta
              sammanhang vill jag lyfta fram det så kallade Genèveinitiativet
              vars företrädare besökte Stockholm i januari och då bland annat
              mötte den svenska regeringen. Det är också viktigt att politiker
              och beslutsfattare träffar vanliga människor. Detta gäller konfliktens
              båda parter. Jag har för avsikt att besöka såväl Israel som de
              palestinska områdena. När det kan komma att ske är ännu inte bestämt.
            </seg>
          </u>
          <u xml:id="i-d35abb454eb7d4c9-9" prev="i-d35abb454eb7d4c9-1" who="Q291648">
            <seg>
              Vad gäller Gustav Fridolins hänvisningar till avbrott av EU:s
              handelsavtal och den svenska vapenimporten anser jag att sanktioner
              eller bojkott mot ett land bör betraktas som en sista utväg när
              alla andra möjligheter är uttömda. Så länge det finns hopp om
              att få med Israel i en positiv dialog är sanktioner eller bojkott
              inte aktuellt. Sveriges import av krigsmateriel styrs av det svenska
              försvarets uppgifter och behovet av utrustning. Det gäller att
              tillgodose de svenska nationella intressena på ett optimalt sätt
              genom att anskaffa materiel av hög kvalitet, eller genom att få
              tillgång till den kompetens som Försvarsmakten behöver. Sverige
              köper dock inte materiel från länder som är föremål för internationella
              sanktioner eller embargon, eller när en nationell svensk sanktion
              är beslutad. Israel är inte föremål för några sådana åtgärder.
            </seg>
          </u>
          <note type="speaker">
            Anf. 2 GUSTAV FRIDOLIN (mp):
          </note>
          <u xml:id="i-d35abb454eb7d4c9-10" next="i-d35abb454eb7d4c9-15" who="Q2029325">
            <seg>
              Fru talman! Låt mig tacka utrikesministern för svaret, även om
              det gör mig lite förbryllad. Utrikesministern menar att hon delar
              min oro över den utveckling som sker nere i Israel och Palestina,
              inte minst efter de senaste veckornas händelser där i Gaza ytterligare
              palestinier fått sina hus demolerade och blivit hemlösa. Hon delar
              min syn på att vi måste nå fredsförhandlingar och att vi måste
              nå fredsförhandlingar som ser till att skapa ett slut på den israeliska
              ockupationen. Hon håller också med om analysen att den politik
              som USA under president Bush på senare tid har börjat föra har
              gjort Europas tyngd än viktigare och Europas ansvar än tyngre.
            </seg>
          </u>
          <u xml:id="i-d35abb454eb7d4c9-11" prev="i-d35abb454eb7d4c9-10" who="Q2029325">
            <seg>
              När jag skrev den här interpellationen hade president Bush precis
              haft en presskonferens där han godtog den av Israels premiärminister
              Sharon ensidigt utarbetade planen om ett visst tillbakadragande
              av de, knappa tiotusentalet, bosättare som bor på Gaza men ett
              befästande av den dryga kvarts miljon bosättare som bor på Västbanken
              och till och med tal om ett utökande av bosättningar på Västbanken.
              Denna politik, som också innebar att man fråntog de palestinska
              flyktingarna deras rätt att återvända till sina hemstäder, gör
              att Europas och Sveriges ansvar är tyngre. Vi måste agera tuffare
              och hårdare för att se till att få fram fredsförhandlingar och
              ett slut på ockupationen.
            </seg>
          </u>
          <u xml:id="i-d35abb454eb7d4c9-12" prev="i-d35abb454eb7d4c9-10" who="Q2029325">
            <seg>
              Det är därför det är märkligt att läsa ett svar och höra det
              här i kammaren i vilket utrikesministern delar min oro, delar
              min syn på vad som måste nås och håller med om min analys av läget
              men inte håller med om några av de förslag som förs fram på vad
              som behöver göras. De enda konkreta förslag som finns i interpellationssvaret
              är att Sverige ska bidra med utbildning av palestinska civilpoliser
              samt olika biståndsinsatser. Men det är i händelse av ett israeliskt
              tillbakadragande. Ja, men det som är viktigt nu är ju att få fram
              svenska åtgärder som kan hjälpa till att få till ett israeliskt
              tillbakadragande, inte att skissa på vilka åtgärder som behövs
              om Israel väl, mot förmodan, startar ett tillbakadragande. Hur
              ser vi till att det tillbakadragandet sätts i gång?
            </seg>
          </u>
          <u xml:id="i-d35abb454eb7d4c9-13" prev="i-d35abb454eb7d4c9-10" who="Q2029325">
            <seg>
              Jag vill där ha några förslag. Jag aviserar i min interpellation
              ett par förslag: att man ska införa sanktioner mot Israel och
              bryta det handelsavtal som EU har. Detta förkastas, trots att
              handelsavtalet bygger på de två grundläggande principerna att
              Israel ska följa de mänskliga rättigheterna och att Israel ska
              verka för en fredlig lösning i området vilket vi konkret på plats
              kan se inte görs i dag. Byggandet av en mur inne på Västbanken
              innebär att man väldigt konkret bryter mot de mänskliga rättigheterna
              och omöjliggör en fredsprocess i området.
            </seg>
          </u>
          <u xml:id="i-d35abb454eb7d4c9-14" prev="i-d35abb454eb7d4c9-10" who="Q2029325">
            <seg>
              Jag pratar om att man bör avsluta vapenhandeln med Israel. Inte
              ens detta kan utrikesministern öppna för, och det är mycket märkligt.
              Vi som i något annat sammanhang slåss mot svensk vapenexport får
              alltid som svar att en svensk vapenexport är ett måste för att
              Sverige ska kunna hålla uppe ett starkt försvar och en bra krigsindustri.
              Ja, men är det då inte så att om man importerar vapen från ett
              annat land så måste det betraktas som ett direkt stöd till det
              landets militära försvar, det landets militär och det landets
              krigsindustri? Vill Sverige verkligen utverka ett direkt stöd
              till de israeliska ockupationstrupperna? Det är det vapenimport
              innebär.
            </seg>
          </u>
          <u xml:id="i-d35abb454eb7d4c9-15" prev="i-d35abb454eb7d4c9-10" who="Q2029325">
            <seg>
              I sitt svar säger Laila Freivalds att sanktioner eller bojkott
              mot ett land bör betraktas som en sista utväg när alla andra möjligheter
              är uttömda. Då måste jag fråga mig: Vilka möjligheter till annan
              politik ser utrikesministern finns kvar i dag? Kan utrikesministern
              lämna ett konkret förslag på någon insats som Sverige eller EU
              kan göra för att få till fredsförhandlingar som inte innebär att
              vi skärper tonen mot Israel genom att avbryta handelsavtalet?
            </seg>
          </u>
          <note type="speaker">
            Anf. 3 MARIAM OSMAN SHERIFAY (s):
          </note>
          <u xml:id="i-d35abb454eb7d4c9-16" next="i-d35abb454eb7d4c9-22" who="Q4971432">
            <seg>
              Fru talman! Mellanöstern brinner. Läget i Mellanöstern är i dag
              farligare än på många år. Samtidigt verkar det som om vi blir
              mer och mer likgiltiga ju mer våldet trappas upp.
            </seg>
          </u>
          <u xml:id="i-d35abb454eb7d4c9-17" prev="i-d35abb454eb7d4c9-16" who="Q4971432">
            <seg>
              Vi ser tydligt hur USA:s president backar upp den israeliska
              premiärministern Ariel Sharons plan som förstärker bosättningspolitiken
              och tar ifrån palestinierna rätten att återvända.
            </seg>
          </u>
          <u xml:id="i-d35abb454eb7d4c9-18" prev="i-d35abb454eb7d4c9-16" who="Q4971432">
            <seg>
              Varje dag får vi rapporter om Israels agerande på Västbanken
              och i Gazaremsan. Vi hör palestinierna vädja om ett stopp för
              massakern i Rafah. De senaste två veckorna har den israeliska
              armén gjort 25 000 palestinier hemlösa. Militärens övervåld kräver
              människoliv och kränker de mänskliga rättigheterna nästan varje
              dag.
            </seg>
          </u>
          <u xml:id="i-d35abb454eb7d4c9-19" prev="i-d35abb454eb7d4c9-16" who="Q4971432">
            <seg>
              Vi bevittnar en tid av utomrättsliga avrättningar, självmordsattacker,
              vedergällningsaktioner. Listan över människor som fått sätta livet
              till i denna blodiga konflikt blir allt längre.
            </seg>
          </u>
          <u xml:id="i-d35abb454eb7d4c9-20" prev="i-d35abb454eb7d4c9-16" who="Q4971432">
            <seg>
              Fru talman! Vi har ett låst läge, ett läge där båda folken lever
              i ständig rädsla, hat, misstro och förödmjukelse ett läge där
              den starkaste parten, Israel, tar till våld för att besvara självmordsbombarna
              i stället för att ta upp fredssamtalen, i stället för att gå tillbaka
              till förhandlingsbordet och ta upp fredssamtalen.
            </seg>
          </u>
          <u xml:id="i-d35abb454eb7d4c9-21" prev="i-d35abb454eb7d4c9-16" who="Q4971432">
            <seg>
              Detta måste få ett slut. Nu när USA inte längre är en trovärdig
              fredspartner måste Sverige tillsammans med EU, Ryssland och FN
              fortsätta sitt arbete och sitt engagemang för freden i Mellanöstern,
              i enlighet med färdplanen för fred.
            </seg>
          </u>
          <u xml:id="i-d35abb454eb7d4c9-22" prev="i-d35abb454eb7d4c9-16" who="Q4971432">
            <seg>
              EU måste spela en aktivare roll i den här konflikten. Vi måste
              öka vårt engagemang i Mellanöstern. Vi måste förmå både israeler
              och palestinier att bryta den oändliga våldsspiralen, om nödvändigt
              med hjälp av fredstrupper.
            </seg>
          </u>
          <note type="speaker">
            Anf. 4 Utrikesminister LAILA FREIVALDS (s):
          </note>
          <u xml:id="i-d35abb454eb7d4c9-23" next="i-d35abb454eb7d4c9-26" who="Q291648">
            <seg>
              Fru talman! Jag delar Mariam Osman Sherifays krav på att EU och
              resten av parterna i kvartetten måste spela en mer aktiv roll.
              Det är också därför det är positivt att kvartetten vid sitt möte
              på ministernivå underströk att kvartetten är beredd att spela
              en aktiv roll och bistå parterna för att få till stånd ett återupptagande
              av förhandlingarna.
            </seg>
          </u>
          <u xml:id="i-d35abb454eb7d4c9-24" prev="i-d35abb454eb7d4c9-23" who="Q291648">
            <seg>
              Det är av särskild vikt att kvartetten kunde enas om ett tydligt
              uttalande i vilket de grundläggande principerna för en fredlig
              lösning upprepades, de principer som EU så tydligt har uttalat:
              att relevanta FN-resolutioner måste vara utgångspunkten, 1967
              års gränser och direkta förhandlingar mellan parterna. Det viktiga
              nu är naturligtvis att kvartettens möte följs upp på sändebudsnivå.
            </seg>
          </u>
          <u xml:id="i-d35abb454eb7d4c9-25" prev="i-d35abb454eb7d4c9-23" who="Q291648">
            <seg>
              Ett första steg kan utgöras av den samordnings- och översynsmekanism
              som nu ska upprättas. Där kommer naturligtvis EU att spela en
              aktiv roll, och Sverige spelar en aktiv roll i EU:s interna arbete
              för att åstadkomma ett påbörjande av processen. Det är de åtgärder
              vi ska vidta.
            </seg>
          </u>
          <u xml:id="i-d35abb454eb7d4c9-26" prev="i-d35abb454eb7d4c9-23" who="Q291648">
            <seg>
              Jag vill också, med hänvisning till vad både Gustav Fridolin
              och Mariam Osman Sherifay sade, fördöma den israeliska omfattande
              förstörelsen av palestinska hem i Gaza. Israel har rätt att försvara
              sig mot terrorism men det måste ske inom folkrättens ram. Det
              råder inget tvivel om att den pågående förstörelsen strider mot
              den humanitära rätten. Israels agerande försvårar ansträngningarna
              att få till stånd den vapenvila som är nödvändig för att få slut
              på det meningslösa våldet, och förstörelsen måste upphöra. Det
              viktigaste är nu att kvartetten tar sitt ansvar och att EU är
              en aktiv part i det arbetet.
            </seg>
          </u>
          <note type="speaker">
            Anf. 5 GUSTAV FRIDOLIN (mp):
          </note>
          <u xml:id="i-d35abb454eb7d4c9-27" next="i-d35abb454eb7d4c9-30" who="Q2029325">
            <seg>
              Fru talman! Tack, utrikesministern, och tack också Mariam Osman
              Sherifay för deltagandet i debatten och för understrykandet av
              vad palestinierna faktiskt ber oss om nu ett stopp för massakern
              i Rafah, ett stopp för det som händer där, ett stopp för skändandet
              av livet, ett stopp för rivandet av ytterligare bostäder så att
              ännu fler palestinier blir hemlösa. Frågan är bara vad vi gör
              av detta bedjande vilken konkret politik det leder till, vad Sverige
              gör för att se till att få till stånd fredsförhandlingar, för
              att få till stånd ett israeliskt tillbakadragande, för att se
              till att den politik som USA har klargjort att man för faktiskt
              motas av en aktiv svensk och europeisk politik som går åt ett
              annat håll och verkar för fred, inte för ett ensidigt stöd till
              Ariel Sharon.
            </seg>
          </u>
          <u xml:id="i-d35abb454eb7d4c9-28" prev="i-d35abb454eb7d4c9-27" who="Q2029325">
            <seg>
              När jag lyssnar på utrikesministern hör jag att hon argumenterar
              mot sanktioner, mot ett hävande av EU:s handelsavtal med Israel
              trots att det bygger på den klara principen att Israel ska följa
              de mänskliga rättigheterna och verka för fred, mot det modesta
              kravet på att avbryta vapenimporten från Israel. Hon argumenterar
              alltså mot att Sverige ska sluta att direkt och aktivt understödja
              den israeliska ockupationsmakten genom att handla med deras militära
              krigsindustri. Men vad argumenterar utrikesministern egentligen
              för?
            </seg>
          </u>
          <u xml:id="i-d35abb454eb7d4c9-29" prev="i-d35abb454eb7d4c9-27" who="Q2029325">
            <seg>
              Vilken politik är det egentligen Sverige vill föra för att se
              till att få till stånd en ändring i politiken där nere? Jag hör
              och det gläder mig att vi ska arbeta för en uppföljning, att vi
              ska vara aktiva i översynen av situationen där nere, att vi ska
              föra ett aktivt arbete i kvartetten och att vi ska se till att
              argumentera. Jag hör till och med fördömanden av de senaste händelserna,
              och det gläder mig, som sagt. Men vilken konkret politik landar
              det i? Vilka konkreta åtgärder landar det i?
            </seg>
          </u>
          <u xml:id="i-d35abb454eb7d4c9-30" prev="i-d35abb454eb7d4c9-27" who="Q2029325">
            <seg>
              Det är inte längre tid enbart för uppföljning och fördömanden.
              Det är tid för konkret och aktiv handling som faktiskt betyder
              någonting och som talar ett språk som också Ariel Sharon förstår.
              Jag efterlyser den typen av konkreta handlingar. Jag efterlyste
              den typen av aktiva handlingar, den typen av aviseringar från
              utrikesministern. Jag efterlyste en förklaring av vad Sverige
              ska göra konkret, vilken politik vi konkret ska föra. Men jag
              fick inget svar på det. Jag hoppas att jag kan få det i nästa
              replik.
            </seg>
          </u>
          <note type="speaker">
            Anf. 6 MARIAM OSMAN SHERIFAY (s):
          </note>
          <u xml:id="i-d35abb454eb7d4c9-31" next="i-d35abb454eb7d4c9-33" who="Q4971432">
            <seg>
              Fru talman! Det är glädjande att kvartetten har en vilja att
              få i gång fredssamtalen och att utrikesministern fördömer Israels
              agerande i området. Visst har Israel rätt att försvara sig. Det
              har väl alla länder. Men att kollektivt bestraffa palestinier
              eller andra folkgrupper hör till en svunnen tid. Att dessutom
              försvara sig när man är ockupationsmakt hör inte hemma i en demokrati.
            </seg>
          </u>
          <u xml:id="i-d35abb454eb7d4c9-32" prev="i-d35abb454eb7d4c9-31" who="Q4971432">
            <seg>
              Israels bosättningar och byggande av en mur på ockuperad mark
              är uppenbara brott mot folkrätten. Men att kritisera och fördöma
              båda parterna räcker inte. Det är dags att gå från ord till handling.
            </seg>
          </u>
          <u xml:id="i-d35abb454eb7d4c9-33" prev="i-d35abb454eb7d4c9-31" who="Q4971432">
            <seg>
              Sverige och socialdemokratin har spelat en stor roll i Mellanösternkonflikten
              under många år. Jag ser fram emot det fortsatta arbetet för fred
              i området och kommer att följa det med stort intresse.
            </seg>
          </u>
          <note>
            Överläggningen var härmed avslutad.
          </note>
          <note>
            4 § Svar på interpellation 2003/04:460 om idrott och alkohol
          </note>
          <note type="speaker">
            Anf. 7 Statsrådet MONA SAHLIN (s):
          </note>
          <u xml:id="i-d35abb454eb7d4c9-34" next="i-d35abb454eb7d4c9-42" who="Q231413">
            <seg>
              Fru talman! Gunilla Wahlén har frågat mig om jag avser att vidta
              åtgärder för att utveckla idrottsrörelsen till en alkoholfri zon
              och att förhindra sponsring av idrotten via alkoholrelaterade
              företag.
            </seg>
          </u>
          <u xml:id="i-d35abb454eb7d4c9-35" prev="i-d35abb454eb7d4c9-34" who="Q231413">
            <seg>
              Jag delar Gunilla Wahléns oro för den ökande alkoholkonsumtionen
              i samhället och att den är ett allvarligt folkhälsoproblem. Det
              är därför viktigt att barn och ungdomar får positiva förebilder
              när det gäller användningen av alkohol.
            </seg>
          </u>
          <u xml:id="i-d35abb454eb7d4c9-36" prev="i-d35abb454eb7d4c9-34" who="Q231413">
            <seg>
              Regeringen skrev i propositionen En idrottspolitik för 2000-talet
              (1998/99:107) att idrottsrörelsens möjligheter till egenfinansiering
              av sin verksamhet har en mycket stor betydelse. Endast genom att
              själv skapa sin ekonomiska bas kan idrottsrörelsens självständighet
              och oberoende säkerställas. Mot denna bakgrund är idrottens intäkter
              från bland annat spel, lotterier och sponsring av stor betydelse
              för verksamheten.
            </seg>
          </u>
          <u xml:id="i-d35abb454eb7d4c9-37" prev="i-d35abb454eb7d4c9-34" who="Q231413">
            <seg>
              Sponsring är ofta en del av ett företags marknadsföring och regleras
              genom marknadsföringslagen och Konsumentverkets riktlinjer. Regeringen
              avser att senare i vår överlämna en proposition till riksdagen
              med förslag till vissa ändringar i alkohollagen (1994:1738) som
              bland annat innebär förtydliganden av förbudet mot att vid marknadsföring
              av alkoholdrycker till konsumenter rikta sig särskilt till barn
              och ungdomar.
            </seg>
          </u>
          <u xml:id="i-d35abb454eb7d4c9-38" prev="i-d35abb454eb7d4c9-34" who="Q231413">
            <seg>
              Sponsring från alkoholbranschen i form av reklamutrymme på dräkter,
              arenor, program med mera sker i första hand inom lagidrotterna.
              Detta gäller främst fotboll och ishockey som också ges störst
              utrymme i massmedierna. Jag anser att frågan om vilka sponsorer
              som ska accepteras som bidragsgivare i första hand måste hanteras
              inom idrottsrörelsen.
            </seg>
          </u>
          <u xml:id="i-d35abb454eb7d4c9-39" prev="i-d35abb454eb7d4c9-34" who="Q231413">
            <seg>
              Som landets i särklass största ungdomsrörelse har idrotten ett
              ansvar när det gäller ungdomars alkoholvanor. I sina alkoholpolitiska
              riktlinjer ställer sig idrottsrörelsen bakom samhällets mål att
              minska alkoholkonsumtionen och framför allt att senarelägga ungdomars
              alkoholdebut. Utgångspunkten är att idrotten ska utgöra en trygg
              miljö också ur alkoholsynpunkt. Föräldrar ska med förtroende kunna
              låta sina barn delta i föreningslivet. Detta ställer krav på idrottens
              ledare, som i sin samvaro med barn och ungdomar måste vara medvetna
              om sin roll som vuxna förebilder.
            </seg>
          </u>
          <u xml:id="i-d35abb454eb7d4c9-40" prev="i-d35abb454eb7d4c9-34" who="Q231413">
            <seg>
              Riksidrottsförbundet och IOGT-NTO har under åren 20002003 samverkat
              i projektet Attityd. Ett 60-tal lokala projekt har arbetat med
              alkoholfrågan och 22 samverkansgrupper med ledare från idrotten
              och nykterhetsrörelsen har samarbetat lokalt. Fler än 500 föreningar
              och lag har antagit en alkoholpolicy. Arbetet inom idrottsrörelsen
              för en alkoholfri idrott fortsätter och en arbetsgrupp har bildats
              som bland annat ska sprida de goda erfarenheterna från just Attitydprojektet.
            </seg>
          </u>
          <u xml:id="i-d35abb454eb7d4c9-41" prev="i-d35abb454eb7d4c9-34" who="Q231413">
            <seg>
              År 2003 inleddes på regeringens initiativ den särskilda satsningen
              Handslaget inom vilken alla idrottsföreningar kan söka medel för
              bland annat drogförebyggande arbete. Detta är en viktig prioritering
              och jag bedömer att idrottsrörelsens alkoholpolitiska riktlinjer
              genom Handslaget får en bredare spridning än vad som annars hade
              varit fallet.
            </seg>
          </u>
          <u xml:id="i-d35abb454eb7d4c9-42" prev="i-d35abb454eb7d4c9-34" who="Q231413">
            <seg>
              Fru talman! Jag planerar för närvarande inte några ytterligare
              åtgärder riktade till den svenska idrottsrörelsen för att motverka
              alkoholmissbruk.
            </seg>
          </u>
          <note type="speaker">
            Anf. 8 GUNILLA WAHLÉN (v):
          </note>
          <u xml:id="i-d35abb454eb7d4c9-43" next="i-d35abb454eb7d4c9-49" who="Q4990084">
            <seg>
              Fru talman! Barn och ungdom har rätt till en alkoholfri miljö.
              Barnkonventionen slår fast att barn och ungdomar har rätt till
              en trygg och säker uppväxt. Barn och ungdom är en särskilt skyddsvärd
              grupp av många skäl det gäller inte bara foster under graviditet
              och små barn utan även tonåringar och unga vuxna.
            </seg>
          </u>
          <u xml:id="i-d35abb454eb7d4c9-44" prev="i-d35abb454eb7d4c9-43" who="Q4990084">
            <seg>
              Vid en ministerkonferens i februari 2001, som WHO höll i Sverige,
              antogs en deklaration som tydligt anger att marknadsföringen av
              alkoholhaltiga drycker inte får rikta sig till unga under 25 år.
              Undersökningar visar att det är i åldern 1825 år som en persons
              framtida alkoholvanor grundläggs. Det är också i den åldern som
              den unga själv ska forma och börja ta sitt vuxenansvar. Det finns
              även undersökningar som visar att gruppen unga har den högsta
              alkoholkonsumtionen. Unga är särskilt mottagliga för marknadsföring
              och öppna för att pröva nya saker och livsstilsvanor. Det är också
              under uppväxten man lär sig former för gemenskap och att hantera
              sorg och glädje.
            </seg>
          </u>
          <u xml:id="i-d35abb454eb7d4c9-45" prev="i-d35abb454eb7d4c9-43" who="Q4990084">
            <seg>
              Mot den bakgrunden ter det sig märkligt att statsrådet Mona Sahlin
              i sitt svar på min interpellation säger att i sina alkoholpolitiska
              riktlinjer ställer sig idrottsrörelsen bakom samhällets mål att
              minska alkoholkonsumtionen och framför allt att senarelägga ungdomars
              alkoholdebut. Utgångspunkten är att idrotten ska utgöra en trygg
              miljö ur alkoholsynpunkt.
            </seg>
          </u>
          <u xml:id="i-d35abb454eb7d4c9-46" prev="i-d35abb454eb7d4c9-43" who="Q4990084">
            <seg>
              Det är för vagt. Det är till intet förpliktande. Jag anser att
              ungdomar har rätt till helt alkoholfria miljöer och zoner. Det
              räcker inte att vara restriktiv och återhållsam och att föräldrarna
              ska vara positiva förebilder samtidigt som man tycker att bryggeriföretagens
              sponsring av idrott är okontroversiellt och helt okej.
            </seg>
          </u>
          <u xml:id="i-d35abb454eb7d4c9-47" prev="i-d35abb454eb7d4c9-43" who="Q4990084">
            <seg>
              Idrott och alkohol hör inte ihop. Vi har sett konsekvenserna
              av sammanblandningen av dessa ytterligheter genom läktarvåld,
              berusade supportrar och enskilda idrottsmäns spolierade karriärer
              på grund av missbruk. Sponsring från alkoholbranschen i form av
              reklamutrymme på dräkter, arenor, program med mera sker i första
              hand inom lagidrotterna. Det gäller framför allt fotboll och ishockey,
              vilka ges störst utrymme i massmedierna. Och dessa massmedier
              når väldigt många unga människor.
            </seg>
          </u>
          <u xml:id="i-d35abb454eb7d4c9-48" prev="i-d35abb454eb7d4c9-43" who="Q4990084">
            <seg>
              Åbro Bryggeri och Svenska Fotbollförbundet ska tillsammans bygga
              en bred och tilltalande kultur. Vi bävar. Vad innehåller en sådan
              kultur? Vilka gemensamma värden ska främjas? I en tid då alkoholkonsumtionen
              i Sverige når rekordnivåer är det inte läge för ytterligare positiv
              marknadsföring av alkohol. Ungdomar ska kunna finna alkoholfria
              zoner även inom idrotten. De ska kunna fira segrar och sörja förluster
              utan att detta kopplas ihop med öl, cider och andra alkoholdrycker.
            </seg>
          </u>
          <u xml:id="i-d35abb454eb7d4c9-49" prev="i-d35abb454eb7d4c9-43" who="Q4990084">
            <seg>
              Mot den bakgrunden ska man ifrågasätta det kloka i att låta Svenska
              Fotbollförbundet sponsras av bryggeribranschen. Delar inte statsrådet
              min syn att vi politiker har ett särskilt ansvar att, genom olika
              begränsningar och god etik, värna om ungdomars rätt att utöva
              och se på idrott utan att drabbas av alkoholbranschens tillrättalagda
              budskap?
            </seg>
          </u>
          <note type="speaker">
            Anf. 9 LARS-IVAR ERICSON (c):
          </note>
          <u xml:id="i-d35abb454eb7d4c9-50" next="i-d35abb454eb7d4c9-57" who="Q432059">
            <seg>
              Fru talman! Våra idrottsklubbar är beroende av ideella insatser
              och stöd utifrån i form av pengar från företag och privatpersoner,
              och sponsring ger förutsättningar för både elit och bredd. Det
              finns dock gränser för vad som är lämpligt, vilket Gunilla Wahlén
              tar upp i sin interpellation.
            </seg>
          </u>
          <u xml:id="i-d35abb454eb7d4c9-51" prev="i-d35abb454eb7d4c9-50" who="Q432059">
            <seg>
              Det är oroväckande om den internationella alkoholindustrin nu
              fått efterföljare i Sverige. I England, Skottland och Australien
              finns gamla sponsortraditioner, ofta förbundna med någon sorts
              öl. Enligt den norske alkoholforskaren Dag Rekve är idrottsklubbarna
              i små engelska samhällen centrum för det sociala livet. Där lär
              sig ungdomarna allt om sport och att dricka öl. Jag vill inte
              ha en sådan utveckling i Sverige och ser med oro på att vi kan
              få tävlingar som Absolut Cup eller att vi får se pojk- och flicklag
              agera på idrottsplatserna med en text på tröjorna som kommer från
              Åbro och Carlsberg.
            </seg>
          </u>
          <u xml:id="i-d35abb454eb7d4c9-52" prev="i-d35abb454eb7d4c9-50" who="Q432059">
            <seg>
              Den 5 februari 2003 upphävdes i Sverige förbudet mot alkoholreklam
              för drycker som innehåller högst 15 % alkohol. Om jag förstått
              saken rätt är det en anpassning till EU-regler. Jag har emellertid
              svårare att förstå att idrotten inte längre är en fredad zon för
              alkoholreklam.
            </seg>
          </u>
          <u xml:id="i-d35abb454eb7d4c9-53" prev="i-d35abb454eb7d4c9-50" who="Q432059">
            <seg>
              Vad är effekten av alkoholreklam? Många forskare har funnit signifikant
              positiva samband mellan reklam och konsumtion av öl, vin och starksprit.
              Idrott och alkoholreklam hör definitivt inte ihop. Det är viktigt
              att idrotten i stället blir en positiv motkraft i kampen mot drogerna.
            </seg>
          </u>
          <u xml:id="i-d35abb454eb7d4c9-54" prev="i-d35abb454eb7d4c9-50" who="Q432059">
            <seg>
              Ministern berör i sitt svar Handslaget. Jag tycker att det är
              en utmärkt kampanj. Om jag förstått saken rätt riktar den sig
              främst till barn och ungdom. Jag undrar dock om man inte kan flytta
              upp intentionerna till att också gälla vuxenidrotten, att ta initiativ
              till kampanjer med vuxna idrottsstjärnor samt ta fram gamla motton
              som Våga vägra och Spola kröken.
            </seg>
          </u>
          <u xml:id="i-d35abb454eb7d4c9-55" prev="i-d35abb454eb7d4c9-50" who="Q432059">
            <seg>
              Alla vi som är aktiva inom idrott vet att vi inte kan göra vårt
              bästa med alkohol i kroppen. De flesta av oss är brukare av alkohol
              och blir så förhoppningsvis hela livet. Men vi vet också att steget
              mellan bruk och missbruk ibland kan vara ganska kort. Skulle detta
              olyckliga steg tas på grund av idrotten vore det olyckligt.
            </seg>
          </u>
          <u xml:id="i-d35abb454eb7d4c9-56" prev="i-d35abb454eb7d4c9-50" who="Q432059">
            <seg>
              Tillgången på alkohol i Sverige och konsumtionen ligger i dag
              på en 1800-talsnivå. Alkoholskadorna kostar årligen samhället
              åtskilliga miljarder. Smarta marknadsförare vill få oss att dricka
              ännu mer. De ser reklam inom idrottsvärlden som ett medel att
              nå det målet. Här handlar det inte om att skåla för seriesegern
              utan om att fira oftare eller om att lansera alkoholhaltiga drycker
              som måltidsdryck.
            </seg>
          </u>
          <u xml:id="i-d35abb454eb7d4c9-57" prev="i-d35abb454eb7d4c9-50" who="Q432059">
            <seg>
              Jag tror att idrottsrörelsen måste se upp och inte låta sig sponsras
              av alla företag som hör av sig. Det borde finnas något slags etisk
              kod för vad som är rimligt ur folkhälsosynpunkt när det gäller
              alkoholreklam. Idrott och alkohol hör inte ihop. Jag tror faktiskt
              att fotbollslandslaget skulle kunna klara sig utan Åbropengarna.
            </seg>
          </u>
          <note type="speaker">
            Anf. 10 Statsrådet MONA SAHLIN (s):
          </note>
          <u xml:id="i-d35abb454eb7d4c9-58" next="i-d35abb454eb7d4c9-63" who="Q231413">
            <seg>
              Fru talman! Jag till först säga till både Gunilla Wahlén och
              Lars-Ivar Ericson att också jag delar den allmänna oron över alkoholutvecklingen
              i vårt samhälle i dag. Det är ett stort och växande problem. Vi
              dricker alltmer. Trots det är Sverige fortfarande det land i Europa
              som dricker minst. Det är oerhört viktigt att vi nu ser upp både
              när det gäller vår reella alkoholpolitik men också när det gäller
              uppmärksamheten och varningarna för alkoholkulturen.
            </seg>
          </u>
          <u xml:id="i-d35abb454eb7d4c9-59" prev="i-d35abb454eb7d4c9-58" who="Q231413">
            <seg>
              Gunilla Wahlén säger att svaret är för vagt och till intet förpliktande.
              Jag tror att hon uttryckte det så. Jag vill ändå betona några
              saker. Idrotten tar sitt ansvar också när det gäller det alkoholrelaterade
              arbetet. Idrotten i stort påstår jag är en av de zoner i samhället
              som till de allra största delarna är alkoholfri. Där tar man verkligen
              debatten på många olika sätt med barn, ungdomar och vuxna.
            </seg>
          </u>
          <u xml:id="i-d35abb454eb7d4c9-60" prev="i-d35abb454eb7d4c9-58" who="Q231413">
            <seg>
              Jag tycker också att idrottsrörelsen i sin helhet arbetar djupt
              med denna fråga och har gjort det i alla tider. Man jobbar mycket
              seriöst och tar debatter, och man utvecklar sitt drogförebyggande
              arbete. Det är en utveckling som jag är övertygad om kommer att
              öka och som Handslagets resurser också möjliggör.
            </seg>
          </u>
          <u xml:id="i-d35abb454eb7d4c9-61" prev="i-d35abb454eb7d4c9-58" who="Q231413">
            <seg>
              Jag delar Lars-Ivar Ericsons syn att det också handlar om arbete
              mot droger mer generellt och också arbete mot vuxna. Vi ska inte
              bara diskutera frågan om barn och ungdomar. Detta arbete är viktigt
              för alla delar av idrottens verksamhet. Däremot vill jag fortfarande
              påstå med bestämdhet att jag inte ser det som min uppgift att
              detaljstyra idrottens sponsring.
            </seg>
          </u>
          <u xml:id="i-d35abb454eb7d4c9-62" prev="i-d35abb454eb7d4c9-58" who="Q231413">
            <seg>
              Samhället som helhet måste vara med och sätta upp regler och
              gränser när det gäller alkoholreklamen. Alkoholsponsring inom
              idrotten är inte ny. Arbetet för att motarbeta alkoholen inom
              idrotten är inte heller något nytt. Jag påstår att det har tagit
              ny fart och väckt nytt intresse inom idrottsrörelsen. Många av
              de frågor som både Gunilla Wahlén och Lars-Ivar Ericson tar upp
              måste riktas också till den fria och självständiga folkrörelse
              som idrotten är.
            </seg>
          </u>
          <u xml:id="i-d35abb454eb7d4c9-63" prev="i-d35abb454eb7d4c9-58" who="Q231413">
            <seg>
              Min bedömning som ansvarigt statsråd är att jag har en stor beundran
              för idrottens arbete mot alkohol och känner en stor tillförsikt
              i att den tar denna uppgift på allvar. Men mer än de begränsningar
              som finns och som regeringen kommer att föreslå ytterligare när
              det gäller alkoholreklamen tycker jag inte att det statens och
              riksdagens uppgift att detaljstyra sponsringen. Vi ska fortsätta
              att gemensamt hålla ett mycket vakande öga över hur utvecklingen
              fortgår och inte minst hur idrottsrörelsen själv hanterar detta
              stora och viktiga ansvar som jag tycker att man tar.
            </seg>
          </u>
          <note type="speaker">
            Anf. 11 GUNILLA WAHLÉN (v):
          </note>
          <u xml:id="i-d35abb454eb7d4c9-64" next="i-d35abb454eb7d4c9-70" who="Q4990084">
            <seg>
              Fru talman! Idrotten är en viktig del av Folkrörelse-Sverige.
              Tillsammans med intresseföreningar som IOGTNTO och många andra
              finns det en gemensam grund som bidrar till insatser för folkhälsa,
              gemenskap och demokrati.
            </seg>
          </u>
          <u xml:id="i-d35abb454eb7d4c9-65" prev="i-d35abb454eb7d4c9-64" who="Q4990084">
            <seg>
              Fotboll är en folklig idrott. Såväl dam- som herrlandslaget väcker
              ett nationellt intresse över generationsgränserna. Spelarna är
              förebilder för unga flickor och pojkar. Därför är de opinionsbildare
              av betydelse. I den rollen borde Svenska Fotbollförbundet gå i
              spetsen för det arbete som skyndsamt måste ta tag i att minska
              alkoholkonsumtionen.
            </seg>
          </u>
          <u xml:id="i-d35abb454eb7d4c9-66" prev="i-d35abb454eb7d4c9-64" who="Q4990084">
            <seg>
              Vi förstår att det i takt med en alltmer ökad kommersialisering
              av idrotten krävs pengar. Det är pengar som hämtas från privatsponsorer.
              Statsrådet Mona Sahlin skriver i sitt svar: År 2003 inleddes på
              regeringens initiativ den särskilda satsningen Handslaget inom
              vilken alla idrottsföreningar kan söka medel för bland annat drogförebyggande
              arbete. Det är en viktig prioritering. Hon bedömer att idrottsrörelsens
              alkoholpolitiska riktlinjer genom Handslaget får en bredare spridning
              än vad som annars skulle vara fallet.
            </seg>
          </u>
          <u xml:id="i-d35abb454eb7d4c9-67" prev="i-d35abb454eb7d4c9-64" who="Q4990084">
            <seg>
              Jag anser i likhet med statsrådet att Handslaget är en bra och
              utmärkt satsning och att det har många bra huvudmål. Det handlar
              om att öppna dörrarna för fler, hålla tillbaka avgifterna så att
              alla ungdomar har råd att utöva idrott och gå och titta på idrott,
              att satsa mer på flickidrotten och att samarbeta med skolan. Handslaget
              ska göra ungdomar mer fysiskt aktiva som en del av ett folkhälsoarbete.
              Det ska även delta i kampen mot droger.
            </seg>
          </u>
          <u xml:id="i-d35abb454eb7d4c9-68" prev="i-d35abb454eb7d4c9-64" who="Q4990084">
            <seg>
              Därför anser jag att det är helt fel att tillåta just alkoholbranschen
              att hjälpa till att hålla tillbaka avgifterna för ungdomarna.
              Det finns en mängd branscher som är mer lämpliga. Det är industrin
              som säljer andra drycker och livsmedel som är bra och nödvändiga
              för att bygga upp kroppen, till exempel.
            </seg>
          </u>
          <u xml:id="i-d35abb454eb7d4c9-69" prev="i-d35abb454eb7d4c9-64" who="Q4990084">
            <seg>
              Skolan och skolmiljön, som är en utpräglad ungdomsmiljö, har
              ett särskilt ansvar för att ge kunskap om alkohol och dess effekter.
              Skolan på alla nivåer ska vara alkoholfri. Skolböcker ska inte
              sponsras av alkoholindustrin eller dess intressen. Anser statsrådet
              inte att det går att jämföra skolmiljön med idrottsmiljön? Där
              vänder man sig uttryckligen och med ansatser som Handslaget till
              nya grupper och ungdomar. Det är då särskilt viktigt att det inte
              sponsras av alkoholindustrin.
            </seg>
          </u>
          <u xml:id="i-d35abb454eb7d4c9-70" prev="i-d35abb454eb7d4c9-64" who="Q4990084">
            <seg>
              Handslaget sponsras naturligtvis inte av alkoholindustrin. Men
              på de högre nivåerna är det med rätta idrottsutövarna fotbollsspelarna
              och ishockeyspelarna som är idoler och förebilder. De stimulerar
              och inspirerar ungdomar att utöva olika idrotter. Ungdomarna tittar
              på matcherna och ser tröjorna. De nås av budskapet från olika
              företag som gör reklam för alkohol. Alkoholreklam och idrott hör
              inte ihop.
            </seg>
          </u>
          <note type="speaker">
            Anf. 12 LARS-IVAR ERICSON (c):
          </note>
          <u xml:id="i-d35abb454eb7d4c9-71" next="i-d35abb454eb7d4c9-74" who="Q432059">
            <seg>
              Fru talman! Alkohol och alkoholkonsumtion är ett laddat ämne
              i Sverige. Alkohol kan för många vara en smakupplevelse som hör
              till en god middag. Men alkohol som används i berusningssyfte
              är en stor samhällsfara.
            </seg>
          </u>
          <u xml:id="i-d35abb454eb7d4c9-72" prev="i-d35abb454eb7d4c9-71" who="Q432059">
            <seg>
              Vi är på väg mot det Sverige som nykterhetsrörelsen växte fram
              i, ett Sverige med ett omfattande och destruktivt supande. Det
              är då olyckligt om alkoholreklam kopplad till idrottsrörelsen
              kan bli en del i den utvecklingen.
            </seg>
          </u>
          <u xml:id="i-d35abb454eb7d4c9-73" prev="i-d35abb454eb7d4c9-71" who="Q432059">
            <seg>
              Kan inte ministern tänka sig att samråda med folkhälsoministern
              och fundera över om det inte behövs en landsomfattande upplysningskampanj
              där idrottsrörelsen och andra ideella organisationer kan få en
              viktig roll? Då får vi ett annat sätt att sponsra de organisationer
              som genom sin verksamhet har som målsättning att verka för att
              människor ska må bättre.
            </seg>
          </u>
          <u xml:id="i-d35abb454eb7d4c9-74" prev="i-d35abb454eb7d4c9-71" who="Q432059">
            <seg>
              Vi kan inte blunda för att en ökande alkoholkonsumtion i dag
              utgör ett allvarligt hot och ett allvarligt folkhälsoproblem,
              och värre kan det bli. Då behöver alla goda positiva motkrafter
              samverka. Vi i Centerpartiet ger exempel på detta i vår folkhälsomotion.
              Där skriver vi att skolan och föreningslivet är strategiska arenor
              för attitydpåverkan i alkoholfrågor. Jag skulle önska att idrotten
              blir den alkoholfria zonen.
            </seg>
          </u>
          <note type="speaker">
            Anf. 13 Statsrådet MONA SAHLIN (s):
          </note>
          <u xml:id="i-d35abb454eb7d4c9-75" next="i-d35abb454eb7d4c9-79" who="Q231413">
            <seg>
              Fru talman! Jag vill bara upprepa tre saker.
            </seg>
          </u>
          <u xml:id="i-d35abb454eb7d4c9-76" prev="i-d35abb454eb7d4c9-75" who="Q231413">
            <seg>
              Det första är att det inte råder någon skillnad i synen på alkoholen
              eller i synen på oron över utvecklingen av alkoholdrickandet i
              Sverige. Det är inte bara jag och folkhälsoministern utan många
              andra ministrar som deltar i diskussioner om hur vi på olika sätt
              ska kunna skärpa arbetet mot detta.
            </seg>
          </u>
          <u xml:id="i-d35abb454eb7d4c9-77" prev="i-d35abb454eb7d4c9-75" who="Q231413">
            <seg>
              Det andra är att jag vill fortsätta påstå med en dåres envishet
              att idrottsrörelsen i dag är en del av en landsomfattande kampanj
              mot droger. Idrotten har kanske mer än någon annan folkrörelse
              tagit sitt ansvar givetvis tillsammans med nykterhetsrörelsen
              för att arbeta mot droger, och jag påstår att den gör så än i
              dag.
            </seg>
          </u>
          <u xml:id="i-d35abb454eb7d4c9-78" prev="i-d35abb454eb7d4c9-75" who="Q231413">
            <seg>
              Det tredje är att jag med samma dåres envishet vill fortsätta
              att säga att idrotten är en självständig folkrörelse. Den måste
              liksom alla andra delar av samhället följa de allmänna regler
              som finns när det gäller reklam, sponsring och marknadsföring.
              Det är regler som just när det gäller alkoholen kommer att skärpas
              i ett förslag till riksdagen snart. Men det måste vara idrottens
              eget beslut vad man använder. Det måste också vara idrottsrörelsens
              egen debatt som avgör vilka sponsorer som kommer att finnas i
              framtiden och vilka egna regler, bestämmelser och eventuella begränsningar
              man har.
            </seg>
          </u>
          <u xml:id="i-d35abb454eb7d4c9-79" prev="i-d35abb454eb7d4c9-75" who="Q231413">
            <seg>
              Jag ser fortfarande med stort förtroende på idrottens arbete
              mot alkohol och droger och följer förstås, som jag har sagt tidigare,
              mycket noga den utveckling som det här får. Men det finns gränser
              när det är en självständig rörelses egna beslut. Vill vi ändra
              reglerna för alkohol, reklam och marknadsföring så gör vi det
              här i riksdagen i lagstiftning som gäller alla. Sedan ska idrotten
              följa det med det ansvar och den omsorg som man har gjort i alla
              tider när det gäller alkoholarbetet och som jag tycker att man
              gör än i dag.
            </seg>
          </u>
          <note type="speaker">
            Anf. 14 GUNILLA WAHLÉN (v):
          </note>
          <u xml:id="i-d35abb454eb7d4c9-80" next="i-d35abb454eb7d4c9-85" who="Q4990084">
            <seg>
              Fru talman! Självfallet förstår jag och vet att statsrådet är
              orolig för den utveckling som sker på alkoholens område. Jag tror
              att vi, samtliga politiker, är överens om att detta är oroväckande
              och att man på allvar måste ta i problemet.
            </seg>
          </u>
          <u xml:id="i-d35abb454eb7d4c9-81" prev="i-d35abb454eb7d4c9-80" who="Q4990084">
            <seg>
              Men regeringen tar ju ett ansvar. Regeringen skriver lagar och
              gör regleringar i syfte att minska alkoholkonsumtionen via sina
              alkoholpolitiska handlingsplaner, i den kommande propositionen
              om alkohol och reklam och inte minst när det gäller definitioner
              av alkoholfria zoner för barn, för gravida, på arbetsplatsen och
              i trafiken.
            </seg>
          </u>
          <u xml:id="i-d35abb454eb7d4c9-82" prev="i-d35abb454eb7d4c9-80" who="Q4990084">
            <seg>
              Det är viktigt att utveckla också idrottsrörelsen till en alkoholfri
              zon. Det är där vi skiljer oss i synen på vilka zoner det ska
              finnas just för ungdomar. Vi vill göra detta för att minska alkoholrelaterade
              sjukdomar och våld i syfte att förbättra folkhälsan och minska
              mänskliga tragedier.
            </seg>
          </u>
          <u xml:id="i-d35abb454eb7d4c9-83" prev="i-d35abb454eb7d4c9-80" who="Q4990084">
            <seg>
              Ungdomars inkörsport till droger går ofta via deras val av livsstil
              och förebilder. Det kan gälla folköl och cider. Tillgängligheten
              till folköl är stor. Legitimationskontrollen i butikerna är bristfällig.
            </seg>
          </u>
          <u xml:id="i-d35abb454eb7d4c9-84" prev="i-d35abb454eb7d4c9-80" who="Q4990084">
            <seg>
              Vi hoppas att regeringen tar sitt ansvar och aktivt genomför
              den alkoholpolitik som man säger sig verka för. Jag uppmanar statsrådet
              som idrottsansvarig att visa handlingskraft. Det behövs motkrafter
              mot den aggressiva marknadsföring som alkoholindustrin just nu
              bedriver. Lämna inte över hela ansvaret för att driva det på idrottsrörelsen!
              Gör det tillsammans med idrottsrörelsen! Ge idrottsrörelsen verktyg
              för att kunna stå emot den aggressiva marknadsföring som alkoholindustrin
              har i dag!
            </seg>
          </u>
          <u xml:id="i-d35abb454eb7d4c9-85" prev="i-d35abb454eb7d4c9-80" who="Q4990084">
            <seg>
              Uppmaningen är att idrotten och svenska landslaget i fotboll
              inte får dribblas bort av alkoholnäringen. Visa rött kort för
              alkohol tillsammans med idrott!
            </seg>
          </u>
          <note>
            Överläggningen var härmed avslutad.
          </note>
          <note>
            5 § Svar på interpellation 2003/04:454 om regler vid nedläggning
            av företag eller företagsenhet
          </note>
          <note type="speaker">
            Anf. 15 Näringsminister LEIF PAGROTSKY (s):
          </note>
          <u xml:id="i-d35abb454eb7d4c9-86" next="i-d35abb454eb7d4c9-94" who="Q3296958">
            <seg>
              Fru talman! Peter Pedersen har ställt tre frågor till mig om
              nedläggning av lönsamma företag. Frågorna är, precis som interpellationen,
              långa och jag vill därför besvara dem var och en för sig.
            </seg>
          </u>
          <u xml:id="i-d35abb454eb7d4c9-87" prev="i-d35abb454eb7d4c9-86" who="Q3296958">
            <seg>
              Peter Pedersens första fråga gäller om jag avser att under denna
              mandatperiod ge direktiv och tidsplan för en utredning som ska
              ta fram förslag till hur stora företag ska ta ett större ansvar
              i samband med strukturomvandling och nedläggningsbeslut samt utarbeta
              förslag på hur anställdas övertagande av hotad produktion ska
              underlättas. I sin fråga hänvisar Peter Pedersen till det 121-punktsprogram
              som regeringen tillsammans med Vänsterpartiet och Miljöpartiet
              enades om efter valet 2002, där en sådan utredning finns med.
            </seg>
          </u>
          <u xml:id="i-d35abb454eb7d4c9-88" prev="i-d35abb454eb7d4c9-86" who="Q3296958">
            <seg>
              Även om frågan inom regeringen inte faller under mitt ansvar
              kan jag ge besked om att vi naturligtvis, i enlighet med åtagandet
              i 121-punktsprogrammet, kommer att ta initiativ till en sådan
              utredning. Liksom för övriga punkter i 121-punktsprogrammet kommer
              det att ske under mandatperioden. Det är viktigt att en sådan
              utredning passar in i den övriga utvecklingen på arbetsmarknaden,
              och då framför allt hur frågan om ansvar för de anställda utvecklas
              inom ramen för dialogen mellan parterna på arbetsmarknaden. LO
              och Svenskt Näringsliv har nyligen tecknat avtal om ett så kallat
              omställningsavtal som börjar gälla från och med september 2004.
              Näringsdepartementet kommer att bjuda in parterna för att få underlag
              för en bedömning av vad detta avtal kan innebära för arbetsmarknaden
              i stort.
            </seg>
          </u>
          <u xml:id="i-d35abb454eb7d4c9-89" prev="i-d35abb454eb7d4c9-86" who="Q3296958">
            <seg>
              Peter Pedersens andra fråga är om jag är beredd att medverka
              till att ägarna av Outokumpu lever upp till den målsättning som
              gemensamt ställts upp av berörda parter för att ge annan intressent
              möjlighet att förvärva stålverket i Degerfors.
            </seg>
          </u>
          <u xml:id="i-d35abb454eb7d4c9-90" prev="i-d35abb454eb7d4c9-86" who="Q3296958">
            <seg>
              Som Peter Pedersen redovisar har företaget, kommunen, länsstyrelsen
              och Nutek tagit fram ett gemensamt måldokument. Det är naturligt
              att det är de ingående parterna som äger frågan, och som bestämmer
              hur arbetet ska fortlöpa, men jag är självklart beredd att efter
              bästa förmåga hjälpa till i arbetet.
            </seg>
          </u>
          <u xml:id="i-d35abb454eb7d4c9-91" prev="i-d35abb454eb7d4c9-86" who="Q3296958">
            <seg>
              I sin tredje och sista fråga undrar Peter Pedersen om jag är
              beredd att skapa förutsättningar för statliga finansiella åtaganden
              genom exempelvis AP-fonder, lånegarantier, statligt ägande och
              lokala och regionala fonder för att säkerställa vinstgivande produktion
              i landet.
            </seg>
          </u>
          <u xml:id="i-d35abb454eb7d4c9-92" prev="i-d35abb454eb7d4c9-86" who="Q3296958">
            <seg>
              Till att börja med vill jag understryka att EG-rätten sätter
              klara gränser för statens engagemang till förmån för näringslivet.
              Dessutom är min åsikt att det inte är rimligt att förvänta sig
              att det är staten som ska säkerställa att företag drivs med lönsamhet.
              Det måste vara en uppgift för företagen själva. Jag är därför
              inte beredd att verka för åtgärder av de slag som Peter Pedersen
              tycks förorda.
            </seg>
          </u>
          <u xml:id="i-d35abb454eb7d4c9-93" prev="i-d35abb454eb7d4c9-86" who="Q3296958">
            <seg>
              Vi har i Sverige valt att arbeta på ett annat sätt, som varit
              mycket framgångsrikt. Regeringen arbetar med att på kort och lång
              sikt utveckla näringslivet genom en rad insatser inom till exempel
              teknikutveckling, forskning, arbetsmarknadspolitik och exportsatsningar.
              Vi arbetar med att erbjuda alla möjlighet till utbildning, kompetensutveckling
              och, om man drabbas av arbetslöshet, möjligheter till omskolning
              för att hitta ett nytt jobb. På det här sättet vill vi erbjuda
              företagen en attraktiv miljö att verka i och kompetent arbetskraft
              inom de områden som efterfrågas. Jag menar att det här är ett
              bättre sätt att arbeta än med lagstiftning, som skulle hålla tillbaka
              företagens vilja att investera i Sverige, och därmed innebära
              färre jobb. Det är en uppfattning som delas av de fackliga organisationerna,
              som dessutom föredrar att arbeta genom att träffa avtal om de
              frågor de anser viktiga i stället för att styras av lagstiftning.
            </seg>
          </u>
          <u xml:id="i-d35abb454eb7d4c9-94" prev="i-d35abb454eb7d4c9-86" who="Q3296958">
            <seg>
              Det här har varit en framgångsrik väg, även om det naturligtvis
              inte känns så för dem som drabbas av en företagsnedläggning. Men
              faktum är att Sverige under det senaste decenniet legat i världstopp
              när det gäller att locka till sig direktinvesteringar från utlandet.
              Vi har under den här perioden halverat vår arbetslöshet och kraftigt
              ökat vår industriproduktion och vår export, samtidigt som flera
              länder som valt den väg som Peter Pedersen förespråkar har fastnat
              i en situation med hög arbetslöshet.
            </seg>
          </u>
          <note type="speaker">
            Anf. 16 PETER PEDERSEN (v):
          </note>
          <u xml:id="i-d35abb454eb7d4c9-95" next="i-d35abb454eb7d4c9-104" who="Q6039297">
            <seg>
              Fru talman! Jag vill börja med att tacka näringsminister Pagrotsky
              för svaret på min interpellation som handlar om regelverket vid
              nedläggning av företag eller företagsenhet. Interpellationen innehåller
              tre frågor, och näringsministern har bemödat sig om att besvara
              samtliga mina frågor, vilket jag är extra tacksam för.
            </seg>
          </u>
          <u xml:id="i-d35abb454eb7d4c9-96" prev="i-d35abb454eb7d4c9-95" who="Q6039297">
            <seg>
              En rad orter i landet har kommit att förknippas med företagsnedläggning
              och flytt av väl fungerande och lönsam produktion. Det handlar
              alltså inte om produktion som inte bär sig själv. Vi vet att man
              kan tvingas att lägga ned sådana företag även i Sverige. Degerfors,
              Gislaved, Kalmar och Västervik är några exempel på orter som drabbats
              av den här negativa stämpeln företagsnedläggning.
            </seg>
          </u>
          <u xml:id="i-d35abb454eb7d4c9-97" prev="i-d35abb454eb7d4c9-95" who="Q6039297">
            <seg>
              Frågan om regelverket kring företagsnedläggningar och flytt av
              företag, de anställdas rättigheter och företagarnas och ägarnas
              skyldigheter vid sådana beslut har diskuterats livligt både i
              medierna och här i kammaren utifrån såväl motioner som interpellationer,
              bland annat från undertecknad.
            </seg>
          </u>
          <u xml:id="i-d35abb454eb7d4c9-98" prev="i-d35abb454eb7d4c9-95" who="Q6039297">
            <seg>
              Riksdagens näringsutskott har vid flera tillfällen lagt fram
              betänkanden med förhållandevis positiva skrivningar när det gäller
              anställdas och företagsledningars möjligheter att ta över vinstgivande
              företag eller företagsenhet som ska säljas. I betänkande 2002/03:NU7
              skriver till exempel den socialdemokratiska majoriteten så här:
              Vidare har utskottet framhållit att möjligheten bör ökas för dem
              som arbetar i ett företag, arbetare, tjänstemän och företagsledning,
              att ta över ägandet om företaget skall säljas. Utskottet står
              fast vid denna uppfattning och förutsätter att regeringen fortlöpande
              prövar om kompletterande åtgärder erfordras för att främja sådant
              övertagande.
            </seg>
          </u>
          <u xml:id="i-d35abb454eb7d4c9-99" prev="i-d35abb454eb7d4c9-95" who="Q6039297">
            <seg>
              Fru talman! Näringsutskottet uttrycker det på ett likartat sätt
              i betänkandet från i år, 2003/04:NU10. Här hänvisar man också
              till skrivningar i frågan i det så kallade 121-punktsprogrammet,
              det vill säga den samarbetsuppgörelse som finns mellan regeringen,
              Vänsterpartiet och Miljöpartiet för den pågående mandatperioden.
              Här kan läsas: Vi kommer att tillsätta en utredning som ska utarbeta
              förslag på hur stora företag ska ta ett större socialt och ekonomiskt
              ansvar i samband med strukturomvandling och nedläggningsbeslut
              och hur man ska underlätta för de anställda att överta hotad produktion.
            </seg>
          </u>
          <u xml:id="i-d35abb454eb7d4c9-100" prev="i-d35abb454eb7d4c9-95" who="Q6039297">
            <seg>
              Det står alltså överta hotad produktion, vilket är något mer
              offensivt än produktion som ska säljas. Ägaren kan ju vägra att
              sälja företag också, och då uppstår ett visst problem.
            </seg>
          </u>
          <u xml:id="i-d35abb454eb7d4c9-101" prev="i-d35abb454eb7d4c9-95" who="Q6039297">
            <seg>
              Näringsutskottet konstaterar dock att det enligt uppgift från
              Näringsdepartementet ännu inte finns några närmare direktiv för
              utredningsarbetet och inte heller någon plan för när arbetet ska
              genomföras.
            </seg>
          </u>
          <u xml:id="i-d35abb454eb7d4c9-102" prev="i-d35abb454eb7d4c9-95" who="Q6039297">
            <seg>
              I sitt interpellationssvar säger näringsminister Pagrotsky att
              regeringen kommer att ta initiativ till en sådan utredning under
              mandatperioden. Det är gott, men man skulle önska att näringsministern
              och regeringen kunde visa lite större engagemang och lite större
              brådska i frågan. Allting, och framför allt inte den här frågan,
              behöver ju inte vänta till de sista månaderna av innevarande mandatperiod.
            </seg>
          </u>
          <u xml:id="i-d35abb454eb7d4c9-103" prev="i-d35abb454eb7d4c9-95" who="Q6039297">
            <seg>
              Min andra fråga är om näringsministern är beredd att tillsammans
              med berörda parter förmå ägarna till Outokumpo, som det nya företaget
              som äger Degerfors stålverk heter, att leva upp till målsättningen
              att ge annan intressent möjlighet att förvärva stålverket i Degerfors
              och därmed förhindra att utrustning säljs eller byggnader rivs,
              som det funnits uppgifter om i medierna. Där svarar näringsministern:
              Det är naturligt att det är de ingående parterna som äger frågan,
              och som bestämmer hur arbetet ska fortlöpa, men jag är självklart
              beredd att efter bästa förmåga hjälpa till i arbetet.
            </seg>
          </u>
          <u xml:id="i-d35abb454eb7d4c9-104" prev="i-d35abb454eb7d4c9-95" who="Q6039297">
            <seg>
              Det här svaret är ett klart steg i rätt riktning jämfört med
              det svar som jag fick på en likartad fråga år 2002. Då sade näringsministern
              bara att dokumentet inte är något juridiskt bindande avtal. Jag
              hoppas därför att näringsministern och regeringen nu är mer offensiva
              och mindre blygsamma och verkligen efter bästa förmåga kommer
              att hjälpa till att hitta en lösning som möjliggör fortsatt högkvalitativ
              stålproduktion i Degerfors, inte minst med tanke på att ministern
              i en interpellationsdebatt den 26 mars själv anförde Degerfors
              som det tydligaste exemplet på att det nuvarande regelverket leder
              till att företag kan läggas ned trots att de är lönsamma samt
              att vi saknar verksamma verktyg för att kunna åtgärda detta på
              ett bra sätt.
            </seg>
          </u>
          <note type="speaker">
            Anf. 17 Näringsminister LEIF PAGROTSKY (s):
          </note>
          <u xml:id="i-d35abb454eb7d4c9-105" next="i-d35abb454eb7d4c9-109" who="Q3296958">
            <seg>
              Fru talman! Jag vill börja med att tacka interpellanten för de
              vänliga orden om interpellationssvaret. Jag har bemödat mig om
              att försöka svara på ett utförligt sätt på de frågor som ställdes,
              men efter den första repliken konstaterar jag att jag kanske ändå
              har missförstått det en smula.
            </seg>
          </u>
          <u xml:id="i-d35abb454eb7d4c9-106" prev="i-d35abb454eb7d4c9-105" who="Q3296958">
            <seg>
              Låt oss börja med frågan om utredningen. Det är min kollega Hasse
              Karlsson som arbetar med den frågan. Jag har redovisat den ambition
              de har att infria 121-punktsprogrammets åtagande någon gång under
              den period som 121-punktsprogrammet avser. Jag sade inte att det
              ska vara den sista dagen. Jag bekräftar bara att den naturligtvis
              kommer. När det gäller den närmare diskussionen om hur den ska
              utformas, när den kommer och så vidare skulle jag vilja hänvisa
              till honom. Jag tycker inte att jag ska gå in i detalj på detta.
              Det är inte ett uttryck för brist på engagemang. Den utredningen
              ska genomföras på ett mycket bra sätt. Den ska få direktiv som
              speglar den utveckling som har skett, de missförhållanden vi har
              upptäckt och även de positiva saker som har hänt, till exempel
              omställningsavtalet. Jag tycker att vi tillsammans ska se till
              att detta blir bra. Med vi menar jag regeringen och de två partier
              som har varit med och skrivit 121-punktsprogrammet.
            </seg>
          </u>
          <u xml:id="i-d35abb454eb7d4c9-107" prev="i-d35abb454eb7d4c9-105" who="Q3296958">
            <seg>
              Den andra delen av vår diskussion gäller hur vi på olika sätt
              kan hjälpa till i sådana situationer som till exempel den i Degerfors.
              Där tycker vi båda att det har förts en, låt mig uttrycka det
              försiktigt, icke övertygande argumentation om varför en lönsam
              produktion ska göras om på ett sätt som drabbar de anställda.
              Där står vi som samhälle, facken och andra maktlösa när besluten
              fattas på ett huvudkontor någonstans långt bort. Jag tycker att
              det är en bra ordning om anställda och företagsledning vill köpa.
              Jag tycker att det är en självklar bas för en ny verksamhet eller
              en fortsatt verksamhet i olika fall. Jag vet inte om det var möjligt
              just i Degerfors, men i princip är det någonting som jag gillar
              starkt.
            </seg>
          </u>
          <u xml:id="i-d35abb454eb7d4c9-108" prev="i-d35abb454eb7d4c9-105" who="Q3296958">
            <seg>
              Jag tycker att kreditmarknaden, kreditväsendet, Almi och andra
              statliga och halvstatliga institutioner som medverkar i detta
              visst ska hjälpa till med det i den mån det ligger inom deras
              uppdrag och så länge det inte handlar om sådana bidrag som är
              förbjudna av EU och som snedvrider konkurrensen. Det borde kunna
              ske med hjälp av normala och lite välvilliga behandlingar av de
              system vi har byggt upp och som finns på marknaden. Där råder
              det ingen olikhet mellan oss. Möjligen går gränsen, och där är
              jag lite osäker, vid frågan om huruvida man ska göra detta med
              hjälp av löpande statliga bidrag. Jag tror inte på den vägen.
              Jag är lite osäker på om vi är överens om det eller inte.
            </seg>
          </u>
          <u xml:id="i-d35abb454eb7d4c9-109" prev="i-d35abb454eb7d4c9-105" who="Q3296958">
            <seg>
              Jag tycker ändå att detta är en bra bas för samarbete i de här
              frågorna. Vi har uppenbarligen, så tycks det mig i alla fall efter
              att ha hört detta, en gemensam syn på vad som är önskvärt. Vi
              har kanske lite olika åsikter om vad som är realistiskt att kunna
              åstadkomma inom ramen för detta. Det tycks också som om vi är
              överens om att vi inte med lagstiftning kan förbjuda företag att
              fatta dumma och dåliga eller ens, som vi ibland tycker, oanständiga
              beslut. Den arbetsfördelningen att de tar ansvar för sitt och
              vi i regering och riksdag tar ansvar för vårt leder ibland till
              att man får se på när dåliga saker äger rum.
            </seg>
          </u>
          <note type="speaker">
            Anf. 18 PETER PEDERSEN (v):
          </note>
          <u xml:id="i-d35abb454eb7d4c9-110" next="i-d35abb454eb7d4c9-118" who="Q6039297">
            <seg>
              Fru talman! Jag tackar för de klargörande orden. Jag tycker att
              det finns utrymme för ett stort samarbete här.
            </seg>
          </u>
          <u xml:id="i-d35abb454eb7d4c9-111" prev="i-d35abb454eb7d4c9-110" who="Q6039297">
            <seg>
              Jag tycker inte att näringsministern har missuppfattat de första
              två frågorna. Jag tycker att de blev förhållandevis klokt besvarade.
              Däremot blev jag något förvånad när jag läste svaret på tredje
              frågan. Det måste bero på ett missförstånd. Jag hoppas att det
              var omedvetet och att man har missuppfattat frågan. Näringsministern
              svarar att det inte är rimligt att förvänta sig att det är staten
              som ska säkerställa att företag drivs med lönsamhet. Det måste
              vara en uppgift för företagen själva. Det håller jag helt med
              om, men vi ska bidra med politiska beslut som säkerställer ett
              gott företagsklimat, vilket jag tycker att vi har i Sverige.
            </seg>
          </u>
          <u xml:id="i-d35abb454eb7d4c9-112" prev="i-d35abb454eb7d4c9-110" who="Q6039297">
            <seg>
              Jag har inte ställt kravet att staten ska säkerställa att företag
              går med vinst. Däremot har jag efterfrågat åtgärder som syftar
              till att skapa förutsättningar för att säkerställa att vinstgivande
              produktion blir kvar i landet. Lönsam och väl fungerande produktion
              ska till exempel inte utan egentlig argumentation, precis som
              näringsministern sade i sitt senaste inlägg, läggas ned och flytta
              till andra länder. I Degerfors fall tror jag att det var fråga
              om en vinstmarginal på 37 %. Trots det lägger man ned och flyttar.
            </seg>
          </u>
          <u xml:id="i-d35abb454eb7d4c9-113" prev="i-d35abb454eb7d4c9-110" who="Q6039297">
            <seg>
              I min fråga tar jag som exempel upp att AP-fonden skulle kunna
              tillåtas vara en mer aktiv ägare. Vi skulle kunna tillåta uppbyggande
              av regionala och lokala fonder som kan fatta mer långsiktiga och
              strategiska beslut. På det svarar näringsministern med att nämna
              andra vällovliga initiativ och talar om vad som görs på området
              och antyder att ett tydligare regelverk och mer offensiva åtgärder
              skulle leda till att vi skulle få högre arbetslöshet. Han hänvisar
              då till utvecklingen i andra länder. Jag vet inte riktigt vilka
              länder som avses här.
            </seg>
          </u>
          <u xml:id="i-d35abb454eb7d4c9-114" prev="i-d35abb454eb7d4c9-110" who="Q6039297">
            <seg>
              Jag blir då lite fundersam över om vi fortfarande är lika överens.
              Vi vill säkerställa ett system som gör att det inte blir lättare
              och billigare att lägga ned lönsamma företag i Sverige och flytta
              dem till ett annat land. På marknaden väljer man alltid det billigaste
              alternativet, och vi tycker att det är lite trist att man numera
              verkar vara mindre intresserad av att komma fram till nya affärsidéer
              och ny produktion och mer intresserad av att köpa upp och lägga
              ned konkurrentföretag för att begränsa marknaden.
            </seg>
          </u>
          <u xml:id="i-d35abb454eb7d4c9-115" prev="i-d35abb454eb7d4c9-110" who="Q6039297">
            <seg>
              Jag kan konstatera att det här inte är fråga om något tokigt
              vänsterpartiförslag. Den kände industrialisten Carl Bennet, som
              var intresserad av att komma in som ägare i Degerfors stålverk,
              för övrigt tillsammans med löntagarna, talade själv om att en
              AP-fond skulle ha kunnat gå in med en summa pengar för att säkerställa
              det hela.
            </seg>
          </u>
          <u xml:id="i-d35abb454eb7d4c9-116" prev="i-d35abb454eb7d4c9-110" who="Q6039297">
            <seg>
              Hans-Olov Olsson, chef för Volvo Personvagnar, som nu leder en
              grupp i Kungliga Ingenjörsvetenskapsakademien som ska titta på
              Industri-Sveriges framtid, pekar på samma problem, att en rad
              olika företag inom industrin riskerar att försvinna från landet
              om vi inte vidtar motåtgärder. Han säger: Vi låter ju jobben försvinna.
              Det är alltså inte en vänsterpartist som säger det utan en företagsledare
              som ser att vi behöver ett regelverk som stärker våra positioner.
            </seg>
          </u>
          <u xml:id="i-d35abb454eb7d4c9-117" prev="i-d35abb454eb7d4c9-110" who="Q6039297">
            <seg>
              Aftonbladet har i ett stort antal ledare framhållit att det nu
              är dags för oss att använda vårt gemensamma pensionskapital för
              att gå in som långsiktiga ägare. Vi ska alltså inte bara tänka
              på kortsiktiga vinster utan bygga upp en industriverksamhet där
              det har betydelse vilka produkter vi tillverkar. Vi ska ha en
              uthållighet i vår produktion. Inget säger att kortsiktiga satsningar
              skulle skapa bättre möjligheter för goda pensionsutbetalningar
              i framtiden utan det är snarare tvärtom.
            </seg>
          </u>
          <u xml:id="i-d35abb454eb7d4c9-118" prev="i-d35abb454eb7d4c9-110" who="Q6039297">
            <seg>
              Kort sagt önskar vi, för att tala i fotbollstermer, få likvärdiga
              spelregler. Vi är less på spelregler som hela tiden gynnar motståndarlaget
              medan vi förbjuder oss själva att gå över mittlinjen eller att
              göra en liten framstöt på vänsterkanten. I stället låter vi hela
              tiden de andra bestämma. Om man på det här området hela tiden
              har en sådan defensiv hållning och bara sparkar bort bollen utan
              att ta egna initiativ, förlorar man matchen, oavsett om det gäller
              fotboll eller kampen om jobben. Detta vill vi motverka, inte minst
              i Degerfors.
            </seg>
          </u>
          <note type="speaker">
            Anf. 19 Näringsminister LEIF PAGROTSKY (s):
          </note>
          <u xml:id="i-d35abb454eb7d4c9-119" next="i-d35abb454eb7d4c9-124" who="Q3296958">
            <seg>
              Fru talman! Vad jag försökte formulera, även om jag kanske gjorde
              det klumpigt, så att det blev missförstånd, var först och främst
              att vi delar synen att den svenska produktionsindustrin ska utvecklas.
              Det har tyvärr framförts röster i den allmänna debatten som säger
              att produktionen har spelat ut sin roll och att vi kan glömma
              den för att ägna oss åt något annat, vad nu det skulle vara. I
              stället skulle vi kunna utveckla och tillverka produkter i utlandet.
            </seg>
          </u>
          <u xml:id="i-d35abb454eb7d4c9-120" prev="i-d35abb454eb7d4c9-119" who="Q3296958">
            <seg>
              Jag delar inte den åsikten, och jag är övertygad om att vi därvidlag
              har samma uppfattning. Jag har till exempel hört från Svenskt
              Näringsliv att man bagatelliserar det här. Det är mycket allvarligt.
              Frågan är inte om vi ska ha produktion eller inte utan vilka metoder
              vi ska använda i den. Jag har kanske missförstått frågorna av
              det skälet att Vänsterpartiet faktiskt är lite otydligt om vilka
              konkreta åtgärder som man föreslår. Därför blir det lite besvärligt
              att få pusslet att gå ihop.
            </seg>
          </u>
          <u xml:id="i-d35abb454eb7d4c9-121" prev="i-d35abb454eb7d4c9-119" who="Q3296958">
            <seg>
              Min åsikt är i alla fall att det som vi kanske skulle kunna kalla
              den nordiska modellen på det här området är att avstå från ingripande
              lagstiftning. Vi har i stället andra metoder, av typen avtalsrätten,
              där starka fackföreningar tecknar avtal om hur saker och ting
              ska gå till vid sådana här förändringar i företagen, det vill
              säga nedläggningar, fusioner och dylikt. Vi jobbar på att utveckla
              det nya genom att stärka utbildning, forskning och den typen av
              generella åtgärder, och vi stöttar tillväxten i företagen på ett
              generellt men kraftfullt sätt.
            </seg>
          </u>
          <u xml:id="i-d35abb454eb7d4c9-122" prev="i-d35abb454eb7d4c9-119" who="Q3296958">
            <seg>
              Detta har visat sig vara en framkomlig väg i Norden. Vi kan jämföra
              med en annan modell låt oss kalla den den kontinentala modellen
              där man har valt att gå fram med lagstiftning som gäller hur stora
              kostnader företagen ska få vid nedläggning. Vi kan kalla det ett
              slags nedläggningsavgift för vilken man kan köpa sig en rätt till
              en sådan åtgärd. Sådan lagstiftning finns i Frankrike, i Spanien,
              i Italien och i Storbritannien kanske i fler länder, men de här
              är de som jag känner till. I samtliga dessa länder har man en
              högre arbetslöshet, en sämre omställning och en lägre grad av
              förnyelse än vad vi har.
            </seg>
          </u>
          <u xml:id="i-d35abb454eb7d4c9-123" prev="i-d35abb454eb7d4c9-119" who="Q3296958">
            <seg>
              Vi har i stället på den fackliga vägen lyckats säkerställa att
              en större del av den här omställningen sker på ett sätt som ger
              människor en chans till utveckling och som inte griper in genom
              regering och riksdag utan med metoder som varje företag och näringsgren
              utformar på de sätt som passar dem. Att lagstiftningsvägen, genom
              regering och riksdag, lägga en broms på neddragningar därför att
              de skapar arbetslöshet är ett vällovligt syfte, men det har ju
              visat sig att man inte lyckas bättre med den metoden än vad vi
              här i Norden lyckas göra. Tvärtom har man i samtliga fall mycket
              högre arbetslöshet än vad vi har. De som drabbas av arbetslöshet
              lämnas ensamma i kylan på ett helt annat sätt än vad vi tvingas
              göra i Sverige och i Norden i övrigt med den modell som vi har
              valt att arbeta efter.
            </seg>
          </u>
          <u xml:id="i-d35abb454eb7d4c9-124" prev="i-d35abb454eb7d4c9-119" who="Q3296958">
            <seg>
              Det var detta som jag försökte beskriva i mitt svar, där jag
              inte kunde vara lika utförlig som nu. Jag hoppas att jag nu har
              förtydligat vad jag menar.
            </seg>
          </u>
          <note type="speaker">
            Anf. 20 PETER PEDERSEN (v):
          </note>
          <u xml:id="i-d35abb454eb7d4c9-125" next="i-d35abb454eb7d4c9-130" who="Q6039297">
            <seg>
              Fru talman! Det gläder mig extra mycket att vi är helt överens
              om att tillsammans lyfta fram värdet av fortsatt industriproduktion
              i Sverige. Vi kan inte leva bara på tjänster utan någon typ av
              förankring i produktionen är att föredra.
            </seg>
          </u>
          <u xml:id="i-d35abb454eb7d4c9-126" prev="i-d35abb454eb7d4c9-125" who="Q6039297">
            <seg>
              Såvitt jag kan minnas använde jag i mina frågor inte ordet lagstiftning.
              Jag tycker att det är värt att pröva lagstiftning kontra avtal.
              Jag kan konstatera att det kanske inte var en tillfällighet att
              dåvarande Avesta Polarit valde att lägga ned just i Degerfors
              i Sverige och inte i Storbritannien. Om man hade gjort motsvarande
              nedläggning i Sheffield hade det kostat betydligt mera pengar
              och varit betydligt svårare att genomföra.
            </seg>
          </u>
          <u xml:id="i-d35abb454eb7d4c9-127" prev="i-d35abb454eb7d4c9-125" who="Q6039297">
            <seg>
              Problemet är trots allt att det finns en rad exempel på att det
              inte hjälper med avtal och starka fackföreningar. Trots den nästan
              totala enighet som finns i riksdagen, i regionerna och i kommunerna
              man har till och med i affärstidningarna varit överens om det
              tokiga i att lägga ned Degerfors stålverk finns det faktiskt fortfarande
              ingen stålproduktion i Degerfors. Den är nedlagd. Sedan var man
              tvungen att backa halva vägen eftersom man inte lyckades. Jag
              törs hävda att kvaliteten på den produktion som man nu har är
              betydligt sämre än den som tidigare fanns.
            </seg>
          </u>
          <u xml:id="i-d35abb454eb7d4c9-128" prev="i-d35abb454eb7d4c9-125" who="Q6039297">
            <seg>
              Vi går alltså fel väg. Vi ska satsa på vidareförädling, på bättre
              produkter. Jag tror inte att vi kan konkurrera med bulkproduktion,
              som många andra kan göra.
            </seg>
          </u>
          <u xml:id="i-d35abb454eb7d4c9-129" prev="i-d35abb454eb7d4c9-125" who="Q6039297">
            <seg>
              Jag vill också peka på att jag inte har sagt att staten ska gå
              in med bidrag. Jag menar att staten kanske skulle kunna utöva
              ett aktivt medägarskap i vissa fall. Man kan som aktiv ägare skaffa
              statliga lånegarantier, inte ge bort pengarna. Man kan inte säga
              till löntagare i ett stålverk att de ska ta över företaget. Det
              kostar ju en del att driva ett stålverk. Under en övergångsperiod
              kanske man behöver hjälp. Det är då bättre att hjälpa till med
              offensiva metoder, inte med subsidier utan med stöd för fortsatt
              verksamhet, i stället för att betala väldigt mycket pengar för
              en fortsatt hög arbetslöshet på en ort som till exempel Degerfors.
            </seg>
          </u>
          <u xml:id="i-d35abb454eb7d4c9-130" prev="i-d35abb454eb7d4c9-125" who="Q6039297">
            <seg>
              Men i grunden tycker jag att det är väldigt positivt att vi är
              överens om produktionens betydelse inom inte minst industrin.
              Den är inte förlegad utan den behövs även i framtiden.
            </seg>
          </u>
          <note type="speaker">
            Anf. 21 Näringsminister LEIF PAGROTSKY (s):
          </note>
          <u xml:id="i-d35abb454eb7d4c9-131" next="i-d35abb454eb7d4c9-133" who="Q3296958">
            <seg>
              Fru talman! Skillnaderna mellan oss krymper. Jag är för olika
              sorters stöd till näringslivet av den typ som sker via Almi. Vi
              jobbar just nu med att vässa våra möjligheter att bidra med det
              som kallas såddkapital, som är den del av finansieringen av nya
              projekt där den normala marknaden är sämst. Vi kan där komplettera
              på ett sätt som jag tror är konstruktivt. Jag väntar mig att vi
              kan utveckla fler sådana här element i våra budgetdiskussioner
              och undersöka hur mycket pengar man kan prioritera för det här.
              Det råder ingen brist på idéer. Möjligen skulle vi tillsammans
              prioritera upp den här typen av satsningar i förhållande till
              annat som vi gör i vår stora budgetprioriteringsomgång, kanske
              till exempel nu i höst. Här finns mycket att göra och stora behov.
            </seg>
          </u>
          <u xml:id="i-d35abb454eb7d4c9-132" prev="i-d35abb454eb7d4c9-131" who="Q3296958">
            <seg>
              AP-fonderna har nu fått ett mycket tydligare uppdrag att prioritera
              det enda uppdraget att säkra pensionerna för framtidens pensionärer.
              Det gör de genom att jobba för avkastning men också genom att
              verka på ett sätt som gör att det finns produktion, utveckling
              och ekonomi i landet som gör att det går att finansiera pensionen
              i framtiden. Det finns en begränsning mot att använda AP-fonderna
              som ett slags reservstatsbudget. Det kan vi naturligtvis inte
              göra, men det finns ett område där jag tror att vi är överens.
              I dag får Sjunde AP-fonden, som är mycket stor, inte ens rösta
              på bolagsstämman. Jag tycker att det är totalt principvidrigt.
            </seg>
          </u>
          <u xml:id="i-d35abb454eb7d4c9-133" prev="i-d35abb454eb7d4c9-131" who="Q3296958">
            <seg>
              Man engagerar kapital och tar risk, men man får inte i utbyte
              mot den risk som man tar vara med och rösta på bolagsstämman för
              den som är kapabel att sköta bolaget, för vem som borde sitta
              i styrelsen, i frågor om ansvarsfrihet och annat. Jag tycker att
              vi gemensamt ska bekämpa detta. Det är i alla fall ett steg i
              den riktning som vi här har diskuterat.
            </seg>
          </u>
          <note>
            Överläggningen var härmed avslutad.
          </note>
          <note>
            6 § Svar på interpellation 2003/04:466 om EU:s tjänstedirektiv
          </note>
          <note type="speaker">
            Anf. 22 Näringsminister LEIF PAGROTSKY (s):
          </note>
          <u xml:id="i-d35abb454eb7d4c9-134" next="i-d35abb454eb7d4c9-138" who="Q3296958">
            <seg>
              Fru talman! Camilla Sköld Jansson har frågat mig om jag kommer
              att agera för att stoppa ett tjänstedirektiv som utgår från ursprungslandsprincipen
              och principen om ömsesidigt erkännande samt om jag kommer att
              acceptera dessa principer och enbart agera för att få igenom undantag.
            </seg>
          </u>
          <u xml:id="i-d35abb454eb7d4c9-135" prev="i-d35abb454eb7d4c9-134" who="Q3296958">
            <seg>
              Camilla Sköld Janssons frågor riktar alltså in sig på de särskilda
              principerna och blir därför tekniska till sin natur. Den tekniska
              utformningen är en fråga för de förhandlingar som är tänkta att
              påbörjas till hösten. Det viktiga är innebörden av den förhandlingslösning
              vi i slutändan får. För mig handlar det om att få ett resultat
              i enlighet med de värderingar om samhälle och arbetsliv som vi
              i Sverige står för. Jag kan naturligtvis aldrig acceptera ett
              tjänstedirektiv som innebär att kollektivavtalens ställning, vården,
              skolan, omsorgen eller de lösningar vi valt för särskilt viktiga
              områden, till exempel läkemedels- och alkoholfrågorna, riskerar
              att påverkas negativt.
            </seg>
          </u>
          <u xml:id="i-d35abb454eb7d4c9-136" prev="i-d35abb454eb7d4c9-134" who="Q3296958">
            <seg>
              Därför kan jag inte acceptera EU-kommissionens förslag till tjänstedirektiv
              så som det ser ut i dag. Det är alltför otydligt formulerat och
              innehåller oklarheter på viktiga punkter. Men det är än så länge
              bara ett förslag, och i de framtida förhandlingarna är det viktigt
              att vi, tillsammans med de fackliga organisationerna, arbetar
              konstruktivt för att få till en bra lösning. Det är nämligen inte
              så att vi kommer undan frågan genom att bara säga nej till ett
              direktiv för tjänstehandeln och att allt då förblir som det är
              just nu. Om vi inte kan hitta en politisk lösning inom EU kommer
              frågan att flyttas över till och avgöras av EG-domstolen i Luxemburg.
            </seg>
          </u>
          <u xml:id="i-d35abb454eb7d4c9-137" prev="i-d35abb454eb7d4c9-134" who="Q3296958">
            <seg>
              EU-kommissionens förslag till tjänstedirektiv har väckt mycket
              uppmärksamhet, och det råder inget tvivel om att det finns de
              som vill använda tjänstedirektivet som ett sätt att försvaga de
              svenska välfärdssystemen och de fackliga rättigheterna. Därför
              är det väldigt viktigt att vi som värnar dessa nu arbetar seriöst
              och konstruktivt med att hitta bra lösningar.
            </seg>
          </u>
          <u xml:id="i-d35abb454eb7d4c9-138" prev="i-d35abb454eb7d4c9-134" who="Q3296958">
            <seg>
              Låt mig avslutningsvis än en gång understryka att jag i de förhandlingar
              som inleds till hösten inte kommer att acceptera ett direktiv
              som innebär att kollektivavtalens ställning, vården, skolan, omsorgen
              eller de lösningar vi valt för särskilt viktiga områden, till
              exempel läkemedels- och alkoholfrågorna, riskerar att påverkas
              negativt.
            </seg>
          </u>
          <note type="speaker">
            Anf. 23 CAMILLA SKÖLD JANSSON (v):
          </note>
          <u xml:id="i-d35abb454eb7d4c9-139" next="i-d35abb454eb7d4c9-146" who="Q4979216">
            <seg>
              Fru talman! Frågan om tjänstedirektivet håller på att segla upp
              som en stor valfråga i det kommande EU-parlamentsvalet. Det är
              rätt krånglig materia, och egentligen är det väl ingen som i dagsläget
              har klart för sig exakt vilka följder direktivet kommer att få.
              Det är också därför som arbetsmarknadsutskottet har tagit initiativ
              till en hearing om de här frågorna som vi ska ha i riksdagen.
            </seg>
          </u>
          <u xml:id="i-d35abb454eb7d4c9-140" prev="i-d35abb454eb7d4c9-139" who="Q4979216">
            <seg>
              Däremot är det helt klart att mycket står på spel. Från Vänsterpartiets
              sida delar vi den oro som finns i fackföreningsrörelsen för att
              den grundprincip som direktivet bygger på, alltså ömsesidighets-
              och ursprungslandsprincipen, är ett generalangrepp på den kollektiva
              förhandlingsrätten. Principen säger alltså att ett tjänsteföretag
              som vill förlägga delar av verksamheten till ett annat land bara
              behöver följa lagstiftningen i hemlandet.
            </seg>
          </u>
          <u xml:id="i-d35abb454eb7d4c9-141" prev="i-d35abb454eb7d4c9-139" who="Q4979216">
            <seg>
              Kritiken och oron från fackligt håll är massiva. Till exempel
              har sex LO-förbund, bland andra Seko, Handels och Transport, gett
              ut en folder där man beskriver ursprungslandsprincipen som direkt
              fackföreningsfientlig, och man säger att direktivet måste förkastas
              i sin helhet.
            </seg>
          </u>
          <u xml:id="i-d35abb454eb7d4c9-142" prev="i-d35abb454eb7d4c9-139" who="Q4979216">
            <seg>
              Av interpellationssvaret kan man inte läsa ut riktigt samma kamplust
              från regeringens sida som man ser hos de fackliga organisationerna.
              På min fråga om statsrådet tänker gå emot den här principen, som
              LO-förbunden kallar direkt fackföreningsfientlig, svarar statsrådet
              att det är en fråga av teknisk natur. Den fråga som fackföreningsrörelsen
              lyfter upp som det allvarligaste hotet på mycket länge är alltså
              en fråga om teknik.
            </seg>
          </u>
          <u xml:id="i-d35abb454eb7d4c9-143" prev="i-d35abb454eb7d4c9-139" who="Q4979216">
            <seg>
              Inte heller svarar Pagrotsky på de direkta frågorna som ställs
              om regeringen är beredd att acceptera ursprungslandsprincipen
              och göra löntagarnas rättigheter till undantag. Det är i samma
              ambivalenta anda som regeringsföreträdare, och för övrigt socialdemokratiska
              EU-parlamentariker, har agerat när tjänstedirektivet i olika omgångar
              har varit uppe inom ramen för EU-samarbetet.
            </seg>
          </u>
          <u xml:id="i-d35abb454eb7d4c9-144" prev="i-d35abb454eb7d4c9-139" who="Q4979216">
            <seg>
              Regeringen kommunicerar med riksdagen även i andra sammanhang
              än i interpellationsdebatter. I samband med att EU-nämnden tog
              upp frågan den 14 maj utarbetades en promemoria inför ministerrådet,
              och där svarar regeringen på mina frågor. Där skriver man så här:
              På det sätt som principen kommer till uttryck i kommissionens
              förslag och kan komma att påverka för Sverige vitala intressen
              är den inte acceptabel. Det är av vikt att utformningen av principer
              görs på ett sådant sätt att svenska intressen tillgodoses.
            </seg>
          </u>
          <u xml:id="i-d35abb454eb7d4c9-145" prev="i-d35abb454eb7d4c9-139" who="Q4979216">
            <seg>
              Det går inte att läsa på något annat sätt än att man accepterar
              principen. Man ifrågasätter inte principen, utan den ska bara
              formuleras på ett sådant sätt att det tillgodoser vissa saker.
            </seg>
          </u>
          <u xml:id="i-d35abb454eb7d4c9-146" prev="i-d35abb454eb7d4c9-139" who="Q4979216">
            <seg>
              I motsats till den retorik som vi hör från socialdemokratiskt
              håll i valrörelsen, i motsats till det undanglidande svaret i
              interpellationen, ser vi i det här underlaget till ministerrådet
              att regeringen varken är beredd att stoppa direktivet eller är
              beredd att stoppa den fackföreningsfientliga ursprungslandsprincipen.
            </seg>
          </u>
          <note type="speaker">
            Anf. 24 GUNNAR ANDRÉN (fp):
          </note>
          <u xml:id="i-d35abb454eb7d4c9-147" next="i-d35abb454eb7d4c9-155" who="Q5556677">
            <seg>
              Fru talman! Jag vill tacka Camilla Sköld Jansson för att hon
              har ställt denna interpellation och även för svaret. Att jag har
              anmält mig till denna debatt beror, inte oväntat, på att jag har
              en helt annan syn på vad det handlar om.
            </seg>
          </u>
          <u xml:id="i-d35abb454eb7d4c9-148" prev="i-d35abb454eb7d4c9-147" who="Q5556677">
            <seg>
              I grunden handlar detta, fru talman, om man är för eller emot
              frihandel. Det är det grundläggande. Det är inte överraskande
              att frågeställaren har valt en helt annan utgångspunkt. Historien
              säger oss att Vänsterpartiet är för att ha så mycket hinder som
              möjligt. Ska man karakterisera frågans inkörsport är det att interpellanten
              vill göra Sverige till ett museum, och själv vill hon vara museiföreståndare.
            </seg>
          </u>
          <u xml:id="i-d35abb454eb7d4c9-149" prev="i-d35abb454eb7d4c9-147" who="Q5556677">
            <seg>
              Jag tror för min del att detta är helt fel. Jag tror att vi måste
              sätta helt andra kriterier i förgrunden. Det är väldigt intressant
              att tyvärr inte heller statsrådet har använt ordet konsument i
              detta sammanhang. Jag tycker att han borde ha gjort det. I hela
              frågan och svaret finns inte konsumentperspektivet med någonstans.
            </seg>
          </u>
          <u xml:id="i-d35abb454eb7d4c9-150" prev="i-d35abb454eb7d4c9-147" who="Q5556677">
            <seg>
              När vi ser på utvecklingen inom Europa är det väldigt viktigt
              att vi ser möjligheterna att bryta ned en massa handelshinder.
              Tänk om vi hade haft större konkurrens på till exempel försäkringssidan
              och finansiella tjänster. Tänk om vårt kära försäkringsbolag Skandia
              i Sverige hade fått lika stor konkurrens som man själv har bidragit
              till i Amerikas förenta stater, där man har etablerat och gjort
              dåliga affärer där också.
            </seg>
          </u>
          <u xml:id="i-d35abb454eb7d4c9-151" prev="i-d35abb454eb7d4c9-147" who="Q5556677">
            <seg>
              Jag tror för min del att den här museiattityden, som Camilla
              Sköld Janssons hela interpellation andas, är förödande. Jag tycker
              också att den är ovärdig svensk fackföreningsrörelse. Sättet att
              ställa frågor beror också på om man vill sprida fördomar eller
              inte. Den som har satt sig in något i detta tjänstedirektiv, som
              bara är ett förslag jag håller med om att det kan finnas skäl
              att diskutera detta ställer frågan: Är det viktigt att vi får
              tillgång till fler tjänster och fler arbetstillfällen? Ska konsumentintresset
              dominera?
            </seg>
          </u>
          <u xml:id="i-d35abb454eb7d4c9-152" prev="i-d35abb454eb7d4c9-147" who="Q5556677">
            <seg>
              Om man vill att det bara ska vara en utmaning mot kollektivavtalen
              har man ingen tilltro till den svenska fackliga organisationens
              styrka. Det har jag, efter mångårig anslutning till ett TCO-förbund.
            </seg>
          </u>
          <u xml:id="i-d35abb454eb7d4c9-153" prev="i-d35abb454eb7d4c9-147" who="Q5556677">
            <seg>
              Om man tittar på det här tjänstedirektivet ser man att det är
              grundläggande att vi i Sverige kommer att kunna använda svenska
              kollektivavtal även i fortsättningen. Direktivet avser generellt
              att när det gäller att etablera tjänsteutövning gäller värdlandets
              regler. Detta är ju huvudlinjen i det hela. Direktivet innehåller
              även en garanti för att svensk arbetsrätt ska gälla vid tillfällig
              tjänsteutövning. Detta säkerställs, fru talman, genom ett uttryckligt
              undantag från principen: När tjänster tillhandahålls gränsöverskridande
              ska reglerna i tjänsteutövarens hemland som huvudregel gälla.
              I undantaget hänvisas det nämligen till utstationeringsdirektivet,
              som frågeställaren inte har nämnt över huvud taget, som är det
              direktiv som reglerar vilka arbetsrättsliga regler som gäller,
              som ska användas i medlemsstaterna.
            </seg>
          </u>
          <u xml:id="i-d35abb454eb7d4c9-154" prev="i-d35abb454eb7d4c9-147" who="Q5556677">
            <seg>
              Det viktigaste är: Vad är då utstationeringsdirektivet? Jo, det
              är huvudargumentet i detta. Enligt utstationeringsdirektivet har
              värdlandet ensamrätt att definiera vad som ska utgöra en arbetstagare.
              Det är den verkliga garantin för att vi i Sverige inte behöver,
              om vi inte vill sprida fördomar, frukta att kollektivavtalen inte
              ska gälla.
            </seg>
          </u>
          <u xml:id="i-d35abb454eb7d4c9-155" prev="i-d35abb454eb7d4c9-147" who="Q5556677">
            <seg>
              Jag ska i nästa replik, om jag får möjlighet, om statsrådet tänker
              svara, ta upp ett företag i Bräcke som är jätteintressant i det
              här sammanhanget och som har tjänstegrejer att göra utomlands
              i sådana avlägsna länder som Danmark och Tyskland.
            </seg>
          </u>
          <note type="speaker">
            Anf. 25 Näringsminister LEIF PAGROTSKY (s):
          </note>
          <u xml:id="i-d35abb454eb7d4c9-156" next="i-d35abb454eb7d4c9-162" who="Q3296958">
            <seg>
              Fru talman! Vi ska vara klara över att det här är en fråga som
              har kommit på bordet på grund av att kommissionen lade fram ett
              förslag i januari månad. Det har förberetts under en lång tid.
              Det har varit allmänna deklarationer om att man måste göra saker
              på tjänsteområdet, men konturerna har varit otydliga ända tills
              i januari. Detta har studerats av tjänstemän, och det har varit
              föremål för behandling på tjänstemannanivå i den formen att tjänstemän
              har rest till Bryssel och fått ställa frågor till tjänstemännen
              från kommissionen om vad det som står på s. 69 betyder och vad
              det som står här och där betyder.
            </seg>
          </u>
          <u xml:id="i-d35abb454eb7d4c9-157" prev="i-d35abb454eb7d4c9-156" who="Q3296958">
            <seg>
              Det har ännu inte varit föremål för någon enda politisk diskussion.
              I går fördes det upp på dagordningen för första gången i ministerrådet,
              och det var för att kommissionen skulle lämna en kort enkelriktad
              information om rena procedurfrågor och processfrågor. Inget land
              begärde ordet. Inget land har ännu bekänt färg. Vi vet ingenting
              om var andra länder kommer att hamna förutom att vi vet att väldigt
              många länder har långa listor med frågetecken och orosområden,
              listor som kanske är lika långa som våra.
            </seg>
          </u>
          <u xml:id="i-d35abb454eb7d4c9-158" prev="i-d35abb454eb7d4c9-156" who="Q3296958">
            <seg>
              Vi är så tidigt i den här processen. Kommissionen vill förresten
              att beslutsprocessen ska hålla på till julafton eller nyårsafton,
              möjligen, nästa år. Ingen jag har träffat tror att det kommer
              att vara möjligt att vara så snabb som det innebär med nästan
              två år i de här sammanhangen.
            </seg>
          </u>
          <u xml:id="i-d35abb454eb7d4c9-159" prev="i-d35abb454eb7d4c9-156" who="Q3296958">
            <seg>
              I det läget tänker inte jag börja hela den här processen genom
              att berätta exakt hur vi ska agera vid förhandlingsbordet. Jag
              har beskrivit vad som är målen för mig. Jag vill värna de här
              områdena, som är viktiga för Sverige, och jag ska använda den
              förhandlingstaktik som jag tror tjänar det bäst.
            </seg>
          </u>
          <u xml:id="i-d35abb454eb7d4c9-160" prev="i-d35abb454eb7d4c9-156" who="Q3296958">
            <seg>
              Låt oss säga att jag börjar med att säga: Vi ska använda den
              här speciella metoden. Vi ska underkänna hela principen, eller
              vi kanske väljer den andra metoden när vi ska slåss för en massa
              undantag. Då är det möjligt att jag hamnar i ett läge där Sverige
              blir helt ensamt om någon viss bedömning. Och så står jag i riksdagen
              och binder fast mig för det och blir ointressant när det gäller
              att förhandla med andra om hur vi gemensamt ska bilda allianser
              för att förändra i den riktning vi vill. Därför kommer jag att
              ett tag till fortsätta att låta bli att berätta särskilt mycket
              om den förhandlingstaktik som vi kommer att bedöma, helt enkelt
              av det skälet att det inte finns någon anledning för mig att nu
              bestämma det.
            </seg>
          </u>
          <u xml:id="i-d35abb454eb7d4c9-161" prev="i-d35abb454eb7d4c9-156" who="Q3296958">
            <seg>
              Vi har svåra problem med ursprungslandsprincipen. När det gäller
              metoden för att angripa de problemen kanske man tycker att det
              bästa från vår synpunkt är att göra rent hus med principen från
              start eller att vi, eftersom vi kanske inte har någon chans att
              få stöd från en majoritet, kanske ska hitta någon näst bästa lösning.
              Den typen av bedömningar är det inte meningsfullt att göra i det
              här läget för mig som minister. Det är naturligtvis helt annorlunda
              för dem som vill driva på debatten och ställa krav på hur regeringen
              ska göra, men jag tror att de har förståelse för att regeringen
              kan komma att göra den bedömningen i ett något senare skede.
            </seg>
          </u>
          <u xml:id="i-d35abb454eb7d4c9-162" prev="i-d35abb454eb7d4c9-156" who="Q3296958">
            <seg>
              Jag vill påminna om att inga andra länder ännu har markerat position.
              Jag har ställt frågor till en del kolleger, och jag noterar att
              få av dem har fått sina första redovisningar av sina tjänstemän.
              Få av dem vet vad frågan gäller. Jag kan ställa följande fråga
              till dem: Vad gör du för bedömning av det här med alkoholhandeln,
              som är en viktig fråga för mig? Jag ställde den frågan senast
              i går. De ser ut som frågetecken i ansiktena och har ännu inte
              tänkt igenom vad det här innebär. I det läget tänker inte jag
              börja processen med att binda upp mig för en speciell teknik.
              Däremot är jag väldigt tydlig när det gäller det politiska jag
              vill åstadkomma. Jag ska naturligtvis också beakta konsumenternas
              intressen, men det första handlar nu om de här viktiga sakerna,
              som jag vill försvara och skydda i den svenska modellen.
            </seg>
          </u>
          <note type="speaker">
            Anf. 26 CAMILLA SKÖLD JANSSON (v):
          </note>
          <u xml:id="i-d35abb454eb7d4c9-163" next="i-d35abb454eb7d4c9-167" who="Q4979216">
            <seg>
              Fru talman! Det stämmer att EU-kommissionen har lagt fram det
              här konkreta förslaget det här året, men det stämmer också att
              de här tankegångarna går att spåra ända till 2000 i samband med
              Lissabonstrategin. Åtminstone sedan 2002 har det i olika sammanhang
              varit uppe konkreta formuleringar som handlar om ömsesidighet,
              om att varor ska behandlas som tjänster och om ursprungslandsprincipen
              som regeringsföreträdare och EU-parlamentariker har haft möjligheter
              att förhålla sig till. Det kommer ju inte neddroppande direkt
              från himlen, men det stämmer att det nu på något sätt ändå är
              ett skarpt läge.
            </seg>
          </u>
          <u xml:id="i-d35abb454eb7d4c9-164" prev="i-d35abb454eb7d4c9-163" who="Q4979216">
            <seg>
              Jag menar att trovärdigheten när det gäller om man verkligen
              ställer sig på arbetstagarnas sida ligger i synen på ursprungslandsprincipen.
              Det är det som är knuten: synen på dess vara eller inte vara.
              Och det handlar inte om att säga nej till ett direktiv om tjänstehandel,
              utan det handlar om att säga nej till en fackföreningsfientlig
              princip, om att säga nej till ett direktiv som bygger på just
              denna princip.
            </seg>
          </u>
          <u xml:id="i-d35abb454eb7d4c9-165" prev="i-d35abb454eb7d4c9-163" who="Q4979216">
            <seg>
              Återigen är det just tanken om ursprungsland som är det avgörande
              hotet, alltså att utgångspunkten är att tjänsteföretag som kan
              komma hit kan strunta i våra lagar och strunta i våra avtal. Utgångspunkten
              är att till exempel ett italienskt företag ska följa Berlusconis
              lagar, och regeringens strategi är att man då inte ska ifrågasätta
              denna princip. Jag menar att det är för svagt. Det är ett annat
              synsätt än vad vi har i Vänsterpartiet, och det är ett annat synsätt
              än vad de fackliga organisationerna har.
            </seg>
          </u>
          <u xml:id="i-d35abb454eb7d4c9-166" prev="i-d35abb454eb7d4c9-163" who="Q4979216">
            <seg>
              Utgångspunkten i de här diskussionerna måste vara, menar vi,
              att företagen ska följa nationella lagar och avtal. Det måste
              vara det som är grundprincipen, och det finns det också stöd för
              i EU:s grundfördrag. Så länge ursprungslandsprincipen är kvar
              är hoten mot kollektivavtalen och hotet mot att man ska kunna
              skydda löntagarna kvar. Det hjälper inte med undantag, oavsett
              om man har 10, 50 eller 1 000 undantag. Det är ju ingen som vet
              hur de här undantagen ställs mot principen när det prövas. Ingen
              vet till exempel vad som händer om man ställer ursprungslandsprincipen
              mot utstationeringsdirektivet, och det är det som är den stora
              hotbilden.
            </seg>
          </u>
          <u xml:id="i-d35abb454eb7d4c9-167" prev="i-d35abb454eb7d4c9-163" who="Q4979216">
            <seg>
              Med regeringens förhandlingsupplägg innebär det att man är beredd
              att lägga makten hos EU-domstolen när det gäller att pröva de
              här principerna mot varandra, och det innebär i klartext, om det
              blir så, att man lägger framtiden för kollektivavtalens ställning
              och löntagarintresset i händerna på EU:s domstol. Det är innebörden
              av att regeringen inte klart och tydligt kan ifrågasätta ursprungslandsprincipen.
            </seg>
          </u>
          <note type="speaker">
            Anf. 27 GUNNAR ANDRÉN (fp):
          </note>
          <u xml:id="i-d35abb454eb7d4c9-168" next="i-d35abb454eb7d4c9-172" who="Q5556677">
            <seg>
              Fru talman! Jag var för ett tag sedan i Bräcke. Där finns det
              ett företag som sysslar med reparationer av cocacolaautomater
              och sådana saker. De sysselsätter ett fyrtiotal personer i Bräcke,
              men sedan åker de då och installerar de här maskinerna i de här
              EU-länderna. Dit hör inte Norge det är en stor marknad för dem.
              Och Sverige är naturligtvis en stor marknad. Men det är även fråga
              om Danmark och Tyskland.
            </seg>
          </u>
          <u xml:id="i-d35abb454eb7d4c9-169" prev="i-d35abb454eb7d4c9-168" who="Q5556677">
            <seg>
              Det är klart att det för detta företag, som är viktigt för Bräcke,
              är ohyggligt viktigt att de kan exportera och arbeta på rimliga
              villkor i det här landet. De ska då tillämpa de regler som gäller
              där nere men också de regler som gäller för anställda i Sverige,
              i den mån de inte är anställda i ett annat land.
            </seg>
          </u>
          <u xml:id="i-d35abb454eb7d4c9-170" prev="i-d35abb454eb7d4c9-168" who="Q5556677">
            <seg>
              Jag tror för min del att vi måste se möjligheterna i detta direktiv.
              Och här skiljer jag mig radikalt, och liberalismen skiljer sig
              radikalt, från Vänsterpartiets ideologi där man bara ser hinder
              och hotbilder. Se möjligheterna i detta i stället! Sverige ska
              ju också kunna dra nytta av detta och använda många tjänster och
              exportera många tjänster.
            </seg>
          </u>
          <u xml:id="i-d35abb454eb7d4c9-171" prev="i-d35abb454eb7d4c9-168" who="Q5556677">
            <seg>
              Jag förstår inte alls det som Camilla Sköld Jansson pratar om.
              Jag försökte räkna upp de starka skydd som finns för svenska kollektivavtal.
              Uppenbarligen lyssnade hon inte. Då menar jag att man sysslar
              med att göra någonting annat, nämligen sprida fördomar om att
              de svenska fackliga organisationerna är svaga. Det finns alltså
              kraftfulla åtgärder i det här direktivet för att vi ska kunna
              skydda svensk arbetsmarknad och dessutom bereda möjligheter för
              konsumenterna.
            </seg>
          </u>
          <u xml:id="i-d35abb454eb7d4c9-172" prev="i-d35abb454eb7d4c9-168" who="Q5556677">
            <seg>
              Det är ett ord som Camilla Sköld Jansson inte använder och som
              jag hörde i sista meningen från statsrådet. Jag tror för min del
              att vi måste ha några som värnar konsumenternas intresse i detta
              i Europa.
            </seg>
          </u>
          <note type="speaker">
            Anf. 28 Näringsminister LEIF PAGROTSKY (s):
          </note>
          <u xml:id="i-d35abb454eb7d4c9-173" next="i-d35abb454eb7d4c9-179" who="Q3296958">
            <seg>
              Fru talman! Låt mig börja med att kommentera Gunnar Andréns inlägg
              om producenterna i Bräcke. Jag har varit nordisk samarbetsminister
              i fem år. Jag har ägnat alla de fem åren åt att underlätta för
              tjänsteföretag, till exempel i våra gränsbygder, på norska och
              svenska sidan om gränsen, på danska och svenska sidan om sundet,
              att arbeta på andra sidan gränsen. Det har varit snöröjare, en
              gräsmatteförsäljare från Karlstad, maskinentreprenörer, verkstäder
              och andra. Jag tycker att det är jätteviktigt. Jag kommer att
              fortsätta med det och jobbar med det också på EU-nivå.
            </seg>
          </u>
          <u xml:id="i-d35abb454eb7d4c9-174" prev="i-d35abb454eb7d4c9-173" who="Q3296958">
            <seg>
              Så småningom i den här frågan kommer den typen av frågor säkert
              också på dagordningen. Där delar vi engagemanget. Även för konsumenterna
              har det här betytt en del, framför allt kanske för konsumenterna
              i Norge som på grund av våra insatser nu också får ta del av svenska
              tjänsteleverantörers, köttbulleleverantörers och andras varor
              och tjänster till bättre priser.
            </seg>
          </u>
          <u xml:id="i-d35abb454eb7d4c9-175" prev="i-d35abb454eb7d4c9-173" who="Q3296958">
            <seg>
              Till Camilla Sköld Jansson vill jag säga ett par saker. Jag har
              i dag för första gången under åtta år som statsråd tagit risken
              att framstå som stroppig och att underskatta riksdagens ledamöter.
              Jag har valt att säga exakt samma sak två gånger i samma interpellationssvar.
              Jag upprepar ett helt stycke i mitt svar för att säkerställa att
              det ska gå fram. Men Camilla Sköld Jansson går upp och låtsas
              som ingenting och har inte hört det. Jag hoppas att det beror
              på att hon inte kunde koncentrera sig eller något annat, att det
              inte var något mer illvilligt.
            </seg>
          </u>
          <u xml:id="i-d35abb454eb7d4c9-176" prev="i-d35abb454eb7d4c9-173" who="Q3296958">
            <seg>
              Jag ska läsa upp det en gång till. Det handlar om anklagelsen
              att jag är ute efter att låta Berlusconis arbetsmarknadsregler
              gälla i Sverige. Låt mig avslutningsvis, sade jag när jag avslutade
              min inledning, än en gång understryka att jag i de förhandlingar
              som inleds till hösten inte kommer att acceptera ett direktiv
              som innebär att kollektivavtalens ställning, vården, skolan, omsorgen
              eller de lösningar vi valt för särskilt viktiga områden, till
              exempel läkemedels- och alkoholfrågorna, riskerar att påverkas
              negativt.
            </seg>
          </u>
          <u xml:id="i-d35abb454eb7d4c9-177" prev="i-d35abb454eb7d4c9-173" who="Q3296958">
            <seg>
              Jag kan läsa det en gång till. Men efter tre gånger tycker jag
              inte att jag ska behöva ta på mig att höra Camilla Sköld Jansson
              en gång till säga att jag är här för att införa Berlusconis kollektivavtal
              i Sverige. Någonstans får det finnas en gräns för vad som är rimligt
              att anklaga politiska motståndare för. Här finns det viktigare
              saker att ägna sig åt.
            </seg>
          </u>
          <u xml:id="i-d35abb454eb7d4c9-178" prev="i-d35abb454eb7d4c9-173" who="Q3296958">
            <seg>
              Camilla Sköld Jansson säger att den här frågan har varit uppe
              sedan 1999 eller 2001 det var ett årtal. Jag kan berätta att den
              frågan har varit uppe sedan 1956. Då skrevs den fria rörligheten
              för tjänster in i Romfördraget. Sedan dess har detta varit en
              fråga för EU-domstolen. Det är inte så att regeringen, som Camilla
              Sköld Jansson felaktigt uppfattar, vill ha en taktik som lägger
              frågan i domstolen. Problemet är att frågan ligger i domstolen
              nu. Det är domstolen som har bestämt att vi inte får förbjuda
              spritreklam i Sverige. Det är domstolen som har gjort alla möjliga
              sådana här saker till vår nackdel. Eftersom det inte finns några
              direktiv som reglerar det kan en näringsidkare med stöd av Romfördraget
              gå till domstolen. Där ligger det nu till dess att det finns ett
              direktiv som täcker upp det här området. Därför är det en alltför
              enkel och populistisk lösning att säga: Vi ska inte ha det här.
              Då förblir allt vid det gamla.
            </seg>
          </u>
          <u xml:id="i-d35abb454eb7d4c9-179" prev="i-d35abb454eb7d4c9-173" who="Q3296958">
            <seg>
              Problemet är att det gamla innebär att det är oavsättliga jurister
              i domstolen som då har makten och fortsätter att ha makten. Därför
              är det viktigt att vi jobbar seriöst och konstruktivt med den
              här frågan, bygger allianser med andra, bildar opinion och driver
              frågan effektivt och konstruktivt, inte bara står och tjoar på
              läktaren och beklagar oss över att andra är elaka. Då hamnar vi
              i förlorarläget, att vi inte påverkar och att det kommer att bli
              utformat på ett sätt som kanske inte tar hänsyn till kollektivavtalen
              och vårt sätt att hantera medicin och så vidare.
            </seg>
          </u>
          <note type="speaker">
            Anf. 29 CAMILLA SKÖLD JANSSON (v):
          </note>
          <u xml:id="i-d35abb454eb7d4c9-180" next="i-d35abb454eb7d4c9-182" who="Q4979216">
            <seg>
              Fru talman! Gunnar Andrén tycker att jag ställer fel frågor i
              min interpellation. Han har ju möjlighet att själv ställa de frågor
              som han vill ha svar på. Nu har jag ställt mina frågor som jag
              vill ha svar på.
            </seg>
          </u>
          <u xml:id="i-d35abb454eb7d4c9-181" prev="i-d35abb454eb7d4c9-180" who="Q4979216">
            <seg>
              Jag är väldigt koncentrerad, Pagrotsky, jag lyssnar väldigt noga
              och jag har läst väldigt noga. Efter att vi tre gånger har lyssnat
              till statsrådet i talarstolen har vi ännu inte hört statsrådet
              säga att man tar avstånd från ursprungslandsprincipen. Det är
              det som är min poäng, att ursprungslandsprincipen är det stora
              hotet. Det spelar ingen roll hur många olika undantag man får
              till stånd. Man vet inte vad som händer i slutändan när man ställer
              principer emot varandra. Det är ju det som gör att vi i dag inte
              kan säga att vi säkerställer kollektivavtalens ställning. Det
              är det som är min poäng. Även jag förstår att Pagrotsky inte är
              intresserad av Berlusconis arbetsrättsregler, men det blir ju
              kontentan om direktivet behåller denna grundprincip.
            </seg>
          </u>
          <u xml:id="i-d35abb454eb7d4c9-182" prev="i-d35abb454eb7d4c9-180" who="Q4979216">
            <seg>
              Att vara seriös, konstruktiv och bygga allianser med fackföreningsrörelsen
              menar jag är att jobba för ett direktiv som tar hand om tjänstehandeln
              och bygger på principen att det är de nationella lagarna och avtalen
              som ska gälla. Är inte det seriöst och konstruktivt, statsrådet?
              Är det inte seriöst och konstruktivt att luta sig mot EU:s grundfördrag
              och säga att den omvända principen ska gälla? Nationella lagar
              och avtal ska följas av företag när man bedriver verksamhet.
            </seg>
          </u>
          <note type="speaker">
            Anf. 30 Näringsminister LEIF PAGROTSKY (s):
          </note>
          <u xml:id="i-d35abb454eb7d4c9-183" next="i-d35abb454eb7d4c9-186" who="Q3296958">
            <seg>
              Fru talman! Camilla Sköld Jansson, jag har sagt om och om igen
              att svenska avtal ska gälla i Sverige. Kan jag säga det klarare
              och tydligare? Svenska avtal ska gälla i Sverige, inte Berlusconis.
            </seg>
          </u>
          <u xml:id="i-d35abb454eb7d4c9-184" prev="i-d35abb454eb7d4c9-183" who="Q3296958">
            <seg>
              Om jag säger det till mina kolleger vid ministerrådsbordet i
              Bryssel, räcker det för att den svenska synen ska bli beslut?
              Det vet vi inte nu. Förhandlingarna kommer kanske att börja om
              ett halvår och äga rum under ett, två eller tre års tid. Ska jag
              stå här och binda upp mig för att välja en viss angreppsmetod
              som kanske gör att vi helt faller ur spelet och blir marginaliserade?
            </seg>
          </u>
          <u xml:id="i-d35abb454eb7d4c9-185" prev="i-d35abb454eb7d4c9-183" who="Q3296958">
            <seg>
              Jag kan mycket väl tänka mig att det visar sig vara den effektivaste
              vägen, att angripa själva startpunkten. Då ska vi göra det. Men
              tiden att göra den bedömningen kommer senare. Det viktiga för
              mig i dag är att slå fast att svenska avtal ska gälla i Sverige.
              Det är det som ska vara vägledande för vårt sätt att arbeta med
              detta. Vi kommer inte att acceptera ett direktiv som innebär att
              kollektivavtalens ställning riskerar att påverkas negativt.
            </seg>
          </u>
          <u xml:id="i-d35abb454eb7d4c9-186" prev="i-d35abb454eb7d4c9-183" who="Q3296958">
            <seg>
              Den som inte förstår vad jag säger nu måste vara antingen illvillig
              eller någonting annat som jag inte vill precisera till protokollet.
            </seg>
          </u>
          <note>
            Överläggningen var härmed avslutad.
          </note>
          <note>
            7 § Svar på interpellation 2003/04:470 om alternativ energianvändning
          </note>
          <note type="speaker">
            Anf. 31 Näringsminister LEIF PAGROTSKY (s):
          </note>
          <u xml:id="i-d35abb454eb7d4c9-187" next="i-d35abb454eb7d4c9-196" who="Q3296958">
            <seg>
              Fru talman! Yvonne Andersson har frågat mig på vilket sätt jag
              avser att stötta enskilda forskares projekt för att ta till vara
              nya idéer på energiområdet.
            </seg>
          </u>
          <note>
            Regeringen har nyligen låtit utvärdera insatserna inom 1997 års
            långsiktiga energipolitiska program. Utredaren Peter Nygårds redovisade
            uppdraget i september 2003.
          </note>
          <u xml:id="i-d35abb454eb7d4c9-188" prev="i-d35abb454eb7d4c9-187" who="Q3296958">
            <seg>
              Utredaren finner att målen för energiforskningsprogrammet till
              stor del, och med ett viktigt undantag, har uppfyllts. Verksamheten
              har bidragit till att sänka kostnaderna för ny energiteknik och
              till att bygga upp vetenskaplig och teknisk kompetens inom högskola
              och näringsliv. Däremot kan man inte hävda att programmet lyckats
              bidra till en kraftig marknadsintroduktion av ny teknik för el-
              och värmeproduktionen från förnybara energikällor.
            </seg>
          </u>
          <u xml:id="i-d35abb454eb7d4c9-189" prev="i-d35abb454eb7d4c9-187" who="Q3296958">
            <seg>
              Mot denna bakgrund delar jag med Yvonne Andersson en viss oro
              över att våra insatser på forskning och utveckling på energiområdet
              inte i tillräcklig utsträckning leder till nya produkter och processer
              på marknaden.
            </seg>
          </u>
          <u xml:id="i-d35abb454eb7d4c9-190" prev="i-d35abb454eb7d4c9-187" who="Q3296958">
            <seg>
              Regeringen kommer under hösten att presentera ett förslag till
              fortsatta insatser kring forskning och utveckling på energiområdet.
              Det är förstås för tidigt att nu gå in på vad detta förslag kommer
              att innehålla i detalj. Vad jag kan säga nu är att stor vikt kommer
              att fästas vid frågan om hur resultaten från energiforskningen
              i större utsträckning ska kunna kommersialiseras.
            </seg>
          </u>
          <u xml:id="i-d35abb454eb7d4c9-191" prev="i-d35abb454eb7d4c9-187" who="Q3296958">
            <seg>
              Vi har etablerat en verksamhet som fungerar väl när det gäller
              att bygga upp kompetens och kunnande vid våra högskolor och inom
              industrin. Uppgiften nu är att gå vidare och på denna grund etablera
              ett system som ger oss ny teknik både för omställningen av vårt
              energisystem och för en hållbar tillväxt.
            </seg>
          </u>
          <u xml:id="i-d35abb454eb7d4c9-192" prev="i-d35abb454eb7d4c9-187" who="Q3296958">
            <seg>
              Även andra insatser och styrmedel än forskning kan förbättra
              förutsättningarna för företagande och marknadsintroduktion av
              nya produkter och öka efterfrågan på ny energiteknik.
            </seg>
          </u>
          <u xml:id="i-d35abb454eb7d4c9-193" prev="i-d35abb454eb7d4c9-187" who="Q3296958">
            <seg>
              Det system med elcertifikat som infördes förra året kommer till
              exempel att öka intresset för och efterfrågan på ny teknik för
              elproduktion från förnybara energikällor.
            </seg>
          </u>
          <u xml:id="i-d35abb454eb7d4c9-194" prev="i-d35abb454eb7d4c9-187" who="Q3296958">
            <seg>
              Ofta noteras bristen på riskkapital som en barriär för innovationsverksamheten.
              I november 2003 utsåg jag en förhandlingsman som tillsammans med
              Stiftelsen Industrifonden, Teknikbrostiftelserna, Almi Företagspartner
              AB och Stiftelsen Innovationscentrum ska föreslå en förstärkt
              satsning på kapitalförsörjning i mycket tidiga skeden, så kallad
              såddfinansiering. Resultaten av detta arbete kommer att stärka
              möjligheterna för kommersialisering av nya idéer.
            </seg>
          </u>
          <u xml:id="i-d35abb454eb7d4c9-195" prev="i-d35abb454eb7d4c9-187" who="Q3296958">
            <seg>
              Jag vill också peka på att ny teknik för förnybar energi och
              energieffektivisering utgör en stor och viktig del av det som
              kan kallas miljöteknik. Det nationella centrum för miljödriven
              affärsutveckling och miljöteknikexport som nu planeras för start
              runt årsskiftet kommer även det att bidra till förbättrade förutsättningar
              för kommersialisering av ny teknik på energiområdet.
            </seg>
          </u>
          <u xml:id="i-d35abb454eb7d4c9-196" prev="i-d35abb454eb7d4c9-187" who="Q3296958">
            <seg>
              Med dessa insatser är jag övertygad om att förutsättningarna
              kommer att förbättras avsevärt för att nya idéer på energiområdet
              ska kunna tas till vara.
            </seg>
          </u>
          <note type="speaker">
            Anf. 32 YVONNE ANDERSSON (kd):
          </note>
          <u xml:id="i-d35abb454eb7d4c9-197" next="i-d35abb454eb7d4c9-205" who="Q4935945">
            <seg>
              Fru talman! Det kanske är lite förmätet, men jag ska ändå roa
              mig med att läsa upp ett par citat från de riktlinjer som Socialdemokraterna
              antog vid sin mellankongress den 1618 april:
            </seg>
          </u>
          <u xml:id="i-d35abb454eb7d4c9-198" prev="i-d35abb454eb7d4c9-197" who="Q4935945">
            <seg>
              Mer vindkraft. Utbyggnaden av vindkraft måste öka. I dag tar
              tillståndsprocessen för lång tid. Vi vill att staten ska ansvara
              för att särskilda områden för vindkraft pekas ut och miljöprövas
              så att utbyggnaden kan ta fart.
            </seg>
          </u>
          <u xml:id="i-d35abb454eb7d4c9-199" prev="i-d35abb454eb7d4c9-197" who="Q4935945">
            <seg>
              Vidare står det: Växande marknad för miljöteknik. Svenska företag
              är världsledande när det gäller att ta fram patent inom miljöteknik.
              Vi vill öka satsningarna på forskning, utveckling och export av
              miljöteknik. Etcetera.
            </seg>
          </u>
          <u xml:id="i-d35abb454eb7d4c9-200" prev="i-d35abb454eb7d4c9-197" who="Q4935945">
            <seg>
              Detta stämmer väl överens med svaret. Jag blev glad när jag fick
              ministerns svar i min hand. Ändå känns det som om det finns anledning
              att betona att det som har kommit i gång i dag borde ha gjorts
              i förrgår, om man säger så.
            </seg>
          </u>
          <u xml:id="i-d35abb454eb7d4c9-201" prev="i-d35abb454eb7d4c9-197" who="Q4935945">
            <seg>
              Jag skulle vilja peka på en sak som har oroat mig. Jag har ju
              rätt mycket tillgång till Vinnovas inre arbete. Det gäller hur
              man inom energiområdet ska lyckas få det här brobygget mellan
              forskningen, de goda idéerna många enskilda på våra högskolor
              och på andra ställen har suveräna idéer och den produkt som vi
              vill ha. Här känns det som om många, särskilt enskilda, helt enkelt
              får sämre möjligheter. Det är ofta kluster eller lite större sammanslutningar
              som har möjlighet att gå framåt.
            </seg>
          </u>
          <u xml:id="i-d35abb454eb7d4c9-202" prev="i-d35abb454eb7d4c9-197" who="Q4935945">
            <seg>
              Här vill jag peka på frågan: Hur ska vi kunna ta vara på de många
              enskilda goda idéer som finns? Jag har själv mött flera personer
              som har haft bra idéer men som känner att de inte kan komma vidare.
              Det finns ett slags vakuum innan man kommer dithän att man kan
              bli såddfinansierad i ett företag eller få en energimyndighets
              möjligheter.
            </seg>
          </u>
          <u xml:id="i-d35abb454eb7d4c9-203" prev="i-d35abb454eb7d4c9-197" who="Q4935945">
            <seg>
              Det är egentligen detta jag vill peka på. Jag är kort sagt orolig
              för att många av de bärkraftiga idéer som skulle ha kunnat leda
              framåt till ökade möjligheter inom energiområdet inte har tagits
              till vara. Ofta blir då duktiga ingenjörer och andra hänvisade
              till att sälja sina idéer till andra länder eller att satsa på
              nya områden som helt enkelt är framkomliga när det gäller ekonomisk
              utveckling för dem själva.
            </seg>
          </u>
          <u xml:id="i-d35abb454eb7d4c9-204" prev="i-d35abb454eb7d4c9-197" who="Q4935945">
            <seg>
              Därför ställde jag frågan i min interpellation hur vi ska göra
              för att bättre ta till vara de nya idéerna. Det gäller både dessa
              jag ser att talartiden snart är ute och naturligtvis också den
              industri vi har som nu måste omorientera sig då dess produkter
              inte längre är marknadsvänliga i vårt land.
            </seg>
          </u>
          <u xml:id="i-d35abb454eb7d4c9-205" prev="i-d35abb454eb7d4c9-197" who="Q4935945">
            <seg>
              Men först och främst gäller det de enskilda goda idéerna. Hur
              ska vi bättre kunna hitta de förnybara energikällorna och ta vara
              på enskildas idéer?
            </seg>
          </u>
          <note type="speaker">
            Anf. 33 Näringsminister LEIF PAGROTSKY (s):
          </note>
          <u xml:id="i-d35abb454eb7d4c9-206" next="i-d35abb454eb7d4c9-213" who="Q3296958">
            <seg>
              Fru talman! Jag tycker att det var roligt att höra detta första
              inlägg. Det tyder på att vi har väldigt mycket som förenar. Det
              är väldigt många punkter i våra sätt att se på detta som sammanfaller.
            </seg>
          </u>
          <u xml:id="i-d35abb454eb7d4c9-207" prev="i-d35abb454eb7d4c9-206" who="Q3296958">
            <seg>
              Självklart går det alltid att tycka att man kunde ha gjort mer
              än det man gör och att man kunde ha börjat tidigare med saker
              som man börjar med nu. Men jag vill ändå påstå att vi har varit
              väldigt ambitiösa på vindkraftens område de senaste åren. Vi ger
              nu ett driftsstöd på 100 miljoner kronor per år till de vindkraftverk
              som finns i produktion. Det är väldigt mycket pengar. Det är 12
              öre per kilowattimme i ett läge när de långsiktiga kontrakten
              på el kanske har varit 20 öre per kilowattimme. Det har alltså
              varit väldigt mycket.
            </seg>
          </u>
          <u xml:id="i-d35abb454eb7d4c9-208" prev="i-d35abb454eb7d4c9-206" who="Q3296958">
            <seg>
              Dessutom lägger vi betydande belopp på forskning och utveckling
              när det gäller vindkraft på demonstrationsanläggningar och på
              introduktion av nya vindkraftsanläggningar. I den period där vi
              nu är lägger vi under några år nästan ½ miljard kronor på detta.
              Vi gör alltså redan saker som följd av beslut som vi har fattat
              redan tidigare. Det är inget som börjar nu.
            </seg>
          </u>
          <u xml:id="i-d35abb454eb7d4c9-209" prev="i-d35abb454eb7d4c9-206" who="Q3296958">
            <seg>
              Jag håller med om att vad vi behöver bli bättre på är att få
              ut mer kommersiellt bärkraftiga produkter ur denna verksamhet.
              Det måste gå från prototyp, experiment och försöksverksamhet till
              något som bär sig självt i fortvarigstillståndet, så att säga.
              Där är vi inte ännu. Där behöver vi bli bättre.
            </seg>
          </u>
          <u xml:id="i-d35abb454eb7d4c9-210" prev="i-d35abb454eb7d4c9-206" who="Q3296958">
            <seg>
              Det är detta som är inriktningen på nästa steg i den långsiktiga
              energiomställningen. Där ingår också inte just i energiomställningen
              utan i vad vi behöver göra mer att nu när den privata marknaden
              för riskkapital i tidiga skeden nästan har havererat efter börskrisen
              för ett par år sedan så behöver vi gå in och göra mer där. Det
              kostar pengar, och det är inte så lätt att gå från att bara säga
              att detta är viktigt och behövs till att också göra det. Däremellan
              krävs budgetförhandlingar och budgetprioriteringar.
            </seg>
          </u>
          <u xml:id="i-d35abb454eb7d4c9-211" prev="i-d35abb454eb7d4c9-206" who="Q3296958">
            <seg>
              Vi vill göra mer. Jag konstaterar att Kristdemokraterna vill
              göra mindre och har skurit ned detta i sitt budgetalternativ.
              Vi kanske kan enas om att försöka ändra det till nästa omgång
              när det blir budgetmotioner så att vi får mer att vara överens
              om.
            </seg>
          </u>
          <u xml:id="i-d35abb454eb7d4c9-212" prev="i-d35abb454eb7d4c9-206" who="Q3296958">
            <seg>
              Låt mig till sist berömma en sak till. Interpellationen är ett
              uttryck för en omsorg om omställningen av energisystemet, något
              som också förenar oss. Anledningen till att man vill ha vindkraft
              och annan förnybar energi är ju insikten att kärnkraften inte
              kan hålla på i evighet. Den som vill ha kärnkraft och mer kärnkraft
              har ju ingen anledning att lägga ett korvöre på vindkraft. Jag
              är glad att detta är något som förenar oss: synen att vi inte
              kan ha kärnkraften för evigt. Vi måste börja förbereda en utfasning,
              och bästa sättet att förbereda är att hitta något att fasa in.
              Vi måste också se till att det inte blir för abrupt den dagen
              kärnkraften ska fasas ut utan att det kan göras i ett gradvist,
              förutsägbart och någorlunda harmoniskt förlopp, att det inte kommer
              för plötsligt och för sammanpressat under kort tid och att det
              då också finns många andra förnybara energislag att ersätta den
              med.
            </seg>
          </u>
          <u xml:id="i-d35abb454eb7d4c9-213" prev="i-d35abb454eb7d4c9-206" who="Q3296958">
            <seg>
              Det är ett viktigt besked från Kristdemokraterna, som vi andra
              väntar på att få höra, att ni har samma syn som vi på detta. Jag
              välkomnar ett vidgat samarbete i hela den här omställningsdiskussionen,
              inte bara om vindkraften utan också om andra närliggande frågor.
            </seg>
          </u>
          <note type="speaker">
            Anf. 34 YVONNE ANDERSSON (kd):
          </note>
          <u xml:id="i-d35abb454eb7d4c9-214" next="i-d35abb454eb7d4c9-219" who="Q4935945">
            <seg>
              Fru talman! Det är väl alltid bra om man kan hitta breda lösningar
              på svåra samhällsproblem. När jag i mitt tidigare inlägg framförde
              kritiken att detta skulle ha börjat tidigare var det just med
              tanke på utfasningen. Det är viktigt att vi har starka energikällor
              som tar över när vi ska fasa ut kärnkraften. Det tror jag är jätteviktigt.
            </seg>
          </u>
          <u xml:id="i-d35abb454eb7d4c9-215" prev="i-d35abb454eb7d4c9-214" who="Q4935945">
            <seg>
              När det gäller vindkraften handlar detta för mig inte bara om
              pengar. Jag tror nämligen att det finns väldigt mycket mer av
              tekniskt kunnande att hämta för att vindkraften ska bli ännu mer
              effektiv och komma längre.
            </seg>
          </u>
          <u xml:id="i-d35abb454eb7d4c9-216" prev="i-d35abb454eb7d4c9-214" who="Q4935945">
            <seg>
              Jag tror nästan att ministern känner till Saabs projekt Signaturanpassad
              vindkraft som nu håller på att utvecklas en del. Det har jag också
              funderat mycket på, för ÖB skrev just i sin rapport om forskning
              och utveckling att särskilda forsknings- och tekniksatsningar
              ska fullföljas genom projekt som avser generell teknikutveckling
              i civil samverkan med tyngdpunkt på modellering och simulering
              inom energiteknik, nanoteknik, signaturanpassning samt produktionsteknik.
            </seg>
          </u>
          <u xml:id="i-d35abb454eb7d4c9-217" prev="i-d35abb454eb7d4c9-214" who="Q4935945">
            <seg>
              Då var alltså min andra lilla fundering när det gäller de här
              frågorna att vi ju i vårt land har så oerhört mycket kunnande.
              Hela Saabs utveckling av flygvapnet är baserat på en kunskap som
              man letar efter världen över. Jag känner för övrigt inte till
              att det finns ett enda land som producerar flygplan från så att
              säga ax till limpa så som man gör just på Saab.
            </seg>
          </u>
          <u xml:id="i-d35abb454eb7d4c9-218" prev="i-d35abb454eb7d4c9-214" who="Q4935945">
            <seg>
              Om den här tekniken också kunde användas på andra områden, som
              man pekar på när det gäller projektet om vindkraftverk, och man
              tar vara på den löser man en hel lång rad med samhällsproblem,
              som att skära ned på en verksamhet därför att Försvarsmakten inte
              är beredd att köpa fler flygplan eller vad det är. Visst kan kunnandet
              fortsättningsvis användas i civilt flyg, men jag tror att det
              är viktigt att ta vara på detta jättekunnande som vi kan leta
              världen över efter. Det finns inte på det så att säga systemteoretiska
              sätt som finns på till exempel Saab.
            </seg>
          </u>
          <u xml:id="i-d35abb454eb7d4c9-219" prev="i-d35abb454eb7d4c9-214" who="Q4935945">
            <seg>
              Det är väl i den delen som jag har känt att all den typ av vindkraft
              som finns i dag kanske inte är fullt utvecklad. Jag tror nämligen
              att tekniken i våra vindkraftverk skulle kunna utvecklas avsevärt.
              Var finns då möjligheterna att få det kapital som stöder nya innovationer
              när det gäller att ta vara på både dagens och morgondagens moderna
              teknik för att styra energikällor som vindkraftverk? Hur kan man
              ta vara på det? Har ministern några funderingar?
            </seg>
          </u>
          <note type="speaker">
            Anf. 35 Näringsminister LEIF PAGROTSKY (s):
          </note>
          <u xml:id="i-d35abb454eb7d4c9-220" next="i-d35abb454eb7d4c9-224" who="Q3296958">
            <seg>
              Fru talman! Jag är inte tekniker och ska inte ge mig in i några
              amatörmässiga funderingar över hur tekniken kan användas på olika
              områden. Men det är klart att också jag ser möjligheter att korsbefrukta
              olika områden. Den militära forskningstradition som finns i Linköping
              baserad på flygplan skapar kunskap om aerodynamik, energieffektivisering
              och annat.
            </seg>
          </u>
          <u xml:id="i-d35abb454eb7d4c9-221" prev="i-d35abb454eb7d4c9-220" who="Q3296958">
            <seg>
              Vi sätter under några år av, som jag försökte säga, ½ miljard
              kronor som Energimyndigheten disponerar just för att stödja den
              här typen av idéer. Jag vet inte om just Saabs projekt eller andra
              som drivs av stora företag passar in, men pengar sätts av som
              ska användas där de gör mest nytta för att få fram idéer, men
              också för att få demonstrationsanläggningar, pilotprojekt och
              annat ute i verkligheten.
            </seg>
          </u>
          <u xml:id="i-d35abb454eb7d4c9-222" prev="i-d35abb454eb7d4c9-220" who="Q3296958">
            <seg>
              Den tekniska utvecklingen går snabbt framåt. En av de viktigaste
              ägde rum i min valkrets, i Göteborg, i och med att den största
              och viktigaste utveckling som har skett på det området de senaste
              åren är att de kullager som är centrala för att minska friktionen
              i systemen har blivit en mycket stor, lönsam och växande produkt
              för SKF i Göteborg. De här sakerna sprids över landet på ett sätt
              som jag tycker är trevligt.
            </seg>
          </u>
          <u xml:id="i-d35abb454eb7d4c9-223" prev="i-d35abb454eb7d4c9-220" who="Q3296958">
            <seg>
              Jag hoppas att vi nu kan gå från att i tio år ha utvecklat idéer,
              prototyper och småskalig verksamhet till att utveckla större och
              kraftigare verk som ger bidrag till energiförsörjningen och som
              också är mer ekonomiskt bärkraftiga. Där tror jag att vi är överens.
            </seg>
          </u>
          <u xml:id="i-d35abb454eb7d4c9-224" prev="i-d35abb454eb7d4c9-220" who="Q3296958">
            <seg>
              Syftet med detta är ju att vi ska göra oss mindre beroende av
              kärnkraften. Jag fick inte något riktigt svar på vilken Yvonne
              Anderssons inställning är i den grundfrågan. Om svaret är att
              man ska göra som Folkpartiet kan vi spara de här pengarna och
              lägga dem på någonting annat, forska om andra saker än alternativa
              energislag. Har man åsikten att kärnkraften ska byggas ut blir
              det här meningslöst. Jag tolkar Yvonne Anderssons hela engagemang
              här som ett uttryck för att hon tycker som jag och inte som Folkpartiet
              i den här frågan. Jag skulle gärna vilja ha det en liten smula
              mer belyst.
            </seg>
          </u>
          <note type="speaker">
            Anf. 36 YVONNE ANDERSSON (kd):
          </note>
          <u xml:id="i-d35abb454eb7d4c9-225" next="i-d35abb454eb7d4c9-230" who="Q4935945">
            <seg>
              Fru talman! Min absoluta övertygelse är att vi inte kan avveckla
              någon kärnkraft förrän vi har utbytbara energikällor som kan ta
              över de behov som finns. Därför måste vi satsa väldigt hårt på
              att hitta miljöanpassade, bra energikällor som kan ta över. Då
              kan man naturligtvis avveckla kärnkraften.
            </seg>
          </u>
          <u xml:id="i-d35abb454eb7d4c9-226" prev="i-d35abb454eb7d4c9-225" who="Q4935945">
            <seg>
              Det var mitt svar.
            </seg>
          </u>
          <u xml:id="i-d35abb454eb7d4c9-227" prev="i-d35abb454eb7d4c9-225" who="Q4935945">
            <seg>
              Nu vill jag också slutligen ha ett konkret svar från ministern:
              Vad svarar jag konkret en civilingenjör som går vidare och doktorerar
              och som utvecklar idéer och tankar när han eller hon vill veta
              vart man vänder sig för att få de idéer man tror på prövade?
            </seg>
          </u>
          <u xml:id="i-d35abb454eb7d4c9-228" prev="i-d35abb454eb7d4c9-225" who="Q4935945">
            <seg>
              Går vi tillbaka i historien vet vi att det ofta är enskilda personer
              som har kläckt banbrytande idéer, men som har fått en god miljö
              så att de har kunnat utvecklas vidare. Just det läget tycker jag
              är viktigt när det gäller att ta vara på den kunskap och den kreativitet
              som finns. Vart vänder man sig?
            </seg>
          </u>
          <u xml:id="i-d35abb454eb7d4c9-229" prev="i-d35abb454eb7d4c9-225" who="Q4935945">
            <seg>
              Energimyndigheten har, såvitt jag hitintills har hittat när jag
              har sökt, helst velat ha grupper och projektliknande saker för
              att pröva idéer. Men om vi har enskilda eller kanske bara två
              personer som inte orkar med några barriärer av stora ansökningar
              eller inte har något företag bakom sig, vart vänder de sig för
              att pröva en idé? Den frågan skulle jag vilja ha belyst.
            </seg>
          </u>
          <u xml:id="i-d35abb454eb7d4c9-230" prev="i-d35abb454eb7d4c9-225" who="Q4935945">
            <seg>
              Såvitt jag förstår är detta min sista replik. Då måste jag ärligt
              säga att den här debatten tyckte jag var jättekul. Den var spännande
              och intressant. Fast det inte ligger inom mitt utskottsområde
              har jag försökt att fördjupa mig lite i de här frågorna, och det
              var intressant och positivt för mig att få ta del av ministerns
              synpunkter.
            </seg>
          </u>
          <note type="speaker">
            Anf. 37 Näringsminister LEIF PAGROTSKY (s):
          </note>
          <u xml:id="i-d35abb454eb7d4c9-231" next="i-d35abb454eb7d4c9-235" who="Q3296958">
            <seg>
              Fru talman! Jag ska vara mycket konkret, och eftersom Yvonne
              Andersson inte har några repliker kvar ska jag inte ställa några
              nya frågor.
            </seg>
          </u>
          <u xml:id="i-d35abb454eb7d4c9-232" prev="i-d35abb454eb7d4c9-231" who="Q3296958">
            <seg>
              Vart vänder man sig om man är forskare och vill hitta på någonting
              på det här området? frågade Yvonne Andersson. Det finns många
              olika områden. Statens energimyndighet har hand om de pengar som
              jag har beskrivit, som staten sätter av för det här ändamålet.
              Vinnova har stora program. De kanske är i en större skala än för
              en enskild doktorand. Doktorander har i stället den normala forskningsfinansieringen
              att söka ur som inte nödvändigtvis är bestämd till ett visst ändamål
              utan som är det normala vid doktorandstudier. Det kan vara en
              väg framåt.
            </seg>
          </u>
          <u xml:id="i-d35abb454eb7d4c9-233" prev="i-d35abb454eb7d4c9-231" who="Q3296958">
            <seg>
              Blir det sedan en mer konkret idé kan man gå till Almi och få
              rådgivning och diskutera vilka finansieringsmöjligheter som finns
              för att investera i ett företag och sådana saker.
            </seg>
          </u>
          <u xml:id="i-d35abb454eb7d4c9-234" prev="i-d35abb454eb7d4c9-231" who="Q3296958">
            <seg>
              Men nästan allt det vi diskuterar är beroende av att staten har
              pengar att finansiera detta med. Det har den ju nu, även om vi
              alla är otåliga och gärna skulle ha velat ha mer även tidigare
              så även jag. Men tänk då på att hade Kristdemokraterna fått bestämma
              och om Kristdemokraternas förslag till budget går igenom vid voteringen
              här i kammaren om ett par veckor blir det 125 miljoner kronor
              mindre att dela på för den här typen av ändamål. Det hotet mot
              utvecklingen av nya och bättre energislag i Sverige hoppas jag
              att vi tillsammans kan arbeta för att undanröja och att vi i stället
              kan gå i andra riktningen forska mer, utveckla mer och få bättre
              energi och en snabbare omställning av energisystemet samt lägre
              priser på el i Sverige.
            </seg>
          </u>
          <u xml:id="i-d35abb454eb7d4c9-235" prev="i-d35abb454eb7d4c9-231" who="Q3296958">
            <seg>
              Tack för ett trevligt meningsutbyte!
            </seg>
          </u>
          <note>
            Överläggningen var härmed avslutad.
          </note>
          <note>
            8 § Svar på interpellation 2003/04:469 om billiga läkemedel
          </note>
          <note type="speaker">
            Anf. 38 Socialminister LARS ENGQVIST (s):
          </note>
          <u xml:id="i-d35abb454eb7d4c9-236" next="i-d35abb454eb7d4c9-243" who="Q5854875">
            <seg>
              Fru talman! Ana Maria Narti har frågat mig om jag avser att ge
              departementets jurister i uppdrag att analysera tillämpningen
              av den nya lagen (2002:160) om läkemedelsförmåner med mera med
              avseende på bestämmelserna om utbyte av läkemedel på apotek samt
              vad jag avser att göra för att motverka en överdriven och skadlig
              strävan efter kostnadssänkningar inom vården.
            </seg>
          </u>
          <u xml:id="i-d35abb454eb7d4c9-237" prev="i-d35abb454eb7d4c9-236" who="Q5854875">
            <seg>
              Inledningsvis vill jag säga att landstingen enligt hälso- och
              sjukvårdslagen har en skyldighet att erbjuda god vård åt dem som
              är bosatta i landstinget. Enligt hälso- och sjukvårdslagen ska
              landstingen vidare ge patienten möjlighet att välja behandlingsmetod
              om det finns flera behandlingsalternativ som står i överensstämmelse
              med vetenskap och beprövad erfarenhet. Landstinget ska ge patienten
              den valda behandlingen om det med hänsyn till den aktuella sjukdomen
              eller skadan och till kostnaderna för behandlingen framstår som
              befogat.
            </seg>
          </u>
          <u xml:id="i-d35abb454eb7d4c9-238" prev="i-d35abb454eb7d4c9-236" who="Q5854875">
            <seg>
              Den 1 oktober 2002 trädde lagen (2002:160) om läkemedelsförmåner
              med mera i kraft. Bestämmelserna i den nya lagen innebär bland
              annat att apotekspersonalen ska byta ut ett förskrivet läkemedel
              mot det billigaste, likvärdiga läkemedlet som finns tillgängligt
              på det enskilda apoteket. Detta gäller förutsatt att förskrivaren
              inte av medicinska skäl på receptet har motsatt sig utbyte eller
              att patienten väljer att betala mellanskillnaden i pris till det
              dyrare läkemedlet. Läkemedelsverket fastställer vilka läkemedel
              som är utbytbara mot varandra.
            </seg>
          </u>
          <u xml:id="i-d35abb454eb7d4c9-239" prev="i-d35abb454eb7d4c9-236" who="Q5854875">
            <seg>
              Avsikten med att införa generisk substitution var att minska
              kostnaderna för läkemedelsförmånerna genom utbyte av dyra originalpreparat
              till billigare generika, det vill säga kopior, och genom detta
              främja en ökad konkurrens mellan läkemedelsföretagen som i slutändan
              leder till lägre priser.
            </seg>
          </u>
          <u xml:id="i-d35abb454eb7d4c9-240" prev="i-d35abb454eb7d4c9-236" who="Q5854875">
            <seg>
              Reformen med utbyte av läkemedel på apotek har, vad jag erfarit,
              på det stora hela fungerat mycket bra. Den har medfört kostnadsbesparingar
              för samhället och patienterna på drygt 1 miljard kronor under
              2003. Vidare har det inte kommit regeringen till känna att reformen
              har orsakat försämringar i vården eller att den har medfört några
              allvarliga patientsäkerhetsproblem eller störningar i relationen
              mellan läkare och patient. Regeringen anser dock att det är viktigt
              att kontinuerligt utvärdera reformen och har därför i regleringsbrevet
              för 2004 gett Socialstyrelsen i uppdrag att i samråd med Läkemedelsverket
              undersöka om generisk substitution har medfört några patientsäkerhetsproblem.
              Om Socialstyrelsen bedömer att patientsäkerhetsproblem föreligger
              ska förslag till åtgärder för att minska dessa lämnas. Uppdraget
              ska redovisas senast den 31 augusti 2004.
            </seg>
          </u>
          <u xml:id="i-d35abb454eb7d4c9-241" prev="i-d35abb454eb7d4c9-236" who="Q5854875">
            <seg>
              Vidare gavs Socialstyrelsen redan i regleringsbrevet för 2003
              uppdraget att utvärdera hur reglerna för utbyte används. Rapporten
              som Socialstyrelsen har överlämnat till regeringen belyser bland
              annat i vilken utsträckning utbyte sker, i vilken utsträckning
              förskrivare motsätter sig utbyte och i vilken utsträckning patienter
              motsätter sig utbyte och väljer att betala en merkostnad. En slutsats
              som Socialstyrelsen drar i rapporten är att tillämpningen av reglerna
              för generiskt utbyte är stabil och att reformen nu har satt sig.
            </seg>
          </u>
          <u xml:id="i-d35abb454eb7d4c9-242" prev="i-d35abb454eb7d4c9-236" who="Q5854875">
            <seg>
              Ana Maria Narti tar även upp frågan om läkemedelskommittéernas
              arbete i relation till reformen om utbyte av läkemedel på apotek.
              Jag vill därför tydliggöra att läkemedelskommittéerna inte påverkar
              vilket läkemedel som expedieras på apoteket inom ramen för utbytesreformen,
              utan det är det läkemedel som är billigast på Läkemedelsverkets
              utbytbarhetslista som expedieras om inte patienten betalar mellanskillnaden
              eller om läkaren på medicinska grunder har motsatt sig ett utbyte.
              Läkemedelskommittéernas rekommendationslistor eller landstingen
              kan således inte påverka detta.
            </seg>
          </u>
          <u xml:id="i-d35abb454eb7d4c9-243" prev="i-d35abb454eb7d4c9-236" who="Q5854875">
            <seg>
              Den nya lagen innebär inte en onödig kostnadsjakt inom vården,
              utan den tillser att samhället inte betalar ett för högt pris
              för likvärdiga läkemedel. Med hänsyn till det som jag nu har redogjort
              för samt att det inte faller inom Regeringskansliets roll att
              tolka lagen vill jag avsluta med att säga att jag inte har för
              avsikt att låta departementets jurister analysera tillämpningen
              av den nya lagen utöver den kontinuerliga uppföljning som redan
              sker.
            </seg>
          </u>
          <note type="speaker">
            Anf. 39 ANA MARIA NARTI (fp):
          </note>
          <u xml:id="i-d35abb454eb7d4c9-244" next="i-d35abb454eb7d4c9-247" who="Q4750415">
            <seg>
              Fru talman! Tack, socialministern. Först vill jag påminna om
              en interpellationsdebatt som vi har haft. Då var det faktiskt
              jag som hade tagit upp frågan om en absolut överdriven marknadsföring
              från läkemedelsföretagens sida. Det var när en kampanj tapetserades
              över hela staden med nästan erotiskt uppmuntrande skrik och rop
              i samband med lanseringen av Cialis.
            </seg>
          </u>
          <u xml:id="i-d35abb454eb7d4c9-245" prev="i-d35abb454eb7d4c9-244" who="Q4750415">
            <seg>
              Vi diskuterade frågan om den överdrivna marknadsföringen från
              läkemedelsföretagens sida och de destruktiva effekter som direktreklam
              för mediciner, vänd direkt till patienterna, medför. Vi var överens
              om att det inte var bra. Vi var också överens om att den EU-lag
              som förbjuder sådan reklam är bra, men den tillämpas inte i Sverige
              ens i dag.
            </seg>
          </u>
          <u xml:id="i-d35abb454eb7d4c9-246" prev="i-d35abb454eb7d4c9-244" who="Q4750415">
            <seg>
              Jag vill påminna om detta för att vi ska vara på det klara med
              följande. Jag vill inte ha en återgång till den roterande karusellen
              av marknadsföring och prisökningar i användandet av mediciner.
              Jag tycker att lagen är bra. Jag tycker att det är bra att man
              arbetar systematiskt och samordnat för att dra ned på onödiga
              prisökningar när det gäller användningen av mediciner.
            </seg>
          </u>
          <u xml:id="i-d35abb454eb7d4c9-247" prev="i-d35abb454eb7d4c9-244" who="Q4750415">
            <seg>
              Men jag har fått höra klagomål från patienter. Jag har fått höra
              klagomål från läkare. Det gäller faktiskt ivern med vilken en
              del byråkrater inom vissa landsting har gått till verket. Jag
              tycker att de agerar mot lagen. Lagen specificerar mycket tydligt
              att man inte ska byta ut medicinerna om läkaren tycker att det
              finns medicinska skäl för att behålla det dyrare preparatet. Det
              står så i lagen. Om man inför Kloka Listan, som i Stockholms läns
              landsting, som blir ett måste för alla, varför finns det läkare?
              Är det inte principiellt viktigast när det gäller hälsovården
              att samspelet mellan läkare och patient fungerar, att läkaren
              under en lång tid följer patienten och ser hur patienten fungerar?
              Hur kan då vissa byråkrater gå ut med krav på absolut stelbent,
              mekanisk tillämpning av enbart en sorts preparat vid en viss sjukdom?
              Detta går mot allt som sunt förnuft säger. Detta kan till slut
              stjälpa reformen. Om patienterna förlorar förtroendet för sina
              läkare och för hälsovården kommer de att köpa sina mediciner på
              Internet. Då har vi inte åstadkommit någonting. Det var därför
              jag framställde denna interpellation. Det var inte för att ifrågasätta
              lagen och inte för att hjälpa rullningen av pengar i marknadsföringsmaskinen,
              som har gått för länge i fråga om läkemedel.
            </seg>
          </u>
          <note type="speaker">
            Anf. 40 Socialminister LARS ENGQVIST (s):
          </note>
          <u xml:id="i-d35abb454eb7d4c9-248" next="i-d35abb454eb7d4c9-253" who="Q5854875">
            <seg>
              Fru talman! Egentligen för Ana Maria Narti en diskussion om två
              problemställningar som är skilda från varandra.
            </seg>
          </u>
          <u xml:id="i-d35abb454eb7d4c9-249" prev="i-d35abb454eb7d4c9-248" who="Q5854875">
            <seg>
              Den ena handlar om lagen om utbyte av läkemedel. Där har jag
              svårt att se att vi har anledning att se kritiskt på detta. Det
              handlar i det fallet om att apoteken är skyldiga att byta ut läkemedel
              som är likvärdiga enligt Läkemedelsverkets lista, det vill säga
              det ska vara samma innehåll i läkemedlet. Om det då finns en prisskillnad
              ska apoteket erbjuda patienten det billigaste. Det ska ha samma
              medicinska effekt, vara exakt samma läkemedel, men det är olika
              producenter och prisnivåer.
            </seg>
          </u>
          <u xml:id="i-d35abb454eb7d4c9-250" prev="i-d35abb454eb7d4c9-248" who="Q5854875">
            <seg>
              Det är här fråga om en prispress på läkemedelsindustrin som är
              viktig. Det har lett till fantastiska sänkningar. Många läkemedelsföretag
              har sänkt sina priser efter reformen. Vi kan konstatera att vi
              över ett år har sparat ungefär 1 miljard. Men vi vet också att
              prisutvecklingen nu har kommit i en helt annan situation. Vi hade
              en prisutveckling på uppemot 10 % per år för några år sedan, och
              förra året var den 23 %. Den reformen har varit alldeles lysande
              för att åstadkomma en prispress på läkemedelsindustrin och för
              att få en ökad konkurrens.
            </seg>
          </u>
          <u xml:id="i-d35abb454eb7d4c9-251" prev="i-d35abb454eb7d4c9-248" who="Q5854875">
            <seg>
              En helt annan sak som jag tror att Ana Maria Narti i huvudsak
              är ute efter är läkemedelskommittéernas arbete i respektive landsting.
              Det är en lagstiftning som reglerades tror jag 1997, där vi ville
              sätta upp läkemedelskommittéerna för att ge råd till läkarna om
              vilka läkemedel som rekommenderades för olika terapier eller vid
              olika diagnoser. Där förs det en diskussion om läkemedelskommittéerna
              är för strikta, om de rekommenderar billigare behandlingar av
              ekonomiska skäl, det vill säga av hänsyn till landstingens ekonomiska
              situation. Det är faktiskt en annan problemställning än problemet
              med utbytbarheten. Läkemedelskommittéerna påverkar inte vilka
              läkemedel som apoteken ska byta ut, utan de följer Läkemedelsverkets
              instruktioner som anger att det ska vara likvärdiga läkemedel.
            </seg>
          </u>
          <u xml:id="i-d35abb454eb7d4c9-252" prev="i-d35abb454eb7d4c9-248" who="Q5854875">
            <seg>
              Den andra diskussionen är naturligtvis viktig. Läkemedelskommittéerna
              ska arbeta för att ge det som man kan kalla för hälsoekonomiska
              råd till förskrivande läkare för att de inte ska skriva ut onödigt
              dyra mediciner om det finns alternativ. Då handlar det inte om
              likvärdiga läkemedel, utan det handlar om att det kan finnas alternativa
              terapier och alternativa behandlingar som ur ett hälsoekonomiskt
              perspektiv kan vara bättre.
            </seg>
          </u>
          <u xml:id="i-d35abb454eb7d4c9-253" prev="i-d35abb454eb7d4c9-248" who="Q5854875">
            <seg>
              Jag anser att läkemedelskommittéerna i allt väsentligt har fungerat
              väldigt bra och att de har varit ett stöd för de enskilda läkarna.
              Det är viktigt att man följer denna utveckling och att Socialstyrelsen
              har uppsikt över hur läkemedelskommittéerna fungerar, men det
              är ett helt annat problem än frågan om utbyte av läkemedel på
              apoteken. Den reformen har i allt väsentligt fungerat precis som
              vi önskade oss.
            </seg>
          </u>
          <note type="speaker">
            Anf. 41 ANA MARIA NARTI (fp):
          </note>
          <u xml:id="i-d35abb454eb7d4c9-254" next="i-d35abb454eb7d4c9-258" who="Q4750415">
            <seg>
              Fru talman! Tack, socialministern. Det är sant att vi diskuterar
              två olika företeelser samtidigt. Men från min synvinkel sett går
              de in i varandra. Det förekommer mycket ofta smittoeffekter i
              samhällsklimatet i Sverige. Man började med den reform som beskrivs
              i lagen och som jag inte har någonting emot. Det är en klok, klar
              och sund reform.
            </seg>
          </u>
          <u xml:id="i-d35abb454eb7d4c9-255" prev="i-d35abb454eb7d4c9-254" who="Q4750415">
            <seg>
              Samtidigt uppstod det en debatt om korruption, läkemedelsreklam,
              korrumperade läkare och mutor. Vad som mycket lätt inträffar i
              en sådan situation är att det skapas ett slags hysterisk upphetsning
              i en enda riktning. Man tappar nyanser och till och med respekten
              för vissa yrkeskategorier och respekten för en levande dialog
              mellan människor. Man inleder en häxjakt.
            </seg>
          </u>
          <u xml:id="i-d35abb454eb7d4c9-256" prev="i-d35abb454eb7d4c9-254" who="Q4750415">
            <seg>
              Just nu är det på modet att jaga korrumperade läkare och korrumperade
              läkemedelsföretag. Därför kan jag ställa tusen frågor om till
              exempel hur man tillämpar Kloka Listan i Stockholms läns landsting.
              Jag har hört att patienter är missnöjda. Jag har till och med
              hört om patienter som själva vill betala prisskillnaden för att
              få ett dyrare preparat, men de har inte fått göra det. Det är
              inte logiskt.
            </seg>
          </u>
          <u xml:id="i-d35abb454eb7d4c9-257" prev="i-d35abb454eb7d4c9-254" who="Q4750415">
            <seg>
              Om det räcker med att skriva en lista över mediciner som kan
              användas för olika sjukdomar, då behövs det inga läkare utan då
              räcker det med en maskin där man trycker på en knapp för att få
              ut listan med mediciner som ska användas. Detta medför inte heller
              några vårdkostnader för ett möte mellan läkare och patient. Är
              mötet mellan läkare och patient det avgörande för en behandling,
              då ska detta möte respekteras. Jag undrar om det är så i dag.
            </seg>
          </u>
          <u xml:id="i-d35abb454eb7d4c9-258" prev="i-d35abb454eb7d4c9-254" who="Q4750415">
            <seg>
              Det kan också diskuteras om alla generiska kopior och originalmaterialet
              är likvärdiga. Det förekommer skillnader. Människor är, konstigt
              nog, unika varelser. En kan reagera mycket bra på det billigare
              preparatet medan en annan fortfarande kan behöva originalet. Det
              kan ingen annan bedöma än läkaren i samråd med patienten. Inga
              kloka listor löser det problemet.
            </seg>
          </u>
          <note type="speaker">
            Anf. 42 Socialminister LARS ENGQVIST (s):
          </note>
          <u xml:id="i-d35abb454eb7d4c9-259" next="i-d35abb454eb7d4c9-266" who="Q5854875">
            <seg>
              Fru talman! Den läkemedelsreform som innebar att vi skapade Läkemedelsförmånsnämnden
              och fattade beslut om att apoteken ska byta ut ett dyrare läkemedel
              mot ett billigare under förutsättning att det är ett likvärdigt
              läkemedel har lett till mycket stora förbättringar i läkemedelshanteringen.
              I mitt förra inlägg nämnde jag att vi under förra året sannolikt
              sparade ungefär 1 miljard kronor på detta.
            </seg>
          </u>
          <u xml:id="i-d35abb454eb7d4c9-260" prev="i-d35abb454eb7d4c9-259" who="Q5854875">
            <seg>
              Det var många som då varnade för ett sådant här system. Man sade
              att patienterna inte kommer att kunna hålla ordning på sin medicin
              om de plötsligt får ett annat läkemedel eller en annan producents
              varumärke på sin läkemedelsförpackning och att systemet skulle
              skapa oro.
            </seg>
          </u>
          <u xml:id="i-d35abb454eb7d4c9-261" prev="i-d35abb454eb7d4c9-259" who="Q5854875">
            <seg>
              I dag vet vi hur det ser ut. Till att börja med är det bara de
              läkemedel som är likvärdiga som berörs. Det motsvarar ca 60 %
              av förskrivna läkemedel. I och med att denna möjlighet infördes
              sänkte flera läkemedelsföretag sina priser eftersom de insåg att
              de annars skulle få svårt att hävda sig gentemot patienterna.
            </seg>
          </u>
          <u xml:id="i-d35abb454eb7d4c9-262" prev="i-d35abb454eb7d4c9-259" who="Q5854875">
            <seg>
              Men det är bara ett par procent av patienterna som motsätter
              sig utbyte, endera genom att de själva säger att de vill behålla
              sitt gamla läkemedel och är beredda att själva betala det eller
              genom att läkaren gör den medicinska bedömningen att det inte
              bör ske något utbyte. Denna medicinska bedömning kan till exempel
              handla om att man inte tror att patienten kommer att kunna hantera
              det nya läkemedlet på grund av osäkerhet eller av att det rör
              sig om äldre människor som lider av demens och liknande. Det är
              ju otroligt viktigt att de känner trygghet.
            </seg>
          </u>
          <u xml:id="i-d35abb454eb7d4c9-263" prev="i-d35abb454eb7d4c9-259" who="Q5854875">
            <seg>
              I själva verket har den här reformen som jag tidigare sade varit
              en framgång. Såvitt vi i dag kan bedöma har den inte skapat någon
              ökad osäkerhet för patienten. I augusti i år får vi en noggrannare
              rapport från Socialstyrelsen där man går igenom denna reform.
            </seg>
          </u>
          <u xml:id="i-d35abb454eb7d4c9-264" prev="i-d35abb454eb7d4c9-259" who="Q5854875">
            <seg>
              Det andra gäller läkemedelskommittéernas arbete. Enligt lag har
              landstingen skyldighet att hålla sig med en läkemedelskommitté.
              Läkemedelskommitténs arbete ska bara vara rådgivande för den enskilde
              läkaren. Läkemedelskommittén ska arbeta producentoberoende detta
              för att undvika att den enskilde läkaren blir beroende av läkemedelsföretagens
              reklam eller kampanjer för ett visst läkemedel. I stället för
              att förlita sig på ett företags marknadsföring ska man kunna vända
              sig till läkemedelskommittén och se vilka rekommendationer den
              har gjort när det gäller val av olika behandlingsmetoder.
            </seg>
          </u>
          <u xml:id="i-d35abb454eb7d4c9-265" prev="i-d35abb454eb7d4c9-259" who="Q5854875">
            <seg>
              Det är landstingen som ansvarar för denna verksamhet, och den
              skyldigheten regleras genom en lag som har stiftats av riksdagen.
              Men det har förts en diskussion om huruvida läkemedelskommittéerna
              är alltför budgetorienterade och om de håller tillbaka nya behandlingsformer
              och terapier som är godkända av Läkemedelsförmånsnämnden och i
              stället har en mer konservativ hållning när det gäller behandlingsformer.
              Det är viktigt att man diskuterar detta. Det finns skäl att se
              hur läkemedelskommittéerna fungerar så att de inte låser fast
              ett behandlingsalternativ i gamla modeller.
            </seg>
          </u>
          <u xml:id="i-d35abb454eb7d4c9-266" prev="i-d35abb454eb7d4c9-259" who="Q5854875">
            <seg>
              Det är ett uppdrag som normalt ligger hos Socialstyrelsen att
              se till att verksamheten anpassas efter det som de medicinska
              framstegen erbjuder. Den diskussionen är jag intresserad av att
              fortsätta att föra. Jag ville bara klargöra att vi hittills har
              andledning att glädja oss över resultaten av läkemedelsreformen
              om utbytbarhet på apoteken.
            </seg>
          </u>
          <note type="speaker">
            Anf. 43 ANA MARIA NARTI (fp):
          </note>
          <u xml:id="i-d35abb454eb7d4c9-267" next="i-d35abb454eb7d4c9-271" who="Q4750415">
            <seg>
              Fru talman! Tack, socialministern. Vi är överens om värdet av
              reformen och om att läkemedelspriserna inte får stiga hur som
              helst. Vi är alla väldigt glada för att prisökningarna har bromsats
              och att trenden har brutits. Men vi får inte låta pendeln svänga
              åt andra hållet.
            </seg>
          </u>
          <u xml:id="i-d35abb454eb7d4c9-268" prev="i-d35abb454eb7d4c9-267" who="Q4750415">
            <seg>
              Vi måste komma ihåg en sak. På den tiden när karusellen snurrade
              allt fortare och priserna gick upp visste alla vad som hände.
              Hela hälsovårdssystemet visste hur detta fungerade. Läkemedelsföretagen
              pumpade in enormt mycket pengar i reklam, och det förekom mycket
              trevliga inbjudningar direkt knutna till läkemedelsföretagens
              olika evenemang.
            </seg>
          </u>
          <u xml:id="i-d35abb454eb7d4c9-269" prev="i-d35abb454eb7d4c9-267" who="Q4750415">
            <seg>
              Jag skulle vilja att socialministern tar med sig några varningssignaler
              när han lämnar den här debatten. Alla läkare är inte korrumperade.
              Alla byråkrater är inte specialister på behandling. Landstingens
              tjänstemän får inte ge order till en läkare om hur en behandling
              ska se ut.
            </seg>
          </u>
          <u xml:id="i-d35abb454eb7d4c9-270" prev="i-d35abb454eb7d4c9-267" who="Q4750415">
            <seg>
              Vi får inte glömma att läkemedelsindustrin är bland de viktigaste
              branscherna för tillväxt i Sverige. Jag träffade folk från Lunds
              universitet för inte så länge sedan som berättade för mig om doktorander
              i biokemi som dagen efter doktorsexamen kommer att bli arbetslösa.
            </seg>
          </u>
          <u xml:id="i-d35abb454eb7d4c9-271" prev="i-d35abb454eb7d4c9-267" who="Q4750415">
            <seg>
              Jag tror inte att det är en framtid som vi kan önska oss.
            </seg>
          </u>
          <note type="speaker">
            Anf. 44 Socialminister LARS ENGQVIST (s):
          </note>
          <u xml:id="i-d35abb454eb7d4c9-272" next="i-d35abb454eb7d4c9-273" who="Q5854875">
            <seg>
              Fru talman! Bara ett viktigt påpekande: De läkemedelskommittéer
              som arbetar i landstingen består inte av byråkrater och tjänstemän,
              utan de sammansätts av läkare, det vill säga att det är läkare
              som ska ge råd till andra läkare. Deras arbete ska grundas på
              vetenskap och beprövad erfarenhet på det medicinska området. Deras
              roll är att ge stöd till andra läkare i deras arbete.
            </seg>
          </u>
          <u xml:id="i-d35abb454eb7d4c9-273" prev="i-d35abb454eb7d4c9-272" who="Q5854875">
            <seg>
              Men jag vill gärna upprepa det jag tidigare sade, att det är
              klart att det är viktigt att vi håller ett öga på att deras arbete
              inte blir för konservativt, i den meningen att de inte förstår
              behovet av att introducera nya behandlingsmetoder. Det är en uppgift
              som jag tycker att vi ska följa.
            </seg>
          </u>
          <note>
            Överläggningen var härmed avslutad.
          </note>
          <note>
            9 § Svar på interpellation 2003/04:480 om låssystem för äldreboenden
          </note>
          <note type="speaker">
            Anf. 45 Socialminister LARS ENGQVIST (s):
          </note>
          <u xml:id="i-d35abb454eb7d4c9-274" next="i-d35abb454eb7d4c9-280" who="Q5854875">
            <seg>
              Fru talman! Mia Franzén har frågat mig dels vad jag avser att
              göra för att nå en lösning för de äldreboenden runtom i landet
              som vill följa lagen och samtidigt skapa en trygg situation för
              anhöriga och boende, dels vad jag avser att göra för att bringa
              klarhet i vilka låsanordningar, kodkortssystem, kodsystem, nycklar
              med mera som finns på olika äldreboenden och om dessa är lagvidriga
              eller ej.
            </seg>
          </u>
          <u xml:id="i-d35abb454eb7d4c9-275" prev="i-d35abb454eb7d4c9-274" who="Q5854875">
            <seg>
              Många personer med demenssjukdom har nedsatt kognitiv förmåga
              och kan därför ha svårt att ta ställning till och fatta beslut
              om sin vård och omsorg. Detta medför bland annat att anhöriga
              eller vårdpersonal ibland måste vidta begränsningsåtgärder för
              att förhindra en demenssjuk person från att komma till skada eller
              att skada andra. Begränsningsåtgärder kan bland annat bli aktuella
              i de fall en person riskerar att utsätta sig för fara genom att
              vilja lämna bostaden.
            </seg>
          </u>
          <u xml:id="i-d35abb454eb7d4c9-276" prev="i-d35abb454eb7d4c9-274" who="Q5854875">
            <seg>
              Begränsningsåtgärderna kan bland annat omfatta lås, larm och
              medicinering. I sådana sammanhang ankommer det på personalen eller
              anhöriga att, utifrån gällande lag och med respekt för den enskilde
              individens integritet, självbestämmande och rättssäkerhet, försöka
              tolka den enskildes vilja och intressen.
            </seg>
          </u>
          <u xml:id="i-d35abb454eb7d4c9-277" prev="i-d35abb454eb7d4c9-274" who="Q5854875">
            <seg>
              Möjligheterna att vidta en begränsningsåtgärd utan vårdtagarens
              samtycke är emellertid mycket små. Det finns inget uttryckligt
              stöd i vare sig socialtjänstlagen eller hälso- och sjukvårdslagen
              som ger personalen sådana befogenheter. Om det finns en påtaglig
              fara att vårdtagaren ska till exempel skada sig själv kan brottsbalkens
              bestämmelse om ansvarsfrihet vid handlande i nöd vara tillämplig.
              Denna bestämmelse kan i ett sådant fall utgöra lagstöd för att
              vidta en begränsningsåtgärd. Nödbestämmelsen kan dock inte utgöra
              ett stöd för att annat än i undantagsfall vidta en begränsningsåtgärd.
            </seg>
          </u>
          <u xml:id="i-d35abb454eb7d4c9-278" prev="i-d35abb454eb7d4c9-274" who="Q5854875">
            <seg>
              Gränszonen mellan vad som kan vara att anse som en begränsningsåtgärd
              till skydd för individen och en tvångsåtgärd som strider mot gällande
              lag är emellertid i vissa fall oklar. Detta medför att personal
              ibland känner en osäkerhet inför att vidta åtgärder som de anser
              är nödvändiga för att skydda en vårdtagare eller andra i dennes
              närhet. Ibland saknas också riktlinjer för hur personal bör handla
              i olika situationer. För den enskilde vårdtagaren medför detta
              brister i rättssäkerheten.
            </seg>
          </u>
          <note>
            Regeringen tillsatte i februari 2002 en nationell demensarbetsgrupp
            med uppdrag att utreda olika frågor med anknytning till personer
            med demenssjukdom. Gruppen har hösten 2003 redovisat sitt arbete.
            Bland de förslag till åtgärder som gruppen föreslår finns åtgärder
            för att stärka den enskildes rättssäkerhet och ge personalen bättre
            stöd, kunskap och tydligare vägledning i lag för sitt handlande.
            Förslagen bereds för närvarande, dels internt i Regeringskansliet,
            dels i diskussioner mellan företrädare för Socialdepartementet,
            Svenska Kommunförbundet och Landstingsförbundet.
          </note>
          <u xml:id="i-d35abb454eb7d4c9-279" prev="i-d35abb454eb7d4c9-274" who="Q5854875">
            <seg>
              Olika studier har visat att det är möjligt att minska användningen
              av begränsningsåtgärder genom insatser för ökade kunskaper och
              förändrade attityder hos personalen. Ett gott bemötande, kunskap
              om oro och aggressivitet, dess utlösande orsaker och hur man hanterar
              problematiken är en nödvändighet för att kunna ge god omvårdnad.
              Det är också viktigt att det finns tillräckligt med personal på
              de särskilda boendeformerna där personer med nedsatt kognitiv
              förmåga vistas. Det åligger huvudmännen att dimensionera vården
              och omsorgen efter de behov som finns hos vårdtagarna samt svara
              för den kompetensutveckling av personal som behövs för att skapa
              ökad trygghet hos såväl boende som personal.
            </seg>
          </u>
          <u xml:id="i-d35abb454eb7d4c9-280" prev="i-d35abb454eb7d4c9-274" who="Q5854875">
            <seg>
              Det är också huvudmännen som har ansvaret för att de tekniska
              trygghetssystem såsom lås, kodsystem med mera som anses behövas
              i de särskilda boendeformerna uppfyller lagstiftningens krav.
            </seg>
          </u>
          <note type="speaker">
            Anf. 46 TREDJE VICE TALMANNEN:
          </note>
          <u xml:id="i-d35abb454eb7d4c9-281" who="unknown">
            <seg>
              Jag vill informera om att vi har problem med textningen på monitorerna,
              så man får försöka följa med i debatterna utan text.
            </seg>
          </u>
          <note type="speaker">
            Anf. 47 MIA FRANZÉN (fp):
          </note>
          <u xml:id="i-d35abb454eb7d4c9-282" next="i-d35abb454eb7d4c9-290" who="Q4948778">
            <seg>
              Fru talman, socialministern och åhörare! Jag vill börja med att
              tacka socialministern för ett väldigt bra svar. Det förtydligar
              ytterligare och i fler dimensioner hur otydlig lagstiftningen
              är på det här området.
            </seg>
          </u>
          <u xml:id="i-d35abb454eb7d4c9-283" prev="i-d35abb454eb7d4c9-282" who="Q4948778">
            <seg>
              Men jag har som sagt noterat att det finns en oro. Med modernisering
              av många äldreboenden runtom i landet har olika former av kodkortssystem
              införts. Detta känner jag borde rendera till en noggrann eftertanke
              innan vi låter utvecklingen veckla in oss för mycket.
            </seg>
          </u>
          <u xml:id="i-d35abb454eb7d4c9-284" prev="i-d35abb454eb7d4c9-282" who="Q4948778">
            <seg>
              På boendena finns både dementa och rörelsehindrade äldre, piggare
              och svagare. Hur kodkorten hanteras och lämnas ut varierar från
              boende till boende, men generellt gäller stor restriktivitet.
              Och i de flesta fall är det bara personalen och anhöriga som dagligen
              besöker en boende som får ett kort. Kortet i sig är sedan den
              enda förutsättningen för både inpassering och utpassering i boendet.
              Jag blev alltså själv inlåst för bara någon vecka sedan på ett
              äldreboende och kunde inte ta mig ut utan att tillkalla personal.
              De låssystem som införs ligger med andra ord långt ifrån Socialstyrelsens
              rekommendationer, som jag också nämnde i min interpellation.
            </seg>
          </u>
          <u xml:id="i-d35abb454eb7d4c9-285" prev="i-d35abb454eb7d4c9-282" who="Q4948778">
            <seg>
              Inlåsning får inte ske, säger Socialstyrelsen, utan de boende
              ska själva kunna låsa upp. Låssystemen får alltså inte vara för
              komplicerade. Är det för komplicerade system som de äldre inte
              klarar av eller inte minns är det att betrakta som inlåsning.
            </seg>
          </u>
          <u xml:id="i-d35abb454eb7d4c9-286" prev="i-d35abb454eb7d4c9-282" who="Q4948778">
            <seg>
              Socialministern har i sitt svar till mig vidare angivit att en
              tidigare nationell demensarbetsgrupp slutfört sitt arbete och
              att dess förslag för närvarande bereds på departementet. Detta
              är i sig glädjande, och jag vill fråga ministern om han inom ramen
              för den beredningen också avser att ta reda på hur verkligheten
              ser ut ute på äldreboenden i landet vad gäller låssystems användning.
            </seg>
          </u>
          <u xml:id="i-d35abb454eb7d4c9-287" prev="i-d35abb454eb7d4c9-282" who="Q4948778">
            <seg>
              Vidare vill jag fråga om ministern avser att komma med förslag
              till förtydligande av lagstiftningen eller andra åtgärder för
              att öka rättssäkerheten både för vårdpersonal och för boende.
            </seg>
          </u>
          <u xml:id="i-d35abb454eb7d4c9-288" prev="i-d35abb454eb7d4c9-282" who="Q4948778">
            <seg>
              Jag delar socialministerns beskrivning av svårigheterna kring
              vården av dementa och behovet av begränsningsåtgärder i vissa
              fall. Men inlåsning är inget undantag i dagsläget den formen av
              inlåsning som kan betraktas som en nödåtgärd, enligt brottsbalken
              utan nödsituationen är regel.
            </seg>
          </u>
          <u xml:id="i-d35abb454eb7d4c9-289" prev="i-d35abb454eb7d4c9-282" who="Q4948778">
            <seg>
              Visserligen kan man anse att vår äldreomsorg i många avseenden
              befinner sig i ett nödläge med många långtidssjukskrivna och med
              underbemannade avdelningar. Men ett nödläge enligt lagens mening
              är det knappast fråga om, vilket socialministern också påpekar
              i sitt svar.
            </seg>
          </u>
          <u xml:id="i-d35abb454eb7d4c9-290" prev="i-d35abb454eb7d4c9-282" who="Q4948778">
            <seg>
              Om lagstiftningen är otydlig, vilket Lars Engqvist och jag verkar
              vara klart överens om, vems ansvar är det då att förtydliga den?
              Är det huvudmännens, kommunpolitikernas eller vårdpersonalens
              sjuksköterskornas, läkarnas, undersköterskornas eller vårdbiträdenas
              ansvar? Eller är det egentligen så att det är riksdagens, regeringens
              och socialministerns ansvar att förtydliga en otydlig lagstiftning?
            </seg>
          </u>
          <note type="speaker">
            Anf. 48 Socialminister LARS ENGQVIST (s):
          </note>
          <u xml:id="i-d35abb454eb7d4c9-291" next="i-d35abb454eb7d4c9-297" who="Q5854875">
            <seg>
              Fru talman! Jag ska börja med att svara på den allra sista frågan
              som Mia Franzén ställde. Den var inte alldeles enkel att svara
              på.
            </seg>
          </u>
          <u xml:id="i-d35abb454eb7d4c9-292" prev="i-d35abb454eb7d4c9-291" who="Q5854875">
            <seg>
              Det finns en annan frågeställning som gäller maxtaxa i äldreomsorgen.
              Där finns en lagstiftning, men den tillämpas på olika sätt. Frågan
              är då vems ansvar det är att förtydliga den lagstiftning som riksdagen
              har fattat beslut om. Då är beskedet egentligen detta: Det är
              inte riksdagens sak att förtydliga lagstiftningen, utan riksdagens
              sak är att stifta lagen, och sedan måste rättssystemet genom en
              utarbetad praxis klargöra vad som ska gälla i olika fall.
            </seg>
          </u>
          <u xml:id="i-d35abb454eb7d4c9-293" prev="i-d35abb454eb7d4c9-291" who="Q5854875">
            <seg>
              Man kan också tänka sig att statliga myndigheter tar på sig uppgiften
              att ge rekommendationer om lagen ska förtydligas. Men det var
              bara ett påpekande. Jag skulle egentligen önska mig att riksdagen
              kunde fatta ett beslut. Tycker riksdagen inte att lagen följs
              skulle jag önska att riksdagen kunde säga: Det var så här vi menade.
              Det är så här lagen ska tolkas. Men det är inte riktigt så enkelt.
            </seg>
          </u>
          <u xml:id="i-d35abb454eb7d4c9-294" prev="i-d35abb454eb7d4c9-291" who="Q5854875">
            <seg>
              Jag delar dock Mia Franzéns grundläggande uppfattning. Problemet
              är att vi har, och vill ha, en äldreomsorg som grundar sig på
              respekt för den enskilda individen. Detta är utgångspunkten. Det
              är inte fråga om förvaring av människor som är sjuka, dementa
              eller har svårt att klara sig själva. Det är fråga om omsorg om
              dessa människor, en vård byggd på respekt för den enskilda individen.
            </seg>
          </u>
          <u xml:id="i-d35abb454eb7d4c9-295" prev="i-d35abb454eb7d4c9-291" who="Q5854875">
            <seg>
              Om det anses vara svårt att klara en människas trygghet för sig
              själv eller för andra måste huvudregeln vara att man ser till
              att ha personal nog att bistå patienten. Samtidigt kan vi acceptera
              att man i vissa lägen kan behöva arbeta med lås eller kombinationer
              av lås som gör det svårt att lämna bostaden. Det är viktigt, och
              det var det som diskuterades i demensarbetsgruppen, att vi går
              igenom med kommunerna i vilken utsträckning detta förekommer och
              hur de själva ser på det. Det är också viktigt att vi från statens
              sida konstaterar att lösningarna på de här problemen i huvudsak
              ska handla om det som jag också påpekar i mitt svar: andra sätt
              att arbeta, förstärkt personalresurs samt ökad kunskap och vetskap
              om hur man ska motverka det här. Det är huvudlinjen.
            </seg>
          </u>
          <u xml:id="i-d35abb454eb7d4c9-296" prev="i-d35abb454eb7d4c9-291" who="Q5854875">
            <seg>
              Demensarbetsgruppens rapport ligger nu till grund för de diskussioner
              som vi för med Kommunförbundet och Landstingsförbundet, som tar
              sikte på att i slutet av det här året redovisa en mer samlad handlingsplan
              för utvecklingen av äldreomsorgen. Det handlar om en rad andra
              frågor än den här, men det ska också handla om detta. Det betyder
              att just den här frågeställningen diskuteras i denna arbetsgrupp.
              Avsikten är alltså att vi ska samla in den kunskap som Mia Franzén
              efterlyser för att kunna gå till riksdagen med ett besked om hur
              vi ska hantera frågan.
            </seg>
          </u>
          <u xml:id="i-d35abb454eb7d4c9-297" prev="i-d35abb454eb7d4c9-291" who="Q5854875">
            <seg>
              Jag är inte säker på att det behövs en annan lagstiftning. Lagstiftningen
              är nog ganska bra i det här fallet. Här är det en tillämpningsfråga.
              Då kan vi aktivt arbeta för att kommunerna ska följa lagstiftarens
              intention. Det menar jag i huvudsak ska ske genom den arbetsgrupp
              som nu arbetar tillsammans med Kommunförbundet och Landstingsförbundet
              och som kommer att redovisa sitt material för riksdagen. De ska
              vara färdiga i slutet av året. Det betyder att vi någon gång nästa
              vår ska kunna ha en diskussion om äldreomsorgens framtid här i
              riksdagen.
            </seg>
          </u>
          <note type="speaker">
            Anf. 49 MIA FRANZÉN (fp):
          </note>
          <u xml:id="i-d35abb454eb7d4c9-298" next="i-d35abb454eb7d4c9-301" who="Q4948778">
            <seg>
              Fru talman! Jag tackar socialministern för det. Det är väldigt
              positivt. Jag hör ju att man har kommit långt också med att diskutera
              det här med kommunerna, hur man hanterar den lagstiftning som
              finns. Det är ju en statlig myndighet, Socialstyrelsen, som faktiskt
              har försökt att utarbeta rekommendationer för hur man kan använda
              låssystem som kan uppfylla lagens krav på rättssäkerhet och att
              det inte ska vara inlåsning.
            </seg>
          </u>
          <u xml:id="i-d35abb454eb7d4c9-299" prev="i-d35abb454eb7d4c9-298" who="Q4948778">
            <seg>
              Jag förstår också att man avvaktar lite grann hur praxis utbildas,
              men det är ett problem som jag ser det om vi inte belyser det
              här problemet och faktiskt tar en ordentlig diskussion med kommunerna
              om hur man hanterar inlåsning. Anhöriga och boende själva är i
              så stort hjälpbehov att jag tror att det är svårt att ifrågasätta.
              Man känner sig så utelämnad att det är svårt som boende eller
              anhörig att ifrågasätta att man faktiskt blir inlåst. Det är något
              som man får acceptera om man accepterar en viss form av boende.
            </seg>
          </u>
          <u xml:id="i-d35abb454eb7d4c9-300" prev="i-d35abb454eb7d4c9-298" who="Q4948778">
            <seg>
              Problemet är också att det är väldigt få kommuner som har särskilda
              avdelningar enbart för dementa. Man blandar piggare och sämre
              personer på de här avdelningarna. Det vore ju sorgligt om vi fick
              ett fall där till exempel en svårt alzheimersjuk person får tag
              i en kniv och går bärsärkargång inne på avdelningen och människor
              inte tog sig ut. Det vore väldigt obehagligt om man fick en praxis
              efter ett sådant sorgligt fall. Därför ser jag fram emot att den
              här beredningen ändå kommer med en del konkreta förslag och att
              man också ser över vilka låsanordningar som finns ute på olika
              äldreboenden.
            </seg>
          </u>
          <u xml:id="i-d35abb454eb7d4c9-301" prev="i-d35abb454eb7d4c9-298" who="Q4948778">
            <seg>
              Jag vill i alla fall återigen tacka för detta klargörande av
              det oklara. Med rätt belysning framgår ändå bristerna tydligt.
              Men bristen ligger, som jag ser det, i lagen och eventuellt i
              praxis inte hos den vårdpersonal som med omtanken under ena armen
              och ett ganska maffigt regelverk under andra armen försöker göra
              ett bra jobb på våra boenden ute i landet.
            </seg>
          </u>
          <note>
            Överläggningen var härmed avslutad.
          </note>
          <note>
            10 § Svar på interpellation 2003/04:465 om skadeståndsskyldiga
            barn
          </note>
          <note type="speaker">
            Anf. 50 Justitieminister THOMAS BODSTRÖM (s):
          </note>
          <u xml:id="i-d35abb454eb7d4c9-302" next="i-d35abb454eb7d4c9-307" who="Q3141607">
            <seg>
              Fru talman! Yvonne Andersson har frågat mig vilka åtgärder jag
              tänker vidta för att det arbete som pågår i Regeringskansliet
              om barns skuldsättning inriktas på skadeståndsskulder och inte
              bara på fordonsrelaterade skulder. Hon har också frågat mig om
              jag tänker vidta åtgärder för att förändra den nuvarande lagstiftningen
              när det gäller skadeståndsskyldighet för barn, i synnerhet för
              barn under 15 år.
            </seg>
          </u>
          <u xml:id="i-d35abb454eb7d4c9-303" prev="i-d35abb454eb7d4c9-302" who="Q3141607">
            <seg>
              Det arbete som Yvonne Andersson nämner har till syfte att hindra
              och förebygga att föräldrar på ett illojalt sätt skuldsätter sina
              barn. Arbetet har i huvudsak den inriktning som anges i interpellationen.
              Det är riktigt att det ska utföras i två steg.
            </seg>
          </u>
          <u xml:id="i-d35abb454eb7d4c9-304" prev="i-d35abb454eb7d4c9-302" who="Q3141607">
            <seg>
              Det första steget består i att införa en underrättelseskyldighet
              för bland annat kronofogdemyndigheten i förhållande till överförmyndaren.
              Därigenom kommer förutsättningarna för överförmyndarens tillsyn
              att förbättras eftersom han eller hon automatiskt får kännedom
              om skuldsättning som drabbar barn. Regeringen har i dag fattat
              beslut om de förordningsändringar som är nödvändiga för att åstadkomma
              detta.
            </seg>
          </u>
          <u xml:id="i-d35abb454eb7d4c9-305" prev="i-d35abb454eb7d4c9-302" who="Q3141607">
            <seg>
              Det är viktigt att betona att kronofogdemyndighetens underrättelseskyldighet
              inte är begränsad till fordonsrelaterade skulder. Tvärtom kommer
              den att omfatta alla typer av skulder, således i princip också
              skadeståndsskulder. Vad Yvonne Andersson efterlyser i sin första
              fråga är alltså delvis redan verklighet.
            </seg>
          </u>
          <u xml:id="i-d35abb454eb7d4c9-306" prev="i-d35abb454eb7d4c9-302" who="Q3141607">
            <seg>
              Jag har inte för avsikt att verka för några ändringar av den
              övergripande regleringen om barns skadeståndsansvar. Grundtanken
              i denna reglering är redan för närvarande att skadeståndsskyldighetens
              omfattning i dessa fall ska bestämmas efter vad som är skäligt
              med hänsyn till omständigheterna. Vid denna bedömning beaktas
              bland annat barnets ålder och mognad samt handlingens beskaffenhet
              och den skadelidandes behov av skadeståndet. En helt avgörande
              fråga blir också om barnet är skyddat av ansvarsförsäkring. Möjligheten
              att jämka skadeståndsskyldigheten används främst i de numera ganska
              ovanliga fall där barnet står utan den typen av försäkring.
            </seg>
          </u>
          <u xml:id="i-d35abb454eb7d4c9-307" prev="i-d35abb454eb7d4c9-302" who="Q3141607">
            <seg>
              Lagen uppställer inte någon nedre åldersgräns för skadeståndsskyldighet.
              Men detta innebär inte att man tänker sig att de allra minsta
              barnen ska kunna göras skadeståndsskyldiga. Så har inte heller
              skett i rättspraxis. När det gäller skador som vållats av små
              barn kan det i stället bli aktuellt att göra föräldrarna ansvariga.
              Detta förutsätter dock att skadan kan anses ha orsakats av föräldrarnas
              bristande tillsyn över barnet. Någon form av vållande måste alltså
              föreligga på föräldrarnas sida. Det finns inte och är inte heller
              aktuellt att införa något strikt ansvar för skador som har orsakats
              av barn.
            </seg>
          </u>
          <note type="speaker">
            Anf. 51 YVONNE ANDERSSON (kd):
          </note>
          <u xml:id="i-d35abb454eb7d4c9-308" next="i-d35abb454eb7d4c9-316" who="Q4935945">
            <seg>
              Fru talman! Regeringen har ju enligt FN:s barnkonvention ansvaret
              för att lagstiftning och myndighetsutövning ska vara för barnets
              bästa. Därför blir inte riktigt mitt angreppssätt detsamma som
              justitieministerns. Men jag är väldigt tacksam för det här svaret
              och den öppning som det ger beträffande att regeringen avser att
              se över helheten.
            </seg>
          </u>
          <u xml:id="i-d35abb454eb7d4c9-309" prev="i-d35abb454eb7d4c9-308" who="Q4935945">
            <seg>
              Det finns dock i dag 6 650 skuldsatta barn under 18 år i kronofogdemyndighetens
              register. De är tillsammans skyldiga staten över 40 miljoner kronor.
              Vid regeringens presentation i samband med att lagutskottet hade
              en hearing om skuldsatta barn betonade man att det enbart var
              de 5 miljoner kronor, av de över 40 miljoner kronorna, som hör
              till kategorin fordonsrelaterade skulder som regeringen tog ett
              grepp om. I lagutskottet diskuterade vi detta och fick in en skrivning
              i betänkandet som sedermera riksdagen antog om att regeringen
              borde se över hela den här situationen.
            </seg>
          </u>
          <u xml:id="i-d35abb454eb7d4c9-310" prev="i-d35abb454eb7d4c9-308" who="Q4935945">
            <seg>
              Föräldrar och andra vuxna har tillsynsplikt över barn. Jag tycker
              att det är viktigt i det här sammanhanget att påpeka föräldraansvaret.
              Om barnets vårdnadshavare har en hemförsäkring kan barnet åläggas
              full skadeståndsskyldighet.
            </seg>
          </u>
          <u xml:id="i-d35abb454eb7d4c9-311" prev="i-d35abb454eb7d4c9-308" who="Q4935945">
            <seg>
              När hemförsäkring saknas, vilket är fallet många gånger, sätts
              visserligen beloppet ned till ett skäligt belopp enligt den rättspraxis
              jag har funnit beroende på barnets betalningsmöjlighet, men barnet
              är fortfarande ersättningsskyldigt. Det innebär i princip att
              ett barn som kanske ärvt en anhörig får betala hela skadeståndet,
              medan ett barn utan tillgångar får jämkning.
            </seg>
          </u>
          <u xml:id="i-d35abb454eb7d4c9-312" prev="i-d35abb454eb7d4c9-308" who="Q4935945">
            <seg>
              Skuldsatta barn skulle kunna delas in i två kategorier, nämligen
              barn som på egen hand har ådragit sig sina skulder och barn där
              vårdnadshavare eller annan ansvarig gjort barnen betalningsansvariga.
            </seg>
          </u>
          <u xml:id="i-d35abb454eb7d4c9-313" prev="i-d35abb454eb7d4c9-308" who="Q4935945">
            <seg>
              Vad jag finner av ministerns svar är det i första hand den senare
              gruppen som man tar greppet över. Jag anser att en vårdnadshavare
              alltid har ansvar för ett barns skulder när barnet är under 15
              år alldeles oavsett om barnet självt gjort sig skyldig eller om
              det är föräldern.
            </seg>
          </u>
          <u xml:id="i-d35abb454eb7d4c9-314" prev="i-d35abb454eb7d4c9-308" who="Q4935945">
            <seg>
              Jag tycker att det är synd att ett barn ska ställas till svars,
              när det egentligen handlar om föräldrarnas tillkortakommande när
              det gäller att teckna försäkringar.
            </seg>
          </u>
          <u xml:id="i-d35abb454eb7d4c9-315" prev="i-d35abb454eb7d4c9-308" who="Q4935945">
            <seg>
              Oavsett orsaken till ett barns skulder måste man ju ta sig en
              funderare över dem som har uppkommit innan barnet har fyllt 15
              år. Är det rimligt att ett barns skadestånd ska kunna växa med
              ränta på ränta tills barnet är 18 år och därmed går ut i livet
              utan möjlighet att få en lägenhet, ett telefonabonnemang, ett
              kreditkort eller annat? Man får med sig en skuldbörda i ryggsäcken.
            </seg>
          </u>
          <u xml:id="i-d35abb454eb7d4c9-316" prev="i-d35abb454eb7d4c9-308" who="Q4935945">
            <seg>
              Utifrån det perspektivet ville jag att ministern skulle svara
              på om man är beredd att utreda vilka konsekvenser det får att
              unga människor berövas sin livslust på grund av att något hänt
              innan de är straffmyndiga.
            </seg>
          </u>
          <note type="speaker">
            Anf. 52 Justitieminister THOMAS BODSTRÖM (s):
          </note>
          <u xml:id="i-d35abb454eb7d4c9-317" next="i-d35abb454eb7d4c9-319" who="Q3141607">
            <seg>
              Fru talman! När det gäller skadestånd kan man aldrig bygga upp
              ett system som innebär att ingen drabbas. Det är viktigt att det
              vilar på avtals- och skadeståndsrättsliga grunder, men det är
              naturligtvis särskilda förutsättningar när barnen är väldigt små.
            </seg>
          </u>
          <u xml:id="i-d35abb454eb7d4c9-318" prev="i-d35abb454eb7d4c9-317" who="Q3141607">
            <seg>
              Jämkningsmöjligheten innebär att det faktiskt kan sättas ned
              till noll så att man helt blir befriad. Det avgör omständigheterna
              i det enskilda fallet. Det är en viktig princip.
            </seg>
          </u>
          <u xml:id="i-d35abb454eb7d4c9-319" prev="i-d35abb454eb7d4c9-317" who="Q3141607">
            <seg>
              Det är de illojala skulderna som vi vill komma åt med detta arbete.
              Enligt min uppfattning vore det orimligt att lägga ett strikt
              ansvar på föräldrarna. Om ett barn börjar hänge sig åt klotter
              i väldigt stor omfattning skulle föräldrarna bli fullständigt
              ruinerade om de skulle ersätta sina barns skador. Då skulle man
              verkligen kunna tala om katastrof inte bara för barnen utan för
              hela familjen.
            </seg>
          </u>
          <note type="speaker">
            Anf. 53 YVONNE ANDERSSON (kd):
          </note>
          <u xml:id="i-d35abb454eb7d4c9-320" next="i-d35abb454eb7d4c9-324" who="Q4935945">
            <seg>
              Fru talman! Jag håller med om att det här är en svår problematik.
              Om jag hade tyckt att jag hade något riktigt bra förslag hade
              jag presenterat det i en motion eller liknande, men nu har jag
              inte det. Jag har bara ett bekymmer som jag vill att regeringen
              ska titta på och ministern ta sig an.
            </seg>
          </u>
          <u xml:id="i-d35abb454eb7d4c9-321" prev="i-d35abb454eb7d4c9-320" who="Q4935945">
            <seg>
              Ett barn har i dag inte rätt att vara i barnomsorgen när det
              är över tio år. Men det är inte säkert att en elvaåring förstår
              innebörden av att till exempel klottra på en vägg eller kasta
              sten på en bil eller liknande, särskilt inte om det blir lockat
              av lite äldre ungdomar. Då blir det ett problem. Det blir ett
              problem för att denna tioelvaåring kan få ett högt skadestånd
              som den får dras med tills den är 18 år. Sedan ska det börja krävas
              av dem.
            </seg>
          </u>
          <u xml:id="i-d35abb454eb7d4c9-322" prev="i-d35abb454eb7d4c9-320" who="Q4935945">
            <seg>
              Jag menar att risken är att de här ungdomarna aldrig kommer på
              fötter eftersom de känner sig tyngda redan i den åldern. De kan
              aldrig starta. Också en del av de små stickprov som jag har tagit
              visar att det här inte är bra. Det finns nämligen ingen gräns
              för när ett barn är moget att bedöma faran i att begå den typen
              av handlingar. I dag finns det ingen enhetlig gräns för från vilken
              ålder föräldrarna, dagispersonal eller andra bär det fulla ansvaret.
              Från vilken ålder kan vi utgå från att det här ska justeras?
            </seg>
          </u>
          <u xml:id="i-d35abb454eb7d4c9-323" prev="i-d35abb454eb7d4c9-320" who="Q4935945">
            <seg>
              Siffrorna är ju skrämmande, och bekymren är skrämmande. Från
              min sida sett räcker det inte att överförmyndaren får vetskap
              om att ungdomarna finns i kronofogdens register. Det räcker möjligtvis
              när man ska förhindra att föräldrar gör sina barn skadeståndsskyldiga.
              Där tycker jag att regeringen har kommit på nya fräscha idéer
              som till exempel att registrera bilarna på ägare och brukare.
              Jag har tagit del av ert arbete. Jag tycker att det verkar vara
              framgångsrikt. Men jag är bekymrad över den andra delen där unga
              människor inte klarar av att få rätsida på sina liv därför att
              de ser mörkt på vad som har drabbat dem.
            </seg>
          </u>
          <u xml:id="i-d35abb454eb7d4c9-324" prev="i-d35abb454eb7d4c9-320" who="Q4935945">
            <seg>
              Min önskan med den här interpellationen var egentligen att väcka
              ministern och regeringen för att man behöver ta ett helhetsgrepp
              över barnets situation och utgå från det. Jag skulle vilja få
              ett svar från ministern på om man inte kan tänka sig att inom
              det arbete som nu bedrivs inom regeringen när det gäller fordonsrelaterade
              skulder eller skulder som på något vis har åsamkats barnen på
              grund av att föräldrarna har varit vårdslösa kompletteras med
              att man ser helhetsperspektivet när barn har en skuldbörda i ryggsäcken
              när de är 18 år och har fått den innan de är straffmyndiga. Det
              är också en liten poäng att de inte kan ställas inför rätta, men
              ändå kan ådömas ett skadestånd.
            </seg>
          </u>
          <note type="speaker">
            Anf. 54 Justitieminister THOMAS BODSTRÖM (s):
          </note>
          <u xml:id="i-d35abb454eb7d4c9-325" next="i-d35abb454eb7d4c9-328" who="Q3141607">
            <seg>
              Fru talman! Om föräldrarna är vårdslösa i sin fostran eller uppsikt
              kan de bli skadeståndsskyldiga redan i dag. Det är inte något
              som behöver införas. Den möjligheten finns.
            </seg>
          </u>
          <u xml:id="i-d35abb454eb7d4c9-326" prev="i-d35abb454eb7d4c9-325" who="Q3141607">
            <seg>
              Det här är ju inte någon ny fråga. Det är en gammal princip som
              har funnits länge. Det har utretts ordentligt, och man har vägt
              för- och nackdelar. Inte minst med tanke på den belastning som
              finns på Regeringskansliet, dels med egna förslag, dels med beställningar
              från riksdagen, tycker jag inte att man ska börja utreda sådant
              där man redan från början vet att man sannolikt inte tycker att
              det är en bra lösning. Här gäller det de skulder som man särskilt
              vill komma åt, nämligen när man skriver över dem på barn och så
              vidare.
            </seg>
          </u>
          <u xml:id="i-d35abb454eb7d4c9-327" prev="i-d35abb454eb7d4c9-325" who="Q3141607">
            <seg>
              Som jag sade drabbar det naturligtvis ett barn hårt att bli skadeståndsskyldigt.
              Ett barn som exempelvis orsakar en eldsvåda i en skola kan också
              bli skadeståndsskyldigt till stora belopp, men det skulle vara
              ännu värre för barnet och hela familjen om föräldrarna omedelbart
              skulle överta en skuld på kanske flera miljoner kronor. Det skulle
              inte på något sätt skydda barnet. Det skulle innebära att föräldrarna
              omedelbart var tvungna att betala det, kanske med hot om att försälja
              allt de äger och har. Det skulle inte heller vara någon bra lösning
              för barnet.
            </seg>
          </u>
          <u xml:id="i-d35abb454eb7d4c9-328" prev="i-d35abb454eb7d4c9-325" who="Q3141607">
            <seg>
              Sammantaget tycker jag att vi har en bra balans, utom att vi
              måste komma åt dessa skulder. Det är ett ofog. Det är på det sättet
              vi nu vill arbeta.
            </seg>
          </u>
          <note type="speaker">
            Anf. 55 YVONNE ANDERSSON (kd):
          </note>
          <u xml:id="i-d35abb454eb7d4c9-329" next="i-d35abb454eb7d4c9-332" who="Q4935945">
            <seg>
              Fru talman! I den hearing som lagutskottet anordnade kring frågan
              om skuldsatta barn lyfte bland annat Barnombudsmannen fram att
              detta inte är lyckosamt, och har gjort det i sina rapporter till
              regeringen gång efter annan när det har gällt barns situation.
              Jag tror inte heller på idén att föräldrarna skulle få ta detta.
              Det är därför jag tycker att det är viktigt att regeringen tar
              med det i sitt helhetspaket.
            </seg>
          </u>
          <u xml:id="i-d35abb454eb7d4c9-330" prev="i-d35abb454eb7d4c9-329" who="Q4935945">
            <seg>
              Vi vill väl alla trots allt ha unga människor som med tillförsikt
              kan se framtiden an och se sina möjligheter. Det jag vill komma
              åt är att de barn som inte är straffmyndiga ändå får skadestånd
              som växer. De kanske inte begriper att de ska drabbas av det och
              få dåliga möjligheter till en bra start i livet.
            </seg>
          </u>
          <u xml:id="i-d35abb454eb7d4c9-331" prev="i-d35abb454eb7d4c9-329" who="Q4935945">
            <seg>
              Jag hoppas på att regeringen tar tag i detta, annars hamnar vi
              trots allt i att barn blir skadeståndsskyldiga utan att de varit
              förmögna att inse vad de åsamkar sig om de deltar i olika aktiviteter.
              Där måste vi hitta en rätsida.
            </seg>
          </u>
          <u xml:id="i-d35abb454eb7d4c9-332" prev="i-d35abb454eb7d4c9-329" who="Q4935945">
            <seg>
              Jag tycker inte att det är rätt av regeringen att glömma bort
              barn i den här situationen eftersom de är barn när de är under
              15 år. Man måste åtminstone hitta bra lösningar för hur man ska
              handskas med detta när de är 18 år.
            </seg>
          </u>
          <note type="speaker">
            Anf. 56 Justitieminister THOMAS BODSTRÖM (s):
          </note>
          <u xml:id="i-d35abb454eb7d4c9-333" next="i-d35abb454eb7d4c9-334" who="Q3141607">
            <seg>
              Fru talman! Man kan aldrig undvika situationer där människor
              blir lidande. Men jag tror att om man skulle införa en sådan regel
              att till exempel en 1314-åring aldrig skulle bli skadeståndsskyldig
              vore det faktiskt ett bristande ansvar, och det vore väldigt lätt
              för denna 1314-åring som till exempel har startat med omfattande
              klotter och som känner till att det inte spelar någon roll vad
              han eller hon gör eftersom varken denna 1314-åring, föräldrarna
              eller någon annan kommer att få betala skadestånd. Och om man
              skulle välja lösningen att föräldrarna skulle få betala det skulle
              föräldrarna bli så drabbade att det skulle drabba hela familjen.
            </seg>
          </u>
          <u xml:id="i-d35abb454eb7d4c9-334" prev="i-d35abb454eb7d4c9-333" who="Q3141607">
            <seg>
              Jag tycker därför att vi ändå har en bra ordning med undantag
              av det som vi vill förändra. Men låt oss ändå fortsätta den diskussion
              som pågår eftersom det naturligtvis finns för- och nackdelar med
              alla olika alternativ.
            </seg>
          </u>
          <note>
            Överläggningen var härmed avslutad.
          </note>
          <note>
            11 § Svar på interpellation 2003/04:478 om assisterad befruktning
            för lesbiska kvinnor
          </note>
          <note type="speaker">
            Anf. 57 Justitieminister THOMAS BODSTRÖM (s):
          </note>
          <u xml:id="i-d35abb454eb7d4c9-335" next="i-d35abb454eb7d4c9-340" who="Q3141607">
            <seg>
              Fru talman! Yvonne Andersson har frågat mig vilken grund jag
              hade för att i en interpellationsdebatt hösten 2002 säga att frågan
              om assisterad befruktning för lesbiska kvinnor var politiskt avgjord.
              Hon har även frågat vilka åtgärder jag tänker vidta för att ett
              tillräckligt utredningsunderlag i den frågan presenteras riksdagen.
            </seg>
          </u>
          <u xml:id="i-d35abb454eb7d4c9-336" prev="i-d35abb454eb7d4c9-335" who="Q3141607">
            <seg>
              Yvonne Andersson påpekar att jag i interpellationsdebatten hösten
              2002 sade att frågan om assisterad befruktning för lesbiska kvinnor
              var politiskt avgjord. Jag syftade bland annat på de riktlinjer
              som den socialdemokratiska kongressen antog år 2001. Där beslutades
              att det av principiella skäl borde införas en möjlighet till assisterad
              befruktning för lesbiska kvinnor. Liknande principiella ställningstaganden
              finns, efter vad jag förstått, hos andra riksdagspartier.
            </seg>
          </u>
          <u xml:id="i-d35abb454eb7d4c9-337" prev="i-d35abb454eb7d4c9-335" who="Q3141607">
            <seg>
              Frågan om assisterad befruktning för lesbiska partner och sambor
              har övervägts av Kommittén om barn i homosexuella familjer. Kommitténs
              förslag är att en rätt till assisterad befruktning för lesbiska
              par införs. Många av remissinstanserna har varit positiva, men
              många har också avstyrkt förslaget. Kritiken tar bland annat sikte
              på kommitténs förslag om hur det rättsliga föräldraskapet ska
              lösas. Regeringen och riksdagen har därför ansett att andra sätt
              att lösa föräldraskapet måste övervägas och att en möjlighet till
              assisterad befruktning inte bör införas innan ställning har tagits
              till den frågan. Det är mot denna bakgrund som departementspromemorian
              om föräldraskapsfrågan nyligen remitterats. I promemorian föreslås
              en annan lösning på föräldraskapet.
            </seg>
          </u>
          <u xml:id="i-d35abb454eb7d4c9-338" prev="i-d35abb454eb7d4c9-335" who="Q3141607">
            <seg>
              Som konstateras i departementspromemorian har regeringen ännu
              inte tagit ställning. Något ställningstagande från riksdagen finns
              inte heller.
            </seg>
          </u>
          <u xml:id="i-d35abb454eb7d4c9-339" prev="i-d35abb454eb7d4c9-335" who="Q3141607">
            <seg>
              Yvonne Andersson och jag är helt överens om att det är viktigt
              att regeringen och riksdagen får ett tillräckligt och ett bra
              beslutsunderlag. Just av den anledningen gav regeringen i uppdrag
              till kommittén att undersöka villkoren för barn i homosexuella
              familjer. Och kommitténs betänkande innehåller en redovisning
              av den forskning på området som har bedömts relevant. Remissinstanserna
              har också lämnat värdefulla synpunkter.
            </seg>
          </u>
          <u xml:id="i-d35abb454eb7d4c9-340" prev="i-d35abb454eb7d4c9-335" who="Q3141607">
            <seg>
              Med kommitténs betänkande och det underlag vi får genom departementspromemorian
              samt remissynpunkterna så bör vi få det underlag som behövs.
            </seg>
          </u>
          <note type="speaker">
            Anf. 58 YVONNE ANDERSSON (kd):
          </note>
          <u xml:id="i-d35abb454eb7d4c9-341" next="i-d35abb454eb7d4c9-346" who="Q4935945">
            <seg>
              Fru talman! Den här frågan har faktiskt att göra med den demokratiska
              processen. Vi har debatterat den här i kammaren, och vi har i
              lagutskottet behandlat flera frågor och motionsyrkanden under
              den här våren.
            </seg>
          </u>
          <u xml:id="i-d35abb454eb7d4c9-342" prev="i-d35abb454eb7d4c9-341" who="Q4935945">
            <seg>
              Det som har väckt mest uppmärksamhet utåt sett och lett till
              37 000 namnunderskrifter gäller frågan om könsneutrala äktenskap.
              Det tidigare betänkandet hette Barn och föräldrar och var en samling
              allmänna motionsyrkanden.
            </seg>
          </u>
          <u xml:id="i-d35abb454eb7d4c9-343" prev="i-d35abb454eb7d4c9-341" who="Q4935945">
            <seg>
              Vad som har bekymrat mig i den här frågan är att det överallt
              har skrivits på ett sådant sätt att ministerns svar hösten 2002,
              då han sade att det var politiskt avgjort, har blivit nästan en
              sanning, som att riksdagen och regeringen redan har fattat beslut.
              Det är lite allvarligt för den demokratiska processen i flera
              avseenden, bland annat att det faktiskt inte är så viktigt med
              riksdags- och regeringsbeslut längre utan att det räcker att partierna
              har gjort principiella ställningstaganden. Det tycker jag är synd.
            </seg>
          </u>
          <u xml:id="i-d35abb454eb7d4c9-344" prev="i-d35abb454eb7d4c9-341" who="Q4935945">
            <seg>
              Vi har alltså i den här kammaren beslutat utifrån två betänkanden
              den här våren där det klart och tydligt står att frågan är politiskt
              avgjord. Enligt ministern har vi alltså haft det som beslutsunderlag.
              Jag tycker att det är att vilseföra både riksdagsledamöter och
              människor i allmänhet om man tror att beslutet är fattat när varken
              regering eller riksdag har fattat något beslut. Tvärtom går vi
              och väntar på underlag. Och vi vet att det var 15 remissinstanser
              som var kritiska. Och nu får vi kanske ytterligare underlag. Och
              ministern skriver i sitt svar att det är viktigt att vi får ett
              bra beslutsunderlag.
            </seg>
          </u>
          <u xml:id="i-d35abb454eb7d4c9-345" prev="i-d35abb454eb7d4c9-341" who="Q4935945">
            <seg>
              Jag tycker att det är synd att inte någon har haft civilkurage
              att tala om redan i samband med det första betänkandet i vår jag
              reserverade mig mot att det stod på det sättet eftersom jag inte
              hade funnit något beslut att det inte finns något beslut. Nu finns
              det de facto ett beslut från regeringen där man har accepterat
              att det som egentligen inte är en fullträff eller en sanning står
              i underlaget.
            </seg>
          </u>
          <u xml:id="i-d35abb454eb7d4c9-346" prev="i-d35abb454eb7d4c9-341" who="Q4935945">
            <seg>
              Hur anser ministern att vi ska hantera den här typen av frågor?
              Kan saker vara politiskt avgjorda därför att det finns substans
              i vissa partiers uttalanden och utlåtanden? Ska vi vara rädda
              för det? I så fall är det ju väldigt många frågor som aldrig behöver
              debatteras i kammaren över huvud taget eller utsättas för votering.
            </seg>
          </u>
          <note type="speaker">
            Anf. 59 TASSO STAFILIDIS (v):
          </note>
          <u xml:id="i-d35abb454eb7d4c9-347" next="i-d35abb454eb7d4c9-351" who="Q6186607">
            <seg>
              Fru talman! Jag vill tacka justitieministern för svaret. Jag
              kan bara konstatera att det här är en fråga som Vänsterpartiet,
              regeringen och Miljöpartiet har samarbetat om. Jag vill också
              uttrycka min uppskattning för den departementspromemoria som vi
              gemensamt står bakom och som har presenterats och som är ute på
              remiss fram till augusti månad.
            </seg>
          </u>
          <u xml:id="i-d35abb454eb7d4c9-348" prev="i-d35abb454eb7d4c9-347" who="Q6186607">
            <seg>
              Beträffande om frågan om lesbiska kvinnors rätt till assisterad
              befruktning är politiskt avgjord eller ej kan jag bara hålla med
              justitieministern om att det är många partier i riksdagen och
              även lagutskottet som har uttalat att man vill att lesbiska kvinnor
              ska tillåtas insemineras vid allmänna sjukhus och kliniker. Därför
              kan jag bara hålla med justitieministern och påpeka att det tydliga
              svar som justitieministern lämnade för något år sedan i en interpellationsdebatt
              om att frågan var politiskt avgjord faktiskt var mycket bra. Den
              tydligheten har jag länge efterlyst från regeringen, och jag är
              väldigt nöjd med att justitieministern var väldigt tydlig då.
            </seg>
          </u>
          <u xml:id="i-d35abb454eb7d4c9-349" prev="i-d35abb454eb7d4c9-347" who="Q6186607">
            <seg>
              Eftersom jag inte tycker att det här är någon särskilt stor fråga
              vill jag i stället ta upp en annan sak. Det har ju inte fattats
              några beslut vare sig i riksdag eller regering, utan vi samarbetar
              politiskt över partigränser och förbereder de beslut som komma
              ska.
            </seg>
          </u>
          <u xml:id="i-d35abb454eb7d4c9-350" prev="i-d35abb454eb7d4c9-347" who="Q6186607">
            <seg>
              Jag vill ställa en fråga till justitieministern angående något
              i denna promemoria. Det har ju redan i dag riktats kritik. Och
              det ska bli spännande att se vilka remissvar vi kommer att få
              med anledning av departementspromemorian. Det handlar bland annat
              om att man ska behandla heterosexuella och homosexuella par olika.
              Jag förstår om justitieministern tänker invänta de remissvar som
              kommer att komma innan man gör något ställningstagande, och för
              övrigt är det Socialdepartementet som håller i frågan. Men jag
              skulle ändå vilja ha ett svar på huruvida justitieministern anser
              att det är viktigt att så långt som möjligt försöka leda lesbiska
              kvinnor till att inseminera sig inom sjukvården här i Sverige
              i stället för att åka utomlands där de inte får något rättsligt
              förfarande i fråga om att barnen ska kunna få reda på sitt biologiska
              ursprung, vilket de faktiskt får enligt det förslag som finns
              i departementspromemorian. När en kvinna insemineras på sjukhus
              ska spermadonatorns namn skrivas in i en särskild akt så att barnet
              kan få redan på det.
            </seg>
          </u>
          <u xml:id="i-d35abb454eb7d4c9-351" prev="i-d35abb454eb7d4c9-347" who="Q6186607">
            <seg>
              Min fråga handlar alltså om det som är huvudpunkten i den här
              departementspromemorian, nämligen barnets bästa. Utgångspunkten
              i departementspromemorian liksom generellt är barns rätt och det
              rättsliga föräldraskapet för att barn till homosexuella föräldrar
              ska få samma juridiska och rättsliga förfarande som barn till
              heterosexuella föräldrar. Därför tycker jag att den frågan är
              viktig, inte minst i förhållande till det beredningsarbete som
              nu tar vid när remissvaren med anledning av departementspromemorian
              kommer in.
            </seg>
          </u>
          <note type="speaker">
            Anf. 60 Justitieminister THOMAS BODSTRÖM (s):
          </note>
          <u xml:id="i-d35abb454eb7d4c9-352" next="i-d35abb454eb7d4c9-355" who="Q3141607">
            <seg>
              Herr talman! Jag är inte alldeles säker på att jag förstått din
              fråga, Tasso. Om jag gjort det är svaret att det ska vara samma
              rätt för de här kvinnorna på sjukhus i Sverige. Du får väl återkomma,
              så får vi se om jag har möjlighet att svara. Annars får vi ta
              det vid ett senare tillfälle.
            </seg>
          </u>
          <u xml:id="i-d35abb454eb7d4c9-353" prev="i-d35abb454eb7d4c9-352" who="Q3141607">
            <seg>
              Jag vill återigen svara på den fråga som Yvonne Andersson ställer
              och som finns med i interpellationen. Vart och ett av våra partier
              har ju den ordning som anses bäst lämpad för att följa de demokratiska
              principerna. För det socialdemokratiska partiet är det, som Yvonne
              Andersson väl vet, den socialdemokratiska kongressen som är det
              högsta organet. Där fattas de principiella och viktiga besluten.
            </seg>
          </u>
          <u xml:id="i-d35abb454eb7d4c9-354" prev="i-d35abb454eb7d4c9-352" who="Q3141607">
            <seg>
              Det vore tvärtom väldigt odemokratiskt om jag gick emot ett sådant
              beslut. Har man tagit ställning så som man gjort på den socialdemokratiska
              kongressen kan jag inte göra annat än följa denna. Nu delar jag
              den uppfattningen, så det här är inget problem för mig. Jag ville
              bara säga detta för att visa på hur viktigt det från demokratisk
              synvinkel är för oss socialdemokrater att följa den socialdemokratiska
              kongressen.
            </seg>
          </u>
          <u xml:id="i-d35abb454eb7d4c9-355" prev="i-d35abb454eb7d4c9-352" who="Q3141607">
            <seg>
              Sedan går man vidare på vanligt sätt med departementspromemorior.
              Men det kan uppstå en massa olika situationer det kan man inte
              veta från början. Det har alltså tagits ställning politiskt på
              kongressen. För mig är det en självklarhet att följa kongressens
              utslag.
            </seg>
          </u>
          <note type="speaker">
            Anf. 61 YVONNE ANDERSSON (kd):
          </note>
          <u xml:id="i-d35abb454eb7d4c9-356" next="i-d35abb454eb7d4c9-362" who="Q4935945">
            <seg>
              Herr talman! Det gäller inte den delen om ni ska följa kongressens
              beslut eller ej utan vad jag menar är att frågan inte är politiskt
              avgjord förrän riksdag och regering har fattat beslut om den.
              Då handlar det också om vad andra partier tycker. Att ministern
              ska följa sitt partis kongressuttalande tycker jag är helt logiskt.
              Men för oss som kanske inte delar den uppfattningen och som får
              ett väldigt tryck utifrån jag delar ju inte nämnda syn, för barnens
              skull känns det så meningslöst om väljare och andra ska tro att
              det hela är klart. Då ses helt plötsligt arbetet med diverse utredningar
              och remissinstansers möjligheter att avge utlåtanden som meningslöst
              just utifrån detta med att frågan är avgjord. Det var lite grann
              nej, mycket den delen som jag ville lyfta fram.
            </seg>
          </u>
          <u xml:id="i-d35abb454eb7d4c9-357" prev="i-d35abb454eb7d4c9-356" who="Q4935945">
            <seg>
              I departementspromemorian diskuteras, såvitt jag förstår, bara
              frågan om föräldraskapet vid assisterad befruktning. Däremot behandlas
              inte där, också såvitt jag förstår, frågan om lesbiska kvinnor
              ska ha rätt till assisterad befruktning eller ej. Det var ju beträffande
              den rätten som det hela mynnade ut i en osäkerhet kring propositionen
              Partnerskap och adoption . 15 remissinstanser var kritiska till
              förslaget.
            </seg>
          </u>
          <u xml:id="i-d35abb454eb7d4c9-358" prev="i-d35abb454eb7d4c9-356" who="Q4935945">
            <seg>
              Var det egentligen inte de invändningarna som hade att göra med
              de regler som i dag gäller om möjligheten för barn att få veta
              sitt genetiska ursprung och med att reglernas tillämpningsområde
              inte skulle utvidgas utan att man sett över detta i ett vidare
              sammanhang?
            </seg>
          </u>
          <u xml:id="i-d35abb454eb7d4c9-359" prev="i-d35abb454eb7d4c9-356" who="Q4935945">
            <seg>
              De flesta av remissinstanserna motsatte sig också förslaget om
              hur föräldraskapet ska regleras för de barn som föds i lesbiska
              förhållanden. De förändringar i föräldrabalken som föreslås av
              kommittén ansågs omotiverade och alltför ingripande. Barnets rätt
              till kunskap om sitt ursprung hade inte tillräckligt tagits till
              vara.
            </seg>
          </u>
          <u xml:id="i-d35abb454eb7d4c9-360" prev="i-d35abb454eb7d4c9-356" who="Q4935945">
            <seg>
              Enligt remissinstanserna skulle det också undersökas om det finns
              andra lagtekniska lösningar som bättre tillvaratar barnens intressen.
              I det fallet blev regeringens bedömning att en möjlighet till
              assisterad befruktning vid allmänt sjukhus för lesbiska par inte
              skulle införas innan slutlig ställning tagits till frågan om hur
              det rättsliga föräldraskapet för barnet skulle regleras. Den frågan
              skulle tas upp senare av regeringen.
            </seg>
          </u>
          <u xml:id="i-d35abb454eb7d4c9-361" prev="i-d35abb454eb7d4c9-356" who="Q4935945">
            <seg>
              Jag tycker att regeringen ändå har visat på en möjlighet här
              ska man söka sig fram till lösningar för barnets bästa. Det gäller
              ju barnets bästa. Detta med att skapa situationer där vi ser till
              att barn aldrig någonsin kan få en far är mitt argument mot den
              här rättigheten.
            </seg>
          </u>
          <u xml:id="i-d35abb454eb7d4c9-362" prev="i-d35abb454eb7d4c9-356" who="Q4935945">
            <seg>
              Därför frågar jag återigen ministern: Är det inte rimligt att
              avvakta med att göra ett ställningstagande och att anse att en
              fråga är politiskt avgjord tills hela arbetet inom Regeringskansliet
              är fullföljt och tills alla de här processerna fått ha sin gång?
            </seg>
          </u>
          <note type="speaker">
            Anf. 62 TASSO STAFILIDIS (v):
          </note>
          <u xml:id="i-d35abb454eb7d4c9-363" next="i-d35abb454eb7d4c9-366" who="Q6186607">
            <seg>
              Herr talman! Jag återvänder till min fråga, som trots allt kanske
              blev lite luddig. I departementspromemorian har bland annat Socialdepartementet
              skjutit in vissa frågor som handlar om dess beredningsområde.
              Där föreslår Socialdepartementet en annan prioritering för lesbiska
              kvinnor vid sjukhusen en lägre prioriteringsgrad.
            </seg>
          </u>
          <u xml:id="i-d35abb454eb7d4c9-364" prev="i-d35abb454eb7d4c9-363" who="Q6186607">
            <seg>
              Jag kan nämligen se att vi om lesbiska kvinnor får vänta mycket
              längre riskerar att få en lagstiftning som inte uppfyller det
              krav och önskemål som vi har, nämligen att barnen ska ha rätt
              att söka upp sitt ursprung. Jag ser då risken att de här kvinnorna
              återigen i stället vänder sig utomlands. De åker kanske till exempel
              till Danmark för att bli inseminerade där.
            </seg>
          </u>
          <u xml:id="i-d35abb454eb7d4c9-365" prev="i-d35abb454eb7d4c9-363" who="Q6186607">
            <seg>
              Därför undrar jag om justitieministern håller med mig när jag
              påstår att huvudinriktningen ska vara att vi i första hand måste
              få fram en sådan lösning att kvinnor aktivt väljer att bli inseminerade
              vid sjukhus i Sverige och inte tvingas åka utomlands på grund
              av att vi kanske råkar ha kommit med ett förslag som innebär en
              sämre prioritering.
            </seg>
          </u>
          <u xml:id="i-d35abb454eb7d4c9-366" prev="i-d35abb454eb7d4c9-363" who="Q6186607">
            <seg>
              Vad vi skrev i propositionen Partnerskap och adoption samarbetsproposition
              mellan Vänsterpartiet och regeringen var att vi var positiva till
              att lesbiska kvinnor skulle få lov att bli inseminerade vid sjukhus.
              Ur ett barnets-bästa-perspektiv skulle vi närmare utreda de rättsliga
              förhållandena. Det har vi nu gjort i den promemoria som gått ut
              på remiss.
            </seg>
          </u>
          <note type="speaker">
            Anf. 63 Justitieminister THOMAS BODSTRÖM (s):
          </note>
          <u xml:id="i-d35abb454eb7d4c9-367" next="i-d35abb454eb7d4c9-370" who="Q3141607">
            <seg>
              Herr talman! Som svar på Yvonne Anderssons fråga vill jag bara
              säga att det behövdes inget annat underlag än det som finns med
              här. Just den fråga som ligger hos Socialdepartementet bereds
              just nu. Det är klart att jag inte kan föregripa regeringens slutliga
              ställningstagande. Jag är väl inbegripen i det arbete som pågår,
              men rent formellt är frågan fortfarande under beredning. Slutresultatet
              blir ändå att regeringen har en åsikt.
            </seg>
          </u>
          <u xml:id="i-d35abb454eb7d4c9-368" prev="i-d35abb454eb7d4c9-367" who="Q3141607">
            <seg>
              Det här arbetet pågår, som sagt. Du är väl insatt i arbetet,
              Tasso, och följer hur det fortlöper eftersom det är ett arbete
              som vi gör tillsammans.
            </seg>
          </u>
          <u xml:id="i-d35abb454eb7d4c9-369" prev="i-d35abb454eb7d4c9-367" who="Q3141607">
            <seg>
              För att undvika missförstånd vill jag också säga att jag förstås,
              liksom alla andra i denna kammare, är fullt medveten om att det
              är riksdagen som fattar det slutliga beslutet om vilka lagar vi
              ska ha. Regeringen har en åsikt. Men det är också så att partierna
              och partiernas högsta organ ger de riktlinjer som till exempel
              vårt parti ska arbeta med och som regeringen ska anpassa sig efter.
              Det blir alltså nästan en semantisk fråga vad som ska sägas är
              politiskt avgörande. Vad jag här hänvisat till är kongressen.
              Nu arbetar vi vidare på det sätt som vi gör i departementspromemorian
              med de olika möjligheterna där. Sedan återkommer vi med ett slutligt
              ställningstagande. Självklart är det riksdagen som slutligt avgör
              detta.
            </seg>
          </u>
          <u xml:id="i-d35abb454eb7d4c9-370" prev="i-d35abb454eb7d4c9-367" who="Q3141607">
            <seg>
              Det här är alltså det socialdemokratiska partiets inställning.
            </seg>
          </u>
          <note type="speaker">
            Anf. 64 YVONNE ANDERSSON (kd):
          </note>
          <u xml:id="i-d35abb454eb7d4c9-371" next="i-d35abb454eb7d4c9-374" who="Q4935945">
            <seg>
              Herr talman! För mig var den här interpellationen viktig. Den
              var viktig såtillvida att det ska vara klart och tydligt utifrån
              vilka kunskaper man fattar beslut och hur man arbetar sinsemellan.
              När det gäller min tolkning av detta med politiskt avgjort trodde
              jag och många med mig att beslut var fattat i riksdagen. Vad jag
              menar är att människor blir vilseförda om det pratas om att det
              är politiskt avgjort så länge att man tror att det inte går att
              påverka.
            </seg>
          </u>
          <u xml:id="i-d35abb454eb7d4c9-372" prev="i-d35abb454eb7d4c9-371" who="Q4935945">
            <seg>
              För mig som har en motsatt uppfattning är det viktigt att sakargumentationen
              kommer fram på väldigt många olika håll.
            </seg>
          </u>
          <u xml:id="i-d35abb454eb7d4c9-373" prev="i-d35abb454eb7d4c9-371" who="Q4935945">
            <seg>
              Vi är enfaldiga nog att tro att man i den här typen av frågor
              kan påverka ända tills det är voterat i kammaren. Då är det väldigt
              viktigt att man håller dörrar öppna. Det är kanske min professionella
              erfarenhet inom forskningsvärlden som gör att jag menar att man
              aldrig kan säga någonting förrän allting är på plats. När man
              har all den kunskap man har eftersträvat att få kan man utifrån
              det säga vad man tycker. Åtminstone kan man inte göra något slutgiltigt
              ställningstagande innan, för det kan hela tiden uppkomma något
              nytt som gör att det finns anledning att rucka. Det är väl också
              drivkraften att hitta så mycket kunskap som möjligt i en fråga
              som gör att man inte blir färdig förrän man har allt till ett
              ställningstagande.
            </seg>
          </u>
          <u xml:id="i-d35abb454eb7d4c9-374" prev="i-d35abb454eb7d4c9-371" who="Q4935945">
            <seg>
              Den här frågan hoppas jag kommer upp till debatt återigen med
              tanke på de remissvar som finns. Samtidigt vet jag att regeringen
              tydligen har en uppfattning i denna fråga. Jag hoppas att det
              fortfarande finns människor som granskar och gör sakanalyser.
              Den dag jag utifrån en saklig analys uppfattar att jag har fel
              ska jag också rucka, men hitintills har jag inte funnit det.
            </seg>
          </u>
          <note>
            Överläggningen var härmed avslutad.
          </note>
          <note>
            12 § Svar på interpellation 2003/04:340 om vikten av lagföring
            för brott
          </note>
          <note type="speaker">
            Anf. 65 Justitieminister THOMAS BODSTRÖM (s):
          </note>
          <u xml:id="i-d35abb454eb7d4c9-375" next="i-d35abb454eb7d4c9-379" who="Q3141607">
            <seg>
              Herr talman! Jörgen Johansson har frågat mig vilka åtgärder jag
              avser att vidta för att förhindra att personer som exempelvis
              äter på restaurang eller åker taxi och inte betalar för sig undkommer
              straff.
            </seg>
          </u>
          <u xml:id="i-d35abb454eb7d4c9-376" prev="i-d35abb454eb7d4c9-375" who="Q3141607">
            <seg>
              Jag vill understryka att utgångspunkten i svensk rätt är att
              i princip alla begångna brott ska utredas och lagföras. När det
              gäller brottet bedrägligt beteende i form av så kallad snyltning
              får åtal väckas om det är påkallat ur allmän synpunkt. Åklagaren
              ska vid sin åtalsprövning i varje enskilt fall göra en allsidig
              bedömning av omständigheterna kring brottet. Omständigheterna
              som då ska beaktas är bland annat värdet på det som gärningsmannen
              tillskansat sig, om denne vilselett målsäganden eller om förfarandet
              satts i system.
            </seg>
          </u>
          <u xml:id="i-d35abb454eb7d4c9-377" prev="i-d35abb454eb7d4c9-375" who="Q3141607">
            <seg>
              Även om åtal inte väcks i det enskilda fallet har naturligtvis
              målsäganden rätt till betalning och kan i förlängningen väcka
              talan vid allmän domstol för att kompensera sig ekonomiskt.
            </seg>
          </u>
          <u xml:id="i-d35abb454eb7d4c9-378" prev="i-d35abb454eb7d4c9-375" who="Q3141607">
            <seg>
              Jag vet att riksåklagaren vid ett seminarium om mängdbrottslighet
              den 4 maj 2004 tagit upp frågan om tillämpningen av reglerna om
              särskild åtalsprövning till diskussion. Vid seminariet framkom
              bland annat att det finns ett behov av riktlinjer för denna tillämpning.
              Frågan om hur sådana riktlinjer bör utformas är en uppgift för
              riksåklagaren.
            </seg>
          </u>
          <u xml:id="i-d35abb454eb7d4c9-379" prev="i-d35abb454eb7d4c9-375" who="Q3141607">
            <seg>
              Jag kommer att med intresse följa utvecklingen och därefter överväga
              om det finns anledning för mig att vidta några åtgärder.
            </seg>
          </u>
          <note type="speaker">
            Anf. 66 JÖRGEN JOHANSSON (c):
          </note>
          <u xml:id="i-d35abb454eb7d4c9-380" next="i-d35abb454eb7d4c9-386" who="Q5886707">
            <seg>
              Herr talman! Jag tackar för svaret på min interpellation. Egentligen
              har jag inte fått något konkret svar, men jag kan ändock läsa
              en positiv och god vilja mellan raderna.
            </seg>
          </u>
          <u xml:id="i-d35abb454eb7d4c9-381" prev="i-d35abb454eb7d4c9-380" who="Q5886707">
            <seg>
              På det här området, i likhet med en mängd andra områden, är det
              viktigt vilka signaler som sänds ut från den lagstiftande församlingen.
              Det får aldrig vara så att brott negligeras. Signalen om att brott
              ska föranleda påföljd och att påföljden ska vara förutsebar är
              oerhört viktig. Det är det som lägger grunden för vårt rättsmedvetande.
            </seg>
          </u>
          <u xml:id="i-d35abb454eb7d4c9-382" prev="i-d35abb454eb7d4c9-380" who="Q5886707">
            <seg>
              Bakgrunden till min interpellation är en händelse i Sundsvall
              där en restauranggäst avvek från restaurangen utan att betala
              sin nota på 500 kr. Åklagaren konstaterade i sin utredning att
              det ur allmän synpunkt är påkallat att åtala för brott av det
              här slaget om någon satt brott i system eller om det rör sig om
              ett större belopp än 1 000 kr.
            </seg>
          </u>
          <u xml:id="i-d35abb454eb7d4c9-383" prev="i-d35abb454eb7d4c9-380" who="Q5886707">
            <seg>
              Som jag ser det är brottet att anse som bedrägligt beteende och
              bör därför föranleda åtal. Snyltningsbrott av det här slaget har
              en straffskala från böter till fängelse i högst sex månader. Det
              kan inte vara rimligt att vem som helst kan smita från en nota
              på 500 kr och undgå rättsliga påföljder, samtidigt som den som
              tillgriper lite godis i en affär åker dit för snatteri. Denna
              företeelse innebär dessutom att de små krögarna och taxirörelsen
              riskerar att gå över styr om det här sätts i system.
            </seg>
          </u>
          <u xml:id="i-d35abb454eb7d4c9-384" prev="i-d35abb454eb7d4c9-380" who="Q5886707">
            <seg>
              Jag hävdar alltså att signalen från den här kammaren bör vara
              mycket tydlig, och den signalen är att detta är oacceptabelt.
              En springnota är otvivelaktigt ett brott. Att i det här fallet
              väcka talan i allmän domstol förefaller något krångligt och är
              knappast något som en småföretagare tänkt sig att ägna sig åt
              när man gav sig in på att bli krögare eller taxiåkare.
            </seg>
          </u>
          <u xml:id="i-d35abb454eb7d4c9-385" prev="i-d35abb454eb7d4c9-380" who="Q5886707">
            <seg>
              En lagstiftning måste ha ett stöd i befolkningens rättsmedvetande.
              Så blir inte fallet när den som smiter från en nota undgår rättvisan,
              medan den som snattar drabbas hårt. En ändring är därför nödvändig
              för att stärka det allmänna rättsmedvetandet.
            </seg>
          </u>
          <u xml:id="i-d35abb454eb7d4c9-386" prev="i-d35abb454eb7d4c9-380" who="Q5886707">
            <seg>
              Jag konstaterar att justitieministern är uppmärksam på problemet.
              Jag ser fram emot konkreta åtgärder för att lösa det här problemet.
            </seg>
          </u>
          <note type="speaker">
            Anf. 67 HILLEVI ENGSTRÖM (m):
          </note>
          <u xml:id="i-d35abb454eb7d4c9-387" next="i-d35abb454eb7d4c9-392" who="Q772089">
            <seg>
              Herr talman! Man borde sluta att bli förvånad och inte bli upprörd
              över det svar som justitieministern ger på en angelägen fråga.
              Jag kan exemplifiera det som justitieministern föreslår, att väcka
              talan inför domstol.
            </seg>
          </u>
          <u xml:id="i-d35abb454eb7d4c9-388" prev="i-d35abb454eb7d4c9-387" who="Q772089">
            <seg>
              En person som åker taxi för kanske 500 kr hem från en krog vägrar
              att betala. Då får taxichauffören först försöka att få tag i personen,
              tillkalla polis och göra en polisanmälan. Sedan lämnas ärendet
              till åklagaren, som i det här fallet lägger ned fallet. Åtal väcks
              inte, för det är inte påkallat ur allmän synpunkt.
            </seg>
          </u>
          <u xml:id="i-d35abb454eb7d4c9-389" prev="i-d35abb454eb7d4c9-387" who="Q772089">
            <seg>
              Då menar justitieministern att taxichauffören ska väcka talan
              vid allmän domstol för att få sina 500 kr för taxiresan. Antagligen
              vet inte taxichauffören, eller restaurangägaren, hur man gör utan
              får gå till en advokat eller någon annan jurist för att få hjälp.
              Det tar en viss tid och kostar en viss summa pengar.
            </seg>
          </u>
          <u xml:id="i-d35abb454eb7d4c9-390" prev="i-d35abb454eb7d4c9-387" who="Q772089">
            <seg>
              Sedan väcks talan i allmän domstol, och det kostar också pengar.
              Jag tror att det kostar runt 500 kr att väcka talan för en enskild.
              Förutom att inte veta hur utgången blir har det gått ganska många
              timmar, och det har säkert kostat ganska många tusenlappar för
              taxichauffören att försöka få de 500 kr som han har gått miste
              om genom en kunds bedrägliga beteende.
            </seg>
          </u>
          <u xml:id="i-d35abb454eb7d4c9-391" prev="i-d35abb454eb7d4c9-387" who="Q772089">
            <seg>
              Då kan jag ställa en retorisk fråga till justitieministern om
              han kan tala om vad kostnaden för taxichauffören är för att få
              sina 500 kr. Hur många taxikörningar har chauffören gått miste
              om under den tid han ägnat sig åt att kräva de pengar som han
              rättmätligen skulle ha fått redan när kunden åkte taxi?
            </seg>
          </u>
          <u xml:id="i-d35abb454eb7d4c9-392" prev="i-d35abb454eb7d4c9-387" who="Q772089">
            <seg>
              Min fråga blir: Anser justitieministern att det är rimligt att
              restaurangägare och taxiägare ska tvingas att väcka åtal i allmän
              domstol för att kunder inte betalar sin nota på krogen eller i
              taxi?
            </seg>
          </u>
          <note type="speaker">
            Anf. 68 Justitieminister THOMAS BODSTRÖM (s):
          </note>
          <u xml:id="i-d35abb454eb7d4c9-393" next="i-d35abb454eb7d4c9-395" who="Q3141607">
            <seg>
              Herr talman! Det var en lång utläggning på en kort upplysning
              om de möjligheter som ändå finns. Det är inte på något sätt, vilket
              klart och tydligt framgår av svaret, så att jag anser att det
              är så det ska gå till. Men jag försöker att vara så fullständig
              som möjligt i mina interpellationssvar, och då får man ta med
              även andra möjligheter som finns och som är värda att lyfta fram.
              Jag kan, för att det inte ska råda något tvivel, säga att jag
              inte anser att det är på detta sätt som man ska agera. Jag anser
              att det är viktigt att man följer upp det här. Jag håller fullständigt
              med om att det skulle ge felaktiga signaler om det skulle bli
              allmänt med springnotor, att man ska strunta i att betala för
              taxi, och mycket annat. Det är fullkomligt oacceptabelt.
            </seg>
          </u>
          <u xml:id="i-d35abb454eb7d4c9-394" prev="i-d35abb454eb7d4c9-393" who="Q3141607">
            <seg>
              Som jag sade i svaret har riksåklagaren haft ett seminarium,
              och nu följer vi det. De riktlinjer som kommer därav kan ge ett
              klart och tydligt svar, och då behöver vi inte längre oroa oss.
              Det går oerhört mycket snabbare än att göra lagändringar då man
              kanske i andra fall skulle vilja behålla åtalsprövningen.
            </seg>
          </u>
          <u xml:id="i-d35abb454eb7d4c9-395" prev="i-d35abb454eb7d4c9-393" who="Q3141607">
            <seg>
              Låt oss vänta och se. Jag tror att vi är helt överens om att
              det är viktigt att ge rätt signaler och att det inte på något
              sätt får uppfattas så att man kan strunta i att betala när man
              går på restaurang. Det är därför jag har varit angelägen om att
              vara i kontakt med riksåklagaren och följer det här mycket noga.
            </seg>
          </u>
          <note type="speaker">
            Anf. 69 HILLEVI ENGSTRÖM (m):
          </note>
          <u xml:id="i-d35abb454eb7d4c9-396" next="i-d35abb454eb7d4c9-397" who="Q772089">
            <seg>
              Herr talman! Jörgen Johansson var inne på skillnaden i förhållande
              till snatteri, där gränsen för om åtal ska väckas eller inte ligger
              på mellan 10 och 50 kr. Vid snyltningsbrott ligger den på mellan
              350 och 1 000 kr. Det är ganska stora skillnader. Jag tror att
              det är viktigt att göra en lagändring eller på något sätt ändra
              det här att bedrägligt beteende ska ligga under allmänna åtal.
              Risken är annars att restaurangägare som har en uteservering i
              Stockholm säger: Nej, du får deponera en viss summa innan du får
              mat, öl eller vad det nu är du har beställt. Likaså kan taxiåkare,
              de som försöker göra rätt för sig, tvingas deponera pengar, för
              man vet ju aldrig vilken person som är benägen att sticka ifrån
              notan. Det är rätt stora pengar det rör sig om ifall tio personer
              sticker från en uteservering här i Stockholm och har en nota på
              500600 kr var.
            </seg>
          </u>
          <u xml:id="i-d35abb454eb7d4c9-397" prev="i-d35abb454eb7d4c9-396" who="Q772089">
            <seg>
              Jag tycker att man gör det lite enkelt för sig när man säger
              att man ska titta på det här. Jag skulle vilja höra konkret: När
              blir det någon förändring? Är det rimligt att det här brottet
              förs in under allmänt åtal? Varför ska det vara särskild åtalsprövning?
              Det tycker jag inte att jag har fått svar på.
            </seg>
          </u>
          <note type="speaker">
            Anf. 70 Justitieminister THOMAS BODSTRÖM (s):
          </note>
          <u xml:id="i-d35abb454eb7d4c9-398" who="Q3141607">
            <seg>
              Herr talman! Som jag sade: Vi kanske inte ska gå händelserna
              i förväg eller förstora upp problemet. Det har varit ett uppmärksammat
              fall som är mycket värt att diskutera, och omedelbart har jag
              haft kontakt med riksåklagaren. Det här seminariet var ju faktiskt
              för bara två veckor sedan. Så låt oss vänta och se. Det har gått
              en kort tid. Kan man ordna det här utan några problem så att man
              inte ska behöva deponera pengar i förväg hos vare sig restauranger
              eller taxi så tror jag att det är värt den här ytterligare tiden.
              Det är självklart att det här inte får falla ut i en utveckling
              som vi inte vill ha. Men jag tycker inte heller att man kan se
              så negativt på det bara för att det finns ett enda fall som man
              nu har diskuterat och därigenom säga att detta kommer att bli
              utvecklingen, särskilt inte med tanke på de kontakter som vi har
              haft med riksåklagaren och att man har tagit upp det här ämnet.
            </seg>
          </u>
          <note>
            Överläggningen var härmed avslutad.
          </note>
          <note>
            13 § Svar på interpellation 2003/04:441 om militariserad polis
          </note>
          <note type="speaker">
            Anf. 71 Justitieminister THOMAS BODSTRÖM (s):
          </note>
          <u xml:id="i-d35abb454eb7d4c9-399" next="i-d35abb454eb7d4c9-404" who="Q3141607">
            <seg>
              Herr talman! Jörgen Johansson har frågat vilka åtgärder jag avser
              att vidta för att återskapa polisens förtroende som trygghetens
              pelare i samhället. Han har också frågat vilka åtgärder jag avser
              att vidta för att den humanistiska grundsynen ska prägla allt
              arbete som polisen utför.
            </seg>
          </u>
          <u xml:id="i-d35abb454eb7d4c9-400" prev="i-d35abb454eb7d4c9-399" who="Q3141607">
            <seg>
              I ett demokratiskt land som Sverige utgör polisen en viktig symbol
              för trygghet. Det är därför glädjande att den svenska polisen
              i jämförelse med många andra institutioner i samhället har ett
              mycket högt förtroende hos medborgarna. Det visar bland annat
              de regelbundna undersökningar som genomförs av SOM-institutet
              Samhälle Opinion Massmedia vid Göteborgs universitet.
            </seg>
          </u>
          <u xml:id="i-d35abb454eb7d4c9-401" prev="i-d35abb454eb7d4c9-399" who="Q3141607">
            <seg>
              Det är ett förtroende som måste vårdas. I en organisation som
              har en lagstadgad befogenhet att använda våld finns alltid en
              risk att polisen, enskilda företrädare eller som myndighet, vidtar
              en åtgärd som av allmänheten kan uppfattas som moraliskt tveksam
              eller oförsvarlig, även om den i lagens mening är tillåten. När
              så sker skadar det alltid förtroendet.
            </seg>
          </u>
          <u xml:id="i-d35abb454eb7d4c9-402" prev="i-d35abb454eb7d4c9-399" who="Q3141607">
            <seg>
              Min uppfattning är därför att etiska överväganden alltid måste
              ingå som en naturlig del i all polisverksamhet. Detta gäller i
              synnerhet i frågor kopplade till våldsanvändning. Just i sådana
              fall är behovet av att etiska aspekter får en noggrann belysning
              särskilt framträdande. Jag tror också att allmänhetens acceptans
              för beslut om att exempelvis viss utrustning ska användas inom
              polisen stärks om de etiska överväganden som legat till grund
              för ett sådant beslut tydligt kan redovisas.
            </seg>
          </u>
          <u xml:id="i-d35abb454eb7d4c9-403" prev="i-d35abb454eb7d4c9-399" who="Q3141607">
            <seg>
              Regeringen avser därför att inrätta ett etiskt råd vid Rikspolisstyrelsen.
              Ett sådant råd ska särskilt kunna belysa principiella frågor där
              integritetsaspekten är viktig eller frågor som rör utrustning
              och arbetsmetoder som har anknytning till i första hand våldsanvändning,
              men även andra områden som kräver etiska överväganden. Genom ett
              sådant råd kan också erfarenheter av etiska överväganden från
              andra samhällsområden tillföras polisen.
            </seg>
          </u>
          <u xml:id="i-d35abb454eb7d4c9-404" prev="i-d35abb454eb7d4c9-399" who="Q3141607">
            <seg>
              Målsättningen är att regeringen före sommaren ska fatta beslut
              om att inrätta det etiska rådet. Rådet kan då påbörja sitt arbete
              någon gång under hösten 2004.
            </seg>
          </u>
          <note type="speaker">
            Anf. 72 JÖRGEN JOHANSSON (c):
          </note>
          <u xml:id="i-d35abb454eb7d4c9-405" next="i-d35abb454eb7d4c9-417" who="Q5886707">
            <seg>
              Herr talman! Jag tackar för svaret på min interpellation. Jag
              delar ministerns syn att polisen är en viktig symbol för tryggheten
              och att polisens förtroende måste vårdas.
            </seg>
          </u>
          <u xml:id="i-d35abb454eb7d4c9-406" prev="i-d35abb454eb7d4c9-405" who="Q5886707">
            <seg>
              Inrättandet av ett etiskt råd hos polisen är ett steg i arbetet
              att ge polisen det förtroende som behövs, men det är inte tillräckligt.
              Vi behöver en rejäl genomlysning av polisens verksamhet. Det är
              politikernas uppgift att göra den. Det är inte en operativ fråga.
              En parlamentarisk utredning där värderingsglidningen tas upp och
              inriktningen för polisen slås fast är därför nödvändig. I dag
              förefaller utvecklingen styra sig själv. Var finns ledningen?
            </seg>
          </u>
          <u xml:id="i-d35abb454eb7d4c9-407" prev="i-d35abb454eb7d4c9-405" who="Q5886707">
            <seg>
              När den parlamentariska genomlysningen är gjord har ett etiskt
              råd en tydlig roll att spela för att följa upp de etiska frågorna
              inom polisen. Värderingar är oerhört viktiga, speciellt inom ett
              område där man har monopol på att bruka våld i samhället, ett
              våld som ska brukas med största möjliga försiktighet för att skapa
              ett tryggt samhälle.
            </seg>
          </u>
          <u xml:id="i-d35abb454eb7d4c9-408" prev="i-d35abb454eb7d4c9-405" who="Q5886707">
            <seg>
              Vi ser brister i värdegrund bland militär runtom i världen. Vi
              ser även glidning i värdegrunden inom svensk polis. Den glidningen
              måste granskas seriöst. Tveklöst ligger ansvaret för att en värdegrund
              upprätthålls hos ledningen.
            </seg>
          </u>
          <u xml:id="i-d35abb454eb7d4c9-409" prev="i-d35abb454eb7d4c9-405" who="Q5886707">
            <seg>
              Jag ska beskriva värdeglidningen inom polisen i sex konkreta
              exempel, alla införda i närtid.
            </seg>
          </u>
          <u xml:id="i-d35abb454eb7d4c9-410" prev="i-d35abb454eb7d4c9-405" who="Q5886707">
            <seg>
              Det militära inslaget i svensk polis började i mitten av 1990-talet,
              då förändringen av polisens uniform medgavs utan direkta beslut.
              Normaluniformen i dag består av en rak byxa, ljusblå skjorta med
              slips och koppel. Sällan ser vi den utstyrseln i dag. I stället
              är det militära fältbyxor, kängor och mörk cykeltröja, gärna kompletterade
              med solglasögon och handskar, oavsett årstid alltså den uniform
              som var tillägnad Nationella insatsstyrkan. I dag ser svensk närpolis
              ut som en terroristbekämpande kommandosoldat.
            </seg>
          </u>
          <u xml:id="i-d35abb454eb7d4c9-411" prev="i-d35abb454eb7d4c9-405" who="Q5886707">
            <seg>
              Det andra exemplet är att polisen har utrustats med prickskyttegevär
              detta trots att behovet av den utrustningen inte finns styrkt.
              Användande av ett sådant här vapen ska ske med stor försiktighet.
              Det är alltså bara insatsstyrkan som bör ha den här utrustningen.
            </seg>
          </u>
          <u xml:id="i-d35abb454eb7d4c9-412" prev="i-d35abb454eb7d4c9-405" who="Q5886707">
            <seg>
              Det tredje exemplet är införandet av jaktammunition i polisens
              vapen, som tveklöst har målet att döda i stället för att skada.
            </seg>
          </u>
          <u xml:id="i-d35abb454eb7d4c9-413" prev="i-d35abb454eb7d4c9-405" who="Q5886707">
            <seg>
              Det fjärde exemplet är införandet av elpistol, någonting som
              kan motiveras i viss mån. Samtidigt måste man se faran. Att införa
              elpistolen innebär att marknaden fylls av sådana, alltså även
              den kriminella marknaden. Tjuven kan alltså snabbt och effektivt
              bedöva den som ska rånas, ta bytet och försvinna utan att personen
              uppmärksammar vem som har utfört rånet eller hur det gick till.
              Det jag är kritisk mot är den brist på analys som helt skyms av
              den aktiva viljan att ständigt få nya vapen.
            </seg>
          </u>
          <u xml:id="i-d35abb454eb7d4c9-414" prev="i-d35abb454eb7d4c9-405" who="Q5886707">
            <seg>
              Det femte exemplet är att amerikanska armén ska lära upp svensk
              polis i närstrid.
            </seg>
          </u>
          <u xml:id="i-d35abb454eb7d4c9-415" prev="i-d35abb454eb7d4c9-405" who="Q5886707">
            <seg>
              Det sjätte exemplet är införandet av distraktionsgranater, en
              skrämselform som framkallar såväl hörselskador som psykiskt lidande.
              Vapnet har införts utan anvisningar för hur användningen ska gå
              till. Granaten hör hemma i insatsstyrkan men är i dag spridd till
              alla poliser, vilket medför ett missbruk.
            </seg>
          </u>
          <u xml:id="i-d35abb454eb7d4c9-416" prev="i-d35abb454eb7d4c9-405" who="Q5886707">
            <seg>
              En jämförelse av användandet av distraktionsgranaten har gjorts
              i de nordiska länderna. Övriga länder är tydliga med att det här
              vapnet ska användas med försiktighet. Det är därför intressant
              att göra en jämförelse. I Norge har man använt granaten vid ett
              tillfälle, i Danmark ingen gång och i Finland ingen gång. I Sverige
              har Nationella insatsstyrkan använt granaten fem gånger. Svensk
              polis i piketstyrkor har använt den här granaten 86 gånger. 86
              gånger, alltså 94 % av det totala användandet i hela Norden, har
              man använt granaten i en grupp som över huvud taget inte ska ha
              vapnet.
            </seg>
          </u>
          <u xml:id="i-d35abb454eb7d4c9-417" prev="i-d35abb454eb7d4c9-405" who="Q5886707">
            <seg>
              Exemplen visar att en värdeglidning tveklöst har skett. Frågan
              är vem det är som styr den här utvecklingen. Som jag ser det är
              det tveklöst politikerna som ska styra den.
            </seg>
          </u>
          <note type="speaker">
            Anf. 73 HILLEVI ENGSTRÖM (m):
          </note>
          <u xml:id="i-d35abb454eb7d4c9-418" next="i-d35abb454eb7d4c9-424" who="Q772089">
            <seg>
              Herr talman! Jörgen Johansson tar upp flera viktiga aspekter
              på vad som händer inom svensk polis i dag, och det är angeläget
              att det påbörjas en diskussion. Polisen har problem i många avseenden,
              till exempel ekonomiska och personella. Personalen saknar nödvändig
              utrustning och utbildning, det finns problem kring arbetsmiljön,
              polisstationer stängs, civilanställda sägs upp och fordonsparken
              är gammal och behöver bytas ut. Men lösningen på alla de här problemen,
              som regeringen är ansvarig för, är inte att svensk polis ska påbörja
              en tuffare utveckling mot mer våldsanvändning, farligare vapen
              och tuffare tag.
            </seg>
          </u>
          <u xml:id="i-d35abb454eb7d4c9-419" prev="i-d35abb454eb7d4c9-418" who="Q772089">
            <seg>
              I TV 4 uppmärksammades för en tid sedan testet med distraktionsgranaterna,
              eller distraktionshjälpmedlen, som en del har kallat dem. Det
              test som har pågått det har slängts upp emot ett hundratal granater
              är nu avbrutet, såvitt jag förstår, och ska utvärderas. Jag tycker
              i och för sig att det är bra att man har slutat med det, men det
              som är förvånande är att det ens har tillåtits påbörjas. De här
              granaterna är ju ett offensivt vapen som ska användas ytterst
              restriktivt, och jag menar att det ska vara på en speciell nivå
              efter en noggrann analys och bedömning av chefer som är duktiga
              och väl insatta i taktik.
            </seg>
          </u>
          <u xml:id="i-d35abb454eb7d4c9-420" prev="i-d35abb454eb7d4c9-418" who="Q772089">
            <seg>
              Försöken med prickskyttar är också väldigt tveksamma. Varför
              sker de här försöken? En prickskytt ska ju kunna oskadliggöra
              en person på flera hundra meters avstånd när det är överhängande
              fara för liv. Till det krävs oerhört mycket träning, precision
              och insikt, och det är också så att man bör träna, kanske säkert
              varje vecka på sitt eget vapen, för att vara en bra prickskytt.
              Det finns, som jag ser det, inga skäl till att andra än Nationella
              insatsstyrkan utbildar i och hanterar prickskytte.
            </seg>
          </u>
          <u xml:id="i-d35abb454eb7d4c9-421" prev="i-d35abb454eb7d4c9-418" who="Q772089">
            <seg>
              Ett annat exempel på de här metoderna är forcering, explosiv
              forcering, av dörrar, vilket också förekommer i försöksverksamhet.
              Det är en metod som kräver kirurgisk precision för att man inte
              ska skada tredje man.
            </seg>
          </u>
          <u xml:id="i-d35abb454eb7d4c9-422" prev="i-d35abb454eb7d4c9-418" who="Q772089">
            <seg>
              Jag tycker varken att det är trovärdigt, nödvändigt eller försvarligt
              att polisen ägnar sig åt en intern kapprustning, för det är vad
              det är frågan om. Jag undrar om det är polisens svar på bristande
              resurser, på att det finns för få poliser eller för lite utbildning.
              Är det här priset för regeringens misslyckande med att minska
              brotten och öka tryggheten, att vi i stället får en polisverksamhet
              som blir mer konfrontativ, där användningen av våld och snabba
              metoder blir lösningen i stället för en satsning på fler poliser
              med bättre utbildning, större möjligheter till dialog och att
              lösa en sak utan våld?
            </seg>
          </u>
          <u xml:id="i-d35abb454eb7d4c9-423" prev="i-d35abb454eb7d4c9-418" who="Q772089">
            <seg>
              Det tycks mig som om det finns en stor skillnad mellan ledarna
              inom svensk polis: länspolismästarna å ena sidan, rikspolischefen
              å andra sidan och på tredje sidan, om man säger så, rikskriminalens
              chef. Alla de här herrarna för det är mest herrar verkar ha helt
              olika uppfattningar. Det som är oerhört oroande är att det inte
              finns någon tydlig beställare till den här utvecklingen. Är det
              regeringen som har beställt den här utvecklingen? Det är i alla
              fall inte länspolismästarna, för de säger att de inte ens vet
              om att utvecklingen sker. De menar till och med att de inte ens
              var informerade om att man skulle byta ammunition. Det fick de
              rakt i knät, så att säga, att man bytte till en annan ammunition
              som man kan diskutera om den är bra eller inte. Det senare är
              en annan fråga.
            </seg>
          </u>
          <u xml:id="i-d35abb454eb7d4c9-424" prev="i-d35abb454eb7d4c9-418" who="Q772089">
            <seg>
              Vem håller i utvecklingen? Där tycker jag att justitieministern
              blir svaret skyldig. Jag vill gärna höra om det här är en önskvärd
              utveckling som regeringen ser: mera våld, snabbare tag och mindre
              dialog. Dit är vi på väg, faktiskt.
            </seg>
          </u>
          <note type="speaker">
            Anf. 74 Justitieminister THOMAS BODSTRÖM (s):
          </note>
          <u xml:id="i-d35abb454eb7d4c9-425" next="i-d35abb454eb7d4c9-433" who="Q3141607">
            <seg>
              Herr talman! Det är alltmer sällan jag får möjlighet att i riksdagen
              berätta om de satsningar som regeringen gör på polisen. Nu gavs
              det ett utmärkt tillfälle när Hillevi Engström tog upp frågan.
              Jag kan återigen säga, som jag vid flera tillfällen tidigare har
              sagt, att det inte finns något område som har fått en sådan resursökning
              som polisen de senaste åren, över 2 miljarder. Det har också givit
              resultat. Det är faktiskt 1 100 fler anställda än det var vid
              årsskiftet 2000/2001. Det är nästan en om dagen. Det finns inget
              område som har fått sådana resursökningar. Det är dags att avliva
              den myten en gång för alla, även om det är alltmer sällan man
              hör den. Den ökning som nu sker, för fjärde året i rad, kommer
              också att fortsätta. Nog om detta.
            </seg>
          </u>
          <u xml:id="i-d35abb454eb7d4c9-426" prev="i-d35abb454eb7d4c9-425" who="Q3141607">
            <seg>
              Det räcker inte med ökade resurser. Det är viktigt att komma
              ihåg att detta är en investering som skattebetalarna har gjort,
              en höjning på 2 miljarder. De har rätt att kräva att alltfler
              brott utreds. Det ansvaret ligger på polisen men också på oss
              i regering och riksdag, att se till så att polisen får de möjligheter
              som behövs för att utreda brott.
            </seg>
          </u>
          <u xml:id="i-d35abb454eb7d4c9-427" prev="i-d35abb454eb7d4c9-425" who="Q3141607">
            <seg>
              Det är också viktigt att den tekniska utrustning som behövs hela
              tiden fortsätter att utvecklas. Här har vi sett flera intressanta
              saker komma fram. De diskussioner som har varit om att finna vapen
              mellan batong och pistol är lyckosamma.
            </seg>
          </u>
          <u xml:id="i-d35abb454eb7d4c9-428" prev="i-d35abb454eb7d4c9-425" who="Q3141607">
            <seg>
              Det har förekommit flera andra diskussioner, bland annat om ammunitionen.
              Jag har, liksom andra, reagerat på de uppgifter som har funnits.
              Framför allt har jag kunnat konstatera att detta är en diskussion
              som aldrig tar slut. Den tekniska utvecklingen gör att det hela
              tiden kommer fram nya saker. Även om diskussionen om ammunition
              inte skulle föras så har vi en annan diskussion i höst och ytterligare
              en i vår.
            </seg>
          </u>
          <u xml:id="i-d35abb454eb7d4c9-429" prev="i-d35abb454eb7d4c9-425" who="Q3141607">
            <seg>
              Jag anser att det är viktigt att lyfta in ytterligare ett perspektiv.
              Det är Rikspolisstyrelsen, polisen, som ska avgöra vilka vapen
              man ska ha. Det är en fråga om delegation. Regeringen har dock
              alltid ett övergripande ansvar och en möjlighet att förändra.
              Det har naturligtvis också riksdagen.
            </seg>
          </u>
          <u xml:id="i-d35abb454eb7d4c9-430" prev="i-d35abb454eb7d4c9-425" who="Q3141607">
            <seg>
              Att vi i regeringen skulle gå in på detaljer om den tekniska
              utvecklingen eller att jag som justitieminister, med alltför bristfälliga
              kunskaper, skulle göra det vore en olycklig utveckling. Det är
              inte bara jag som har bristande kunskaper. Det vore lika olyckligt
              om andra i regeringen skulle sitta och bestämma vilka vapen polisen
              skulle ha. Det är viktigt att de som är bäst lämpade gör det.
            </seg>
          </u>
          <u xml:id="i-d35abb454eb7d4c9-431" prev="i-d35abb454eb7d4c9-425" who="Q3141607">
            <seg>
              Men som jag sade behövs det en ny dimension. Jag vill understryka
              det. Det handlar inte bara om den tekniska utvecklingen. Precis
              som nämns här handlar det om vilken utveckling, vilken balans
              vi vill ha i samhället. Det är där som det etiska rådet kommer
              in. Där får man en möjlighet att analysera olika frågor, till
              exempel den nya ammunitionen. Där kan man föra diskussioner och
              göra analyser av hur man ser på det, ur en juridisk synvinkel,
              till exempel folkrättslig, ur en humanistisk synvinkel, ur en
              etisk synvinkel och mycket annat. Det är det som man behöver komplettera
              med, för att få den allsidiga diskussion som efterlyses.
            </seg>
          </u>
          <u xml:id="i-d35abb454eb7d4c9-432" prev="i-d35abb454eb7d4c9-425" who="Q3141607">
            <seg>
              Sedan behöver vi inte rubba på den ordning som finns. Riksdagen
              har alltid det övergripande ansvaret genom de lagar som kan förändras.
              Regeringen har naturligtvis också sitt ansvar över polisen.
            </seg>
          </u>
          <u xml:id="i-d35abb454eb7d4c9-433" prev="i-d35abb454eb7d4c9-425" who="Q3141607">
            <seg>
              De som är bäst lämpade ska avgöra de här frågorna, men det behövs
              en dimension till. Det kommer vi nu att få.
            </seg>
          </u>
          <note type="speaker">
            Anf. 75 JÖRGEN JOHANSSON (c):
          </note>
          <u xml:id="i-d35abb454eb7d4c9-434" next="i-d35abb454eb7d4c9-441" who="Q5886707">
            <seg>
              Herr talman! Jag håller med om att det måste in en ny dimension,
              och därför anser jag att det bör vara en parlamentarisk utredning
              som ser över frågan innan man tillsätter det etiska rådet. Det
              här är inte en teknisk fråga utan en värderingsfråga. Då bör vi
              från politiskt håll vara med och diskutera.
            </seg>
          </u>
          <u xml:id="i-d35abb454eb7d4c9-435" prev="i-d35abb454eb7d4c9-434" who="Q5886707">
            <seg>
              Min interpellation har inneburit att många poliser har ringt
              mig. Det har varit alltifrån människor från insatsstyrkan, piketpoliser,
              polisbefäl och närpoliser. Jag är förvånad över det enorma gensvar
              som den här interpellationen faktiskt har gett. Alla har haft
              samma inställning, och de upplever det som pinsamt att vara polis
              i dag, med den utveckling som sker.
            </seg>
          </u>
          <u xml:id="i-d35abb454eb7d4c9-436" prev="i-d35abb454eb7d4c9-434" who="Q5886707">
            <seg>
              Vi måste ha klart för oss att även poliser är människor. De formas
              utifrån de krav vi ställer på dem. Om vi inte ställer några krav
              formas kraven ofta inifrån verksamheten, av vissa grupper som
              har en viss kultur. Jag har en känsla av att det är vad som har
              skett i det här sammanhanget.
            </seg>
          </u>
          <u xml:id="i-d35abb454eb7d4c9-437" prev="i-d35abb454eb7d4c9-434" who="Q5886707">
            <seg>
              Det är naturligt, som jag ser det, att de tänkande poliserna
              ser utvecklingen inom polisen i dag som bekymmersam. Man befarar
              den baksida som en sådan här utveckling tveklöst kan innebära.
              En glidning i värderingarna har tveklöst skett inom polisen i
              Sverige.
            </seg>
          </u>
          <u xml:id="i-d35abb454eb7d4c9-438" prev="i-d35abb454eb7d4c9-434" who="Q5886707">
            <seg>
              Det är politikerna som sätter upp värdegrunderna. Det är politikerna
              som har ansvaret, och det är de som måste våga säga ifrån när
              det börjar gå snett. Det är som sagt inte en operativ fråga utan
              en politisk fråga.
            </seg>
          </u>
          <u xml:id="i-d35abb454eb7d4c9-439" prev="i-d35abb454eb7d4c9-434" who="Q5886707">
            <seg>
              Det är helt rätt som ministern säger, att ett etiskt råd är bra
              och löser kanske en del problem. Men det är inte tillräckligt.
              Vi måste har en rejäl genomlysning från parlamentarikerna först,
              innan det etiska rådet kan fungera.
            </seg>
          </u>
          <u xml:id="i-d35abb454eb7d4c9-440" prev="i-d35abb454eb7d4c9-434" who="Q5886707">
            <seg>
              Det vore också intressant att veta vad det är för typ av människor
              som ska sitta i det här etiska rådet. Är det poliser där också
              eller är det parlamentariker?
            </seg>
          </u>
          <u xml:id="i-d35abb454eb7d4c9-441" prev="i-d35abb454eb7d4c9-434" who="Q5886707">
            <seg>
              Jag tycker att vi i den här församlingen ska visa var skåpet
              ska stå. Jag ser fram emot en vidare redovisning av hur det här
              rådet ser ut, vilka människor som ska sitta där. Är det även här
              rikspolischefen, rikspolisens ledning, eller är det personer som
              kommer från den här församlingen?
            </seg>
          </u>
          <note type="speaker">
            Anf. 76 HILLEVI ENGSTRÖM (m):
          </note>
          <u xml:id="i-d35abb454eb7d4c9-442" next="i-d35abb454eb7d4c9-449" who="Q772089">
            <seg>
              Herr talman! När det gäller metodval och annat är experterna
              själva inte överens om vilka metoder och vapen man ska ha. Då
              blir det lite extra besvärligt. Chefen för rikskriminalen menar
              till exempel att distraktionsgranater ska vara förbehållet den
              särskilda insatsstyrkan det behövs inte annars. Men det är inte
              han som beslutar. Han har inte den befogenheten. Därför är det
              viktigt att det klaras ut.
            </seg>
          </u>
          <u xml:id="i-d35abb454eb7d4c9-443" prev="i-d35abb454eb7d4c9-442" who="Q772089">
            <seg>
              Operativa chefer ute i verksamheten har ju ingen makt utan den
              makten sitter i Rikspolisstyrelsens styrelse, hos rikspolischefen,
              såvitt jag kan förstå.
            </seg>
          </u>
          <u xml:id="i-d35abb454eb7d4c9-444" prev="i-d35abb454eb7d4c9-442" who="Q772089">
            <seg>
              Jag ställer egentligen samma fråga som Jörgen Johansson: Var
              kommer möjligheten för oss förtroendevalda in att diskutera den
              utveckling som sker inom polisen? Eller är det uteslutande en
              fråga för polisen själv att styra över? Det saknas en diskussion
              om vilken sorts polis vi vill ha i Sverige. Den diskussionen förs
              inte i riksdagen. Den förs inte i Rikspolisstyrelsens styrelse.
              Den förs inte i polisstyrelser och -nämnder.
            </seg>
          </u>
          <u xml:id="i-d35abb454eb7d4c9-445" prev="i-d35abb454eb7d4c9-442" who="Q772089">
            <seg>
              Herr talman! Justitieministern säger att diskussionen ska föras
              i ett etiskt råd. Då undrar man vilka som ska ingå i det. Vilka
              befogenheter ska man ha? Ska det vara ett diskussionsforum eller
              ska man ha några reella befogenheter? Vem ska leda rådet, och
              vilka ärenden ska avgöras där? Är det inte i själva verket en
              fråga som är så pass angelägen att den bör bli en fråga för oss
              förtroendevalda i riksdagen och på andra håll?
            </seg>
          </u>
          <u xml:id="i-d35abb454eb7d4c9-446" prev="i-d35abb454eb7d4c9-442" who="Q772089">
            <seg>
              Vi står inför ett vägval. Är det så att vi vill ha kvar folkets
              polis eller ska det vara en förskjutning mot en annan typ av polis?
              Om vi minskar förtroendet hos allmänheten för polisen och poliskåren
              tror jag att möjligheten att lösa brott med mera kommer att minska.
            </seg>
          </u>
          <u xml:id="i-d35abb454eb7d4c9-447" prev="i-d35abb454eb7d4c9-442" who="Q772089">
            <seg>
              Det är viktigt vilken polis man möter när man blir stoppad på
              vägen sent en natt om det är en polis man blir rädd för eller
              om det är en polis som man känner förtroende för, som man känner
              sig trygg med.
            </seg>
          </u>
          <u xml:id="i-d35abb454eb7d4c9-448" prev="i-d35abb454eb7d4c9-442" who="Q772089">
            <seg>
              Det här är en viktig arbetsmiljöfråga. Det gäller både vapenanvändningen
              och ammunitionen. Poliser kommer att tvingas skjuta i tjänsten
              antingen de vill eller inte. Fler människor kommer att bli allvarligt
              skadade. Därför är det en fråga om polisernas arbetsmiljö att
              kunna hantera detta och gå vidare.
            </seg>
          </u>
          <u xml:id="i-d35abb454eb7d4c9-449" prev="i-d35abb454eb7d4c9-442" who="Q772089">
            <seg>
              Avslutningsvis, herr talman, vill jag tala om att det inom polisen
              och utbildningen pågår diskussioner om att man till exempel ska
              ha en kula i loppet på en pistol som är osäkrad. De diskussionerna
              pågår redan. Det pågår diskussioner om att man borde skjuta mer
              i laga befogenhet, att man faktiskt har en rättslig grund för
              det. Jag tycker att det är en allvarlig utveckling som justitieministern
              backar för.
            </seg>
          </u>
          <note type="speaker">
            Anf. 77 Justitieminister THOMAS BODSTRÖM (s):
          </note>
          <u xml:id="i-d35abb454eb7d4c9-450" next="i-d35abb454eb7d4c9-453" who="Q3141607">
            <seg>
              Herr talman! Nej, jag backar inte tvärtom. Vi har ju tagit initiativ
              i just den frågan, och det är ett initiativ som ingen annan tagit
              tidigare. Vi får en ordning som aldrig funnits tidigare. Om det
              är något vi gjort så är det just att vi tagit initiativ.
            </seg>
          </u>
          <u xml:id="i-d35abb454eb7d4c9-451" prev="i-d35abb454eb7d4c9-450" who="Q3141607">
            <seg>
              Frågan om det etiska rådet är ännu inte beslutad men kommer att
              beslutas inom några veckor. Regeringen kommer att utse ledamöterna.
              Den parlamentariska förankringen är viktig, och den finns också
              i RPS styrelse. Det behövs dock mer än bara politiker och poliser.
              Det behövs människor med en helt annan bakgrund just för att vi
              ska få den allsidiga sammansättning som är så viktig för att få
              en god analys. Därför är tanken att det i det etiska rådet ska
              finnas människor med en helt annan bakgrund, med en helt annan
              kompetens, än den i och för sig viktiga kompetens som politiker,
              men också poliser, besitter.
            </seg>
          </u>
          <u xml:id="i-d35abb454eb7d4c9-452" prev="i-d35abb454eb7d4c9-450" who="Q3141607">
            <seg>
              Den slutliga sammansättningen är alltså inte klar, men regeringen
              kommer att utse ordförande och övriga ledamöter. På något sätt
              kommer naturligtvis polisen också att vara representerad. Jag
              tycker att det är viktigt att även polisfacket är representerat.
              Men därutöver ska det finnas personer med en helt annan bakgrund,
              gärna jurister, gärna folkrättslig expertis, alltså människor
              som passar att sitta i just ett etiskt råd och kan ge synpunkter
              med en annan infallsvinkel än vad poliser och politiker brukar
              ge.
            </seg>
          </u>
          <u xml:id="i-d35abb454eb7d4c9-453" prev="i-d35abb454eb7d4c9-450" who="Q3141607">
            <seg>
              På det här sättet blir förankringen i hela samhället bättre,
              och ytterst handlar det ju om vilket samhälle vi vill leva i.
              Därför är det viktigt att vi breddar frågan genom detta initiativ.
            </seg>
          </u>
          <note type="speaker">
            Anf. 78 JÖRGEN JOHANSSON (c):
          </note>
          <u xml:id="i-d35abb454eb7d4c9-454" next="i-d35abb454eb7d4c9-456" who="Q5886707">
            <seg>
              Herr talman! Avslutningsvis skulle jag vilja ge en lite annan
              vinkling till det hela. Min morfar var brandman, och även på 60-talet
              förekom upplopp. Hans lösning var mycket enkel: Fram med brandsprutan!
              Deltagarna blev våta, de blev kalla och de som stod kvar blev
              fällda av strålen från sprutan. Jag skulle kanske hellre vilja
              se denna mera harmlösa åtgärd i motsats till de batongslående
              och vapenanvändande polismän som framtonat här i dag.
            </seg>
          </u>
          <u xml:id="i-d35abb454eb7d4c9-455" prev="i-d35abb454eb7d4c9-454" who="Q5886707">
            <seg>
              Hela den här frågan är oerhört viktig för hur vårt samhälle ska
              formas i framtiden. Vi parlamentariker har en viktig roll när
              det gäller att sända signaler om hur vi uppfattar detta. Därför
              anser jag det vara oerhört viktigt att en parlamentarisk utredning
              tillsätts i den här frågan, och att resultatet vidareutvecklingen
              av den sedan blir det etiska rådet.
            </seg>
          </u>
          <u xml:id="i-d35abb454eb7d4c9-456" prev="i-d35abb454eb7d4c9-454" who="Q5886707">
            <seg>
              Låt oss alltså först ge signalen att vi ser så allvarligt på
              det här att vi till att börja med vill diskutera hur svensk polis
              ska formas i framtiden. Det kanske inte bara handlar om detta
              utan kanske bör även organisationen diskuteras.
            </seg>
          </u>
          <note type="speaker">
            Anf. 79 Justitieminister THOMAS BODSTRÖM (s):
          </note>
          <u xml:id="i-d35abb454eb7d4c9-457" next="i-d35abb454eb7d4c9-460" who="Q3141607">
            <seg>
              Herr talman! Ja, vattenkanon har använts av polisen vid ett tillfälle
              enligt de uppgifter jag fått. Det var vid Båstadsdemonstrationerna.
              Den hamnade sedan på Polismuseet där den lär stå kvar än i dag.
              Jag vet inte om det är så, men det är de uppgifter jag fått.
            </seg>
          </u>
          <u xml:id="i-d35abb454eb7d4c9-458" prev="i-d35abb454eb7d4c9-457" who="Q3141607">
            <seg>
              Det är inget som i och för sig hindrar att man använder vattenkanoner.
              Jag vill nämna att det faktiskt finns med som förslag i Göteborgskommitténs
              betänkande för att användas just vid framtida toppmöten. Om jag
              minns rätt skulle de dock vara stationära. Men, som sagt, det
              är sådant som också kan diskuteras.
            </seg>
          </u>
          <u xml:id="i-d35abb454eb7d4c9-459" prev="i-d35abb454eb7d4c9-457" who="Q3141607">
            <seg>
              När vi nu är endast några veckor från att besluta om det etiska
              rådet, och kan tillsätta det inom ganska kort tid, anser jag inte
              att vi ska vänta med det genom att tillsätta en lång utredning.
              Jag tycker i stället att det ska genomföras, och det är, som sagt,
              ett helt nytt grepp, ett helt nytt initiativ.
            </seg>
          </u>
          <u xml:id="i-d35abb454eb7d4c9-460" prev="i-d35abb454eb7d4c9-457" who="Q3141607">
            <seg>
              Det är viktigt att vi får följa utvecklingen och se hur det hela
              fungerar. Därmed inte sagt att detta ska vara den enda åtgärden
              och att inget annat kan göras i framtiden. Men jag anser att frågan
              är så brådskande att jag inte nu vill vänta med tillsättningen
              av det etiska rådet utan jag vill att det ska göras nu. Det gäller
              inte minst med tanke på hur snabb utvecklingen är, vilket vi kunnat
              se av alla diskussioner om polisens vapen och mycket annat. Sedan
              får vi fortsätta diskussionen, och framtiden kan mycket väl se
              helt annorlunda ut. Nu tycker jag emellertid att det ska bli spännande
              att se hur det här blir.
            </seg>
          </u>
          <note>
            Överläggningen var härmed avslutad.
          </note>
          <note>
            14 § Svar på interpellation 2003/04:397 om svensk beredskap mot
            terrorism och andra extraordinära händelser
          </note>
          <note type="speaker">
            Anf. 80 Justitieminister THOMAS BODSTRÖM (s):
          </note>
          <u xml:id="i-d35abb454eb7d4c9-461" next="i-d35abb454eb7d4c9-466" who="Q3141607">
            <seg>
              Herr talman! Else-Marie Lindgren har frågat mig om jag avser
              att verka för en proposition med anledning av de förslag som 11
              september-utredningen lämnat och i så fall när en sådan proposition
              ska lämnas till riksdagen.
            </seg>
          </u>
          <u xml:id="i-d35abb454eb7d4c9-462" prev="i-d35abb454eb7d4c9-461" who="Q3141607">
            <seg>
              Jag har tidigare besvarat en liknande skriftlig fråga från Else-Marie
              Lindgren.
            </seg>
          </u>
          <u xml:id="i-d35abb454eb7d4c9-463" prev="i-d35abb454eb7d4c9-461" who="Q3141607">
            <seg>
              Som jag redan då påpekade är frågor rörande terrorismbekämpning
              högprioriterade för regeringen och för Säkerhetspolisen som är
              den myndighet som har ansvaret för att förebygga och bekämpa terrorism.
              11 september-utredningen var ett viktigt led i arbetet att kontinuerligt
              uppdatera vår beredskap och förmåga att bekämpa terrorism. Beredskapen
              vid våra myndigheter är redan i dag generellt sett god, men den
              kan alltid bli bättre. Myndigheterna vidtar också fortlöpande
              åtgärder för att förbättra sin beredskap.
            </seg>
          </u>
          <u xml:id="i-d35abb454eb7d4c9-464" prev="i-d35abb454eb7d4c9-461" who="Q3141607">
            <seg>
              11 september-utredningen presenterade förslag på ett antal olika
              områden och arbetet med dessa frågor har i flera fall koppling
              till andra lagstiftnings- och beredningsprocesser. Det är därför
              inte meningsfullt att presentera en sammanhållen proposition utifrån
              utredningens betänkande. Avsikten är i stället att på bred front
              omhänderta de synpunkter som framförts. Utredningen har bland
              annat pekat på att dagens tvångsmedelssystem är mindre väl anpassat
              för Säkerhetspolisens uppgift att förebygga och förhindra allvarlig
              brottslighet. Flera remissinstanser, bland annat JO, har instämt.
              Jag har därför för avsikt att närmare utreda den frågan.
            </seg>
          </u>
          <u xml:id="i-d35abb454eb7d4c9-465" prev="i-d35abb454eb7d4c9-461" who="Q3141607">
            <seg>
              Beträffande frågan om Försvarsmaktens roll vid omfattande terrorangrepp
              anger utredningen att förslagen har karaktären av en skiss. Detta
              framhålls även av ett flertal remissinstanser som anser att det
              krävs ytterligare utredning. Regeringen har därför för avsikt
              att tillkalla en särskild utredare med uppdrag att närmare överväga
              Försvarsmaktens uppgifter och befogenheter för att förhindra och
              ingripa mot terroristaktioner och andra extraordinära händelser.
              Utredaren ska utarbeta förslag till lagreglering och på så sätt
              fullfölja det arbete som inleddes av 11 september-utredningen.
              Jag vill dock understryka att Försvarsmakten redan i dag kan bistå
              polisen i terrorismbekämpning genom bland annat bevakning, utrustning
              och underrättelser. Det avser vi inte att förändra.
            </seg>
          </u>
          <u xml:id="i-d35abb454eb7d4c9-466" prev="i-d35abb454eb7d4c9-461" who="Q3141607">
            <seg>
              Den andra huvudlinjen i utredningens betänkande rörde säkerhetstjänstens
              framtida organisation. Vi har redan inlett arbetet med att ge
              Säkerhetspolisen en mer självständig roll inom polisväsendet genom
              en ändring i förordningen med instruktion för Säkerhetspolisen.
              Vid sidan av detta pågår ett intensivt arbete på en rad områden
              i syfte att förbättra möjligheterna för Säkerhetspolisen att möta
              framtidens hot.
            </seg>
          </u>
          <note type="speaker">
            Anf. 81 ELSE-MARIE LINDGREN (kd):
          </note>
          <u xml:id="i-d35abb454eb7d4c9-467" next="i-d35abb454eb7d4c9-470" who="Q4962726">
            <seg>
              Herr talman! Jag ber att få tacka för svaret, men jag är inte
              riktigt nöjd med det eftersom det aviseras ytterligare utredningsarbete
              i detta angelägna ärende. Justitieministern skriver i svaret på
              min skriftliga fråga att alltsedan terrordåden i USA den 11 september
              för snart tre år sedan är terrorismbekämpning en högprioriterad
              fråga för regeringen och berörd myndighet. Jag undrar på vilket
              sätt regeringen visar att det är ett högprioriterat område.
            </seg>
          </u>
          <u xml:id="i-d35abb454eb7d4c9-468" prev="i-d35abb454eb7d4c9-467" who="Q4962726">
            <seg>
              I utredningen, som vi i dagligt tal kallar Johan Muncks utredning
              och som den här debatten handlar om, finns en del skarpa förslag
              som jag menar inte behöver utredas igen. Har man till exempel
              lyssnat på remissinstanserna? Man kan ställa sig frågan huruvida
              vi i Sverige verkligen tar terrorismen och andra extraordinära
              händelser på allvar. Är det till exempel rätt inställning när
              den myndighet som har huvudansvaret, nämligen Säpo, fick gå utan
              ordinarie chef i cirka ett års tid? Är det rätt inställning när
              terroristorganisationen Hamas kan få sprida grov antisemitisk
              propaganda från en hemsida placerad på en svensk server, samtidigt
              som Säpo vetat om detta? Eller varför inte ta våra kärnkraftverk
              som exempel. Enligt experter är de inte ens i närheten av tillfredsställande
              skydd mot terroristattacker. Detta är bara några lösryckta exempel,
              men vilka signaler sänder det?
            </seg>
          </u>
          <u xml:id="i-d35abb454eb7d4c9-469" prev="i-d35abb454eb7d4c9-467" who="Q4962726">
            <seg>
              I underlaget för kommande försvarsbeslut, som ÖB skickat in,
              efterlyses också klarläggande om användandet av militära resurser
              i terrorismbekämpning och vid andra extraordinära händelser. Det
              är från Försvarsmaktens sida angeläget att få dessa klarlägganden
              med tanke på de planeringsförutsättningar som just nu finns.
            </seg>
          </u>
          <u xml:id="i-d35abb454eb7d4c9-470" prev="i-d35abb454eb7d4c9-467" who="Q4962726">
            <seg>
              Herr talman! Min fråga blir återigen: När kommer regeringen att
              lägga fram en proposition som behandlar den viktiga 11 september-utredningen?
            </seg>
          </u>
          <note type="speaker">
            Anf. 82 Justitieminister THOMAS BODSTRÖM (s):
          </note>
          <u xml:id="i-d35abb454eb7d4c9-471" next="i-d35abb454eb7d4c9-477" who="Q3141607">
            <seg>
              Herr talman! Det är en rad olika frågor som har diskuterats,
              bland annat 11 september-utredningen. Det vi gör är att vi försöker
              komma fram så fort som möjligt med de olika saker som kan göras.
              Andra saker är lite mer komplicerade. Det som gör detta arbete
              så speciellt är att det är ett väldigt komplicerat område.
            </seg>
          </u>
          <u xml:id="i-d35abb454eb7d4c9-472" prev="i-d35abb454eb7d4c9-471" who="Q3141607">
            <seg>
              Vi kan se på de olika frågorna. När det gäller Försvarsmaktens
              roll vid omfattande terrorangrepp har förslaget karaktären av
              en skiss. Där säger flertalet remissinstanser att det behövs ytterligare
              utredning. Vi måste fortsätta med det arbetet. Men redan i dag
              vill jag understryka att man kan bistå polisen till exempel med
              bevakning, utrustning och underrättelser.
            </seg>
          </u>
          <u xml:id="i-d35abb454eb7d4c9-473" prev="i-d35abb454eb7d4c9-471" who="Q3141607">
            <seg>
              Man kan också föra en diskussion om bestämmelsen om nöd och huruvida
              man har rätt att till exempel skjuta ned ett flygplan. Där kan
              det finnas olika uppfattningar. Det kan vara så, hävdar vissa,
              att den rättigheten finns redan i dag. Här är det vissa saker
              som man måste arbeta vidare på. Det är förstås angeläget att vi
              får möjlighet att göra det för att det ska bli så bra som möjligt
              i dessa frågor.
            </seg>
          </u>
          <u xml:id="i-d35abb454eb7d4c9-474" prev="i-d35abb454eb7d4c9-471" who="Q3141607">
            <seg>
              Det finns andra saker som vi har haft en diskussion om nu senast
              för ett par veckor sedan och som jag är positiv till att arbeta
              vidare med. Det gäller möjligheten till preventiva tvångsmedel.
              Det initiativet är redan taget. Nu ska vi utreda gränserna för
              det och möjligheterna. Där har vi kommit ännu längre. Vi kommer
              inom kort att tillsätta den utredare som har till uppgift att
              utreda huruvida preventiva tvångsmedel ska införas och vilka gränser
              som ska finnas i det arbetet.
            </seg>
          </u>
          <u xml:id="i-d35abb454eb7d4c9-475" prev="i-d35abb454eb7d4c9-471" who="Q3141607">
            <seg>
              Där är jag också positiv. Om vi ställer krav på Säkerhetspolisen
              att förhindra brott måste vi ge den möjligheter att förhindra
              brott. Som bekant har det tidigare funnits en ordning som visserligen
              fungerade i praktiken många gånger men som inte hade tillräckligt
              legitim grund. I och med Säkerhetstjänstkommissionens rapport
              finns den möjligheten inte längre i praktiken. Det har inneburit
              att Säkerhetspolisen i dag inte har tillräckliga möjligheter,
              och har fått försämrade möjligheter, samtidigt som man kanske
              behöver de möjligheterna mer än någonsin.
            </seg>
          </u>
          <u xml:id="i-d35abb454eb7d4c9-476" prev="i-d35abb454eb7d4c9-471" who="Q3141607">
            <seg>
              Det finns saker som redan har inletts. Det är att ge Säkerhetspolisen
              en mer självständig roll inom polisväsendet. Det har gjorts ändringar
              i förordningen med instruktion för Säkerhetspolisen. Vissa saker
              kommer vi att behöva analysera och utreda mer. Vissa saker är
              vi redan på gång att utreda. Vissa saker har redan gjorts.
            </seg>
          </u>
          <u xml:id="i-d35abb454eb7d4c9-477" prev="i-d35abb454eb7d4c9-471" who="Q3141607">
            <seg>
              Sedan vill jag också säga något om det som skedde. Vi hade en
              Säpochef. Den tidigare Säpochefen slutade strax före sommaren.
              Det var drygt ett halvår. Det skedde en viss händelse i september.
              Det var inte var lämpligt att byta Säpochef mitt i det arbete
              som skedde efter den tragiska händelsen med Anna Lindh. Annars
              hade det nog tillsatts tidigare. Det fanns förklaringar till det.
              Det var drygt ett halvår. Men vi hade en chef för Säkerhetspolisen
              även under den här tiden.
            </seg>
          </u>
          <note type="speaker">
            Anf. 83 ELSE-MARIE LINDGREN (kd):
          </note>
          <u xml:id="i-d35abb454eb7d4c9-478" next="i-d35abb454eb7d4c9-481" who="Q4962726">
            <seg>
              Herr talman! Tack för svaret. Det är mycket utredningar som ska
              till, och en del görs. Det är jag naturligtvis tacksam för.
            </seg>
          </u>
          <u xml:id="i-d35abb454eb7d4c9-479" prev="i-d35abb454eb7d4c9-478" who="Q4962726">
            <seg>
              Jag vill också lyfta fram en annan del i det här sammanhanget.
              Det är det arbete som nu sker beträffande EU:s säkerhetsstrategi
              och solidaritetsklausulen. I många av EU:s länder är lagar, regelverk
              och resurser så utformade att militära enheter kan utnyttjas som
              stöd till polis vid skydd mot terrorism. Man anpassar sig nu till
              att öka möjligheterna att använda dessa.
            </seg>
          </u>
          <u xml:id="i-d35abb454eb7d4c9-480" prev="i-d35abb454eb7d4c9-478" who="Q4962726">
            <seg>
              Enligt klausulen erbjuds Sverige nu också bistånd vid en eventuell
              terroristattack. Detta skulle alltså kunna ske med militära resurser.
              Likadant ställer solidaritetsklausulen motsvarande krav på de
              resurser som Sverige ska kunna bidra med vid sådana händelser
              internationellt.
            </seg>
          </u>
          <u xml:id="i-d35abb454eb7d4c9-481" prev="i-d35abb454eb7d4c9-478" who="Q4962726">
            <seg>
              Jag skulle vilja höra vad justitieministern anser om detta. Hur
              ser du på detta utifrån nuvarande lagstiftning?
            </seg>
          </u>
          <note type="speaker">
            Anf. 84 Justitieminister THOMAS BODSTRÖM (s):
          </note>
          <u xml:id="i-d35abb454eb7d4c9-482" next="i-d35abb454eb7d4c9-484" who="Q3141607">
            <seg>
              Herr talman! Jag har inte för avsikt att ge regeringens syn,
              som också vilar på riksdagens ställningtagande, på solidaritetsklausulen
              och användning av militär. Jag har inte personligen varit insatt
              i ärendet, och det var ett tag sedan vi hade den diskussionen.
              Jag ber att vederbörande statsråd eller jag får en möjlighet att
              återkomma till det senare.
            </seg>
          </u>
          <u xml:id="i-d35abb454eb7d4c9-483" prev="i-d35abb454eb7d4c9-482" who="Q3141607">
            <seg>
              Jag vill göra ett kort tillägg. Det är vissa saker som redan
              har gjorts, vissa saker ser vi nu kommer att göras och vissa saker
              behöver analyseras och utredas ytterligare. Det raljeras ibland
              när man säger att man måste tillsätta en utredning. Men Else-Marie
              Lindgren vet naturligtvis, och jag har inte påstått annat heller,
              att för att göra en lagändring måste man trots allt starta med
              en utredning.
            </seg>
          </u>
          <u xml:id="i-d35abb454eb7d4c9-484" prev="i-d35abb454eb7d4c9-482" who="Q3141607">
            <seg>
              Detta är två viktiga frågor. Jag tror inte att det kommer att
              möta något demokratiskt hinder. Jag tror att vi kommer att få
              det stöd som vi behöver om vi kommer fram till de rimliga gränser
              som jag anser nödvändiga.
            </seg>
          </u>
          <note type="speaker">
            Anf. 85 ELSE-MARIE LINDGREN (kd):
          </note>
          <u xml:id="i-d35abb454eb7d4c9-485" who="Q4962726">
            <seg>
              Herr talman! Avslutningsvis vill jag säga att EU-länderna har
              enats om ett flertal regelverk i kampen mot terrorismen. Men tyvärr
              släpar vår lagstiftning hopplöst efter. Jag önskar att man påskyndar
              arbetet. Jag tror att det är oerhört viktigt i dagens läge. Jag
              ber därför om så snabb hantering som möjligt i dessa ärenden för
              att vi ska kunna skydda oss i Sverige mot eventuella attacker.
            </seg>
          </u>
          <note>
            Överläggningen var härmed avslutad.
          </note>
          <note>
            15 § Svar på interpellation 2003/04:440 om dröjsmålsräntor från
            det offentliga till den enskilde
          </note>
          <note type="speaker">
            Anf. 86 Justitieminister THOMAS BODSTRÖM (s):
          </note>
          <u xml:id="i-d35abb454eb7d4c9-486" next="i-d35abb454eb7d4c9-488" who="Q3141607">
            <seg>
              Herr talman! Jan Ertsborn har frågat mig om jag avser att lämna
              förslag till kompletterande lagstiftning så att enskilda kan tillförsäkras
              dröjsmålsräntor vid krav mot det allmänna.
            </seg>
          </u>
          <u xml:id="i-d35abb454eb7d4c9-487" prev="i-d35abb454eb7d4c9-486" who="Q3141607">
            <seg>
              För några veckor sedan ställdes en liknande interpellation. Den
              gällde dröjsmålsränta vid återkrav från försäkringskassan. Det
              ifrågasattes varför enskilda inte fick dröjsmålsränta när en allmän
              pension eller ett bostadsbidrag försenades. Omvänt gällde att
              försäkringskassan krävde dröjsmålsränta vid återkrav av den enskilde
              när ett för högt belopp betalats ut.
            </seg>
          </u>
          <u xml:id="i-d35abb454eb7d4c9-488" prev="i-d35abb454eb7d4c9-486" who="Q3141607">
            <seg>
              Sedan den debatten hölls, och efter det att denna interpellation
              ställts till mig, har Regeringsrätten i ett ärende om återkrav
              av utbetalad delpension fastslagit att försäkringskassan inte
              kan ta ut dröjsmålsränta. Den förordning som tidigare har åberopats
              av försäkringskassan för att ta ut dröjsmålsränta är nämligen
              inte tillämplig vid sådana återkrav enligt det nya avgörandet.
              Eftersom samma förordning åberopats också för dröjsmålsränta vid
              återkrav av bostadsbidrag, torde avgörandet få betydelse även
              på detta område. I Regeringskansliet får nu övervägas vad som
              bör gälla i fråga om ränta vid betalningsdröjsmål i dessa bidragssystem.
            </seg>
          </u>
          <note type="speaker">
            Anf. 87 JAN ERTSBORN (fp):
          </note>
          <u xml:id="i-d35abb454eb7d4c9-489" next="i-d35abb454eb7d4c9-494" who="Q5718617">
            <seg>
              Herr talman! Jag ber att få tacka justitieministern för detta
              svar. Det var kanske något kortfattat. Det är kanske på sitt vis
              en liten fråga. Men den är ändå väldigt principiell och kan leda
              ganska långt.
            </seg>
          </u>
          <u xml:id="i-d35abb454eb7d4c9-490" prev="i-d35abb454eb7d4c9-489" who="Q5718617">
            <seg>
              Jag skulle tro att justitieministern och jag i princip är överens
              om att man ska verka för att skulder betalas i rätt tid och att
              dröjsmålsräntor är ett ganska effektivt medel för att så ska ske.
              Det borde också vara oberoende av vem det är som betalar till
              vem, det vill säga om enskild betalar till en enskild eller till
              det offentliga eller om det offentliga betalar till en enskild.
              Det borde vara samma regler som gäller.
            </seg>
          </u>
          <u xml:id="i-d35abb454eb7d4c9-491" prev="i-d35abb454eb7d4c9-489" who="Q5718617">
            <seg>
              När jag skrev min interpellation var det, som justitieministern
              mycket riktigt påpekat, så att vi inte kände till domen från Regeringsrätten.
              Vad vi däremot kände till var fallet med en delpension där man
              inte hade betalat ut någon ränta, till skillnad från de privata
              försäkringsbolagen som i pensionssammanhang betalar ut ränta om
              det visar sig att det är fel.
            </seg>
          </u>
          <u xml:id="i-d35abb454eb7d4c9-492" prev="i-d35abb454eb7d4c9-489" who="Q5718617">
            <seg>
              För min egen del är bakgrunden till att jag började syssla med
              räntan ett socialbidragsärende där socialnämnden vägrade att utge
              socialbidrag och den enskilde klagade och tvingades att gå hela
              vägen upp till Regeringsrätten, som inte beviljade prövningstillstånd.
              Personen fick sedan ut socialbidraget ungefär fyra år efter det
              att det första beslutet fattades.
            </seg>
          </u>
          <u xml:id="i-d35abb454eb7d4c9-493" prev="i-d35abb454eb7d4c9-489" who="Q5718617">
            <seg>
              Då finns det såvitt jag kan förstå inte några möjligheter att
              få ränta för den här personen. Men visst har hon lidit en förlust
              det var en kvinna och visst är det rimligt att det borde ha utgått
              ränta. Det finns möjligheten med skadestånd via justitiekanslern,
              som vi säkert båda känner till. Men det förutsätter att det är
              en skadeståndsgrundande handling och att det inte bygger på felbedömning
              utan i stället beror på en vårdslös handling av något slag från
              en myndighets sida. Det är inte aktuellt här.
            </seg>
          </u>
          <u xml:id="i-d35abb454eb7d4c9-494" prev="i-d35abb454eb7d4c9-489" who="Q5718617">
            <seg>
              Jag hade hoppats på att få ett besked från justitieministern
              när det gäller om det inte är dags att göra förändringar inom
              den offentliga sektorn så att samma förhållande gäller beträffande
              räntor på den offentliga sidan som på den privata, såsom stadgas
              i räntelagen.
            </seg>
          </u>
          <note type="speaker">
            Anf. 88 Justitieminister THOMAS BODSTRÖM (s):
          </note>
          <u xml:id="i-d35abb454eb7d4c9-495" next="i-d35abb454eb7d4c9-498" who="Q3141607">
            <seg>
              Herr talman! Anledningen till att det blev kortfattat är först
              och främst att man inte ska skriva mer än nödvändigt, för att
              fylla ut.
            </seg>
          </u>
          <u xml:id="i-d35abb454eb7d4c9-496" prev="i-d35abb454eb7d4c9-495" who="Q3141607">
            <seg>
              Efter det att interpellationen hade ställts har Regeringsrätten
              i ett ärende om att återkräva och utbetala delpension fastslagit
              det hela. Det blev alltså ett förändrat läge, och det blev klart
              och tydligt. Om Regeringsrätten inte hade fattat beslut hade vi
              stått och spekulerat i hur det skulle bli i olika situationer.
              Nu är det här klart och tydligt.
            </seg>
          </u>
          <u xml:id="i-d35abb454eb7d4c9-497" prev="i-d35abb454eb7d4c9-495" who="Q3141607">
            <seg>
              Eftersom samma förordning åberopas också för dröjsmålsränta vid
              återkrav av bostadsbidrag torde avgörandet få betydelse även på
              detta område, som jag sade.
            </seg>
          </u>
          <u xml:id="i-d35abb454eb7d4c9-498" prev="i-d35abb454eb7d4c9-495" who="Q3141607">
            <seg>
              Man får ta område för område och se, och det är svårt att just
              nu direkt överblicka arbetet. Men jag tror att vi är överens om
              att göra de förändringar som behöver göras och som vi på bästa
              sätt nu har fått ett visst stöd för. Sedan får vi se vad det här
              slutar i. Det har alltså hänt en hel del sedan interpellationen
              ställdes, och nu får vi arbeta vidare.
            </seg>
          </u>
          <note type="speaker">
            Anf. 89 JAN ERTSBORN (fp):
          </note>
          <u xml:id="i-d35abb454eb7d4c9-499" next="i-d35abb454eb7d4c9-502" who="Q5718617">
            <seg>
              Herr talman! Jag tackar för det svaret, och jag tar det till
              intäkt för att det kommer att utföras en del arbete i departementet
              under den kommande tiden.
            </seg>
          </u>
          <u xml:id="i-d35abb454eb7d4c9-500" prev="i-d35abb454eb7d4c9-499" who="Q5718617">
            <seg>
              Jag är medveten om att det i dag är en ganska vild flora när
              det gäller bestämmelser. Jag har roat mig med att ta fram några
              olika förhållanden som man kan titta på, bland annat beträffande
              de statliga bolagen. Man kan ställa sig frågan om huruvida TV-avgifterna
              kan beläggas med dröjsmålsränta, vilket de troligtvis inte kan.
              Apoteket kräver dröjsmålsräntor, men bygger det på skriftliga
              avtal med sina kunder. Landstinget kräver i dag räntor på icke
              betalade sjukvårdskostnader med hjälp av inkassoföretag. Det är
              säkert tveksamt om man har rätt till det, med utgångspunkt i den
              dom som nu kom. Däremot vet vi att kommuner har rätt att ta ut
              räntor på tomträttsavgälder till exempel.
            </seg>
          </u>
          <u xml:id="i-d35abb454eb7d4c9-501" prev="i-d35abb454eb7d4c9-499" who="Q5718617">
            <seg>
              Med de här exemplen ville jag bara visa att det alltså i dag
              är en väldigt vild flora, som jag ser det, beträffande dröjsmålsräntor
              och dröjsmålsavgifter, som finns i vissa sammanhang. Det enda
              området som är riktigt bra reglerat är skatteområdet. Skattebetalningslagen
              har en klar och tydlig reglering beträffande när betalningar sker
              för sent.
            </seg>
          </u>
          <u xml:id="i-d35abb454eb7d4c9-502" prev="i-d35abb454eb7d4c9-499" who="Q5718617">
            <seg>
              Utgångspunkten för min del är att jag tror att man i stort sett
              kan använda räntelagen på hela området. Jag tror inte att det
              är så mycket speciellt för den offentliga sidan. Min förhoppning
              är att det här kanske inte så mycket min interpellation, men väl
              domslutet från Regeringsrätten har fått den följden och att det
              med tiden från departementet kommer någonting beträffande just
              räntesituationen.
            </seg>
          </u>
          <note type="speaker">
            Anf. 90 Justitieminister THOMAS BODSTRÖM (s):
          </note>
          <u xml:id="i-d35abb454eb7d4c9-503" who="Q3141607">
            <seg>
              Herr talman! Jag har inte mer att tillägga än att säga att frågorna
              kommer att utredas vidare. Det är i första hand andra departement
              som kommer att handlägga ärendena. Jan Ertsborn kommer alltså
              att få möjlighet att följa utvecklingen med många av mina kolleger.
            </seg>
          </u>
          <note>
            Överläggningen var härmed avslutad.
          </note>
          <note>
            16 § Svar på interpellationerna 2003/04:447 och 448 om diskriminering
            i rättsväsendet
          </note>
          <note type="speaker">
            Anf. 91 Justitieminister THOMAS BODSTRÖM (s):
          </note>
          <u xml:id="i-d35abb454eb7d4c9-504" next="i-d35abb454eb7d4c9-511" who="Q3141607">
            <seg>
              Herr talman! Rolf Olsson har frågat mig om jag avser att ta initiativ
              till en jämförande studie av rättstillämpningen beträffande personer
              med invandrarbakgrund i förhållande till etniska svenskar. Han
              har vidare frågat vilka andra åtgärder jag avser att vidta med
              anledning av nyligen presenterade uppgifter om att personer med
              utländsk bakgrund skulle dömas hårdare än personer med svensk
              bakgrund när det gäller grovt rattfylleri.
            </seg>
          </u>
          <u xml:id="i-d35abb454eb7d4c9-505" prev="i-d35abb454eb7d4c9-504" who="Q3141607">
            <seg>
              Yvonne Ruwaida har frågat hur jag avser att agera för att personer
              med invandrarbakgrund inte ska diskrimineras i rättsväsendet.
            </seg>
          </u>
          <note>
            Frågorna har sin grund i uppgifter som för några veckor sedan
            presenterades i Sveriges Radios program Kaliber om domstolarnas
            val av påföljd vid grovt rattfylleri. Enligt undersökningen, som
            omfattade Stockholm, Göteborg och Malmö, dömdes mer än häften
            av de åtalade med utländsk bakgrund till fängelse jämfört med
            34 % av de personer som hade svensk bakgrund.
          </note>
          <u xml:id="i-d35abb454eb7d4c9-506" prev="i-d35abb454eb7d4c9-504" who="Q3141607">
            <seg>
              Inledningsvis vill jag lyfta fram att försiktighet är påkallad
              när det gäller att bedöma de uppgifter som redovisats. Valet av
              påföljd vid grovt rattfylleri är beroende av samtliga omständigheter
              vid brottet och av den tilltalades personliga förhållanden, till
              exempel risken för återfall i brott eller viljan att erkänna ett
              alkoholmissbruk och genomgå behandling. Det gör det svårt att
              dra några långtgående slutsatser av undersökningen. Dessutom bör
              nämnas att en annan undersökning, gjord av Sveriges Television,
              kommit fram till att det inte finns några skillnader mellan personer
              födda utanför Norden och personer med svensk bakgrund som dömts
              för grovt rattfylleri när det gäller domstolarnas val av påföljd.
            </seg>
          </u>
          <u xml:id="i-d35abb454eb7d4c9-507" prev="i-d35abb454eb7d4c9-504" who="Q3141607">
            <seg>
              Om personer med utländsk bakgrund döms hårdare på grund av sin
              etniska tillhörighet är det givetvis allvarligt. Det skulle strida
              mot principen om allas likhet inför lagen, som är grundläggande
              i ett demokratiskt samhälle. Redan misstankar om att det skulle
              förekomma en strukturell diskriminering inom rättsväsendet måste
              därför tas på största allvar.
            </seg>
          </u>
          <u xml:id="i-d35abb454eb7d4c9-508" prev="i-d35abb454eb7d4c9-504" who="Q3141607">
            <seg>
              Sedan en tid pågår ett omfattande och prioriterat arbete med
              diskriminerings- och mångfaldsfrågor inom rättsväsendet. Som exempel
              kan nämnas att regeringen under förra året gav bland andra Rikspolisstyrelsen,
              Riksåklagaren och Domstolsverket i uppdrag att utforma särskilda
              kompetensstrategier i diskrimineringsfrågor. Strategierna, som
              redovisades till regeringen i höstas, syftar till ett långsiktigt,
              kontinuerligt och heltäckande arbete med diskrimineringsfrågorna.
              Avsikten är bland annat att skapa en insikt om att diskriminering
              kan förekomma inom den egna verksamheten och påvisa vilka faktorer
              som kan ligga bakom diskriminerande beteenden. För att följa upp
              arbetet med strategierna ska myndigheterna, senast i samband med
              nästa års årsredovisningar, lämna en beskrivning och analys av
              de åtgärder som har vidtagits med anledning av strategierna.
            </seg>
          </u>
          <u xml:id="i-d35abb454eb7d4c9-509" prev="i-d35abb454eb7d4c9-504" who="Q3141607">
            <seg>
              Ett ytterligare led i arbetet för att förebygga och motverka
              diskriminering inom rättsväsendet är att öka andelen anställda
              med utländsk bakgrund. Ett sådant arbete pågår också sedan flera
              år tillbaka. Arbetet bedrivs dels centralt av Rikspolisstyrelsen,
              Riksåklagaren och Domstolsverket, dels lokalt på de enskilda myndigheterna
              och domstolarna. När det gäller anställningar som åklagare och
              domare krävs långsiktiga satsningar, bland annat genom att öka
              juristutbildningens attraktionskraft hos ungdomar med utländsk
              bakgrund. Här pågår redan ett arbete ute på universiteten. Det
              är naturligt att Riksåklagaren och Domstolsverket tar del i detta
              arbete.
            </seg>
          </u>
          <u xml:id="i-d35abb454eb7d4c9-510" prev="i-d35abb454eb7d4c9-504" who="Q3141607">
            <seg>
              Vidare vill jag nämna det arbete som bedrivs av Utredningen mot
              strukturell diskriminering som regeringen tillsatte förra året.
              Utredningens uppdrag är bland annat att föreslå åtgärder för att
              motverka strukturell diskriminering på grund av etnisk eller religiös
              tillhörighet. En annan uppgift för utredningen är att föreslå
              åtgärder för att fylla luckor i kunskapen om strukturell diskriminering.
              Rättsväsendet är ett av de områden som särskilt ska undersökas.
              Utredningsuppdraget ska redovisas senast den 31 mars 2005.
            </seg>
          </u>
          <u xml:id="i-d35abb454eb7d4c9-511" prev="i-d35abb454eb7d4c9-504" who="Q3141607">
            <seg>
              Sammanfattningsvis kan alltså konstateras att det pågår ett omfattande
              och prioriterat arbete inom rättsväsendet när det gäller diskriminerings-
              och mångfaldsfrågorna. Jag anser därför att det i dagsläget inte
              är aktuellt för regeringen att ta några ytterligare initiativ.
              Jag följer dock noga utvecklingen och är inte främmande för ytterligare
              insatser om det skulle visa sig nödvändigt.
            </seg>
          </u>
          <note type="speaker">
            Anf. 92 ROLF OLSSON (v):
          </note>
          <u xml:id="i-d35abb454eb7d4c9-512" next="i-d35abb454eb7d4c9-517" who="Q6027916">
            <seg>
              Herr talman! Jag tackar justitieministern för svaret på interpellationen.
              Jag anar ett engagemang i frågan som känns bra.
            </seg>
          </u>
          <u xml:id="i-d35abb454eb7d4c9-513" prev="i-d35abb454eb7d4c9-512" who="Q6027916">
            <seg>
              Vi ska självfallet inte övertolka en enda undersökning, men precis
              som ministern själv framhåller är blotta misstanken att det förekommer
              en strukturell diskriminering inom rättsväsendet något mycket
              allvarligt. Jag vet att sådana misstankar finns, och jag har svårt
              att tro att inte ministern med sin yrkesbakgrund själv har stött
              på detta.
            </seg>
          </u>
          <u xml:id="i-d35abb454eb7d4c9-514" prev="i-d35abb454eb7d4c9-512" who="Q6027916">
            <seg>
              Herr talman! I den undersökning som det hänvisas till i interpellationen
              och som ministern själv pratade om från våra tre största städer
              visar en omfattande genomgång av domar från 2001 som rör grovt
              rattfylleri att mer än 50 % av personer med utländsk bakgrund
              döms till fängelse medan bara 30 % av svenskarna får fängelsepåföljd.
              Det är dessutom så att av alla fängelsedömda har svenskarna i
              genomsnitt en något högre promillehalt än de med utländsk bakgrund,
              så det utgör inte någon rimlig förklaring till att svenskarna
              klarar sig bättre från fängelsestraff. De dömda med utländsk bakgrund
              förekommer inte heller oftare i kriminalregistret.
            </seg>
          </u>
          <u xml:id="i-d35abb454eb7d4c9-515" prev="i-d35abb454eb7d4c9-512" who="Q6027916">
            <seg>
              Det finns alltså inga lätta förklaringar till skillnaderna. Det
              har under lång tid förts diskussioner och debatt om ifall det
              råder verklig likhet inför lagen eller om det förekommer diskriminering
              i vårt land. Liknande diskussioner, med samma tema, förs i många
              andra länder också. Området diskriminering inom rättsväsendet
              med fokus på etnicitet är också internationellt föremål för en
              hel del studier och forskning. I många av studierna förklaras
              överrepresentationen av personer med utländsk bakgrund i rättsstatistiken
              med att de är utsatta för direkt eller indirekt diskriminering.
              Med direkt diskriminering förstås att personer med utländsk bakgrund
              i större utsträckning blir föremål för polisiära och juridiska
              beslut på grund av sin etniska bakgrund.
            </seg>
          </u>
          <u xml:id="i-d35abb454eb7d4c9-516" prev="i-d35abb454eb7d4c9-512" who="Q6027916">
            <seg>
              Med indirekt diskriminering, och det skulle väl förhoppningsvis
              vara fallet här i Sverige, menas att institutioner och processer
              är utformade så att de oavsiktligt missgynnar personer med utländsk
              bakgrund. Det kan handla om språkbarriärer och sämre tillit till
              rättsväsendet som präglar deras agerande, vilket kan bidra till
              ett sämre läge.
            </seg>
          </u>
          <u xml:id="i-d35abb454eb7d4c9-517" prev="i-d35abb454eb7d4c9-512" who="Q6027916">
            <seg>
              Herr talman! Därför finns det enligt min mening all anledning
              att, bland annat utifrån den i interpellationen refererade studien
              och andra svenska och utländska studier, vidta ytterligare åtgärder
              för att säkra att rättstillämpningen verkligen är rättvis. Anser
              inte ministern att det är nödvändigt att vidta ytterligare sådana
              åtgärder? Det är, precis som ministern själv framhöll, allvarligt
              med blotta misstanken, och den misstanken finns. Vänsterpartiet
              har, som framgår av interpellationen, föreslagit en heltäckande
              nationell undersökning för att på en bredare basis fastställa
              om och hur rättstillämpningen skiljer sig när det gäller personer
              med invandrarbakgrund och när det gäller etniska svenskar och
              därefter vid behov kunna gå vidare med förslag till åtgärder.
            </seg>
          </u>
          <note type="speaker">
            Anf. 93 YVONNE RUWAIDA (mp):
          </note>
          <u xml:id="i-d35abb454eb7d4c9-518" next="i-d35abb454eb7d4c9-525" who="Q4975999">
            <seg>
              Herr talman! Justitieministern! Jag är inte helt nöjd med justitieministerns
              svar i denna fråga. Jag tycker inte att man har tagit den undersökning
              som vi har redovisat här på det allvar som frågan förtjänar. Ett
              svar som jag hade velat ha hade varit att vi nu ska undersöka
              hur det ser ut och om det finns skillnader mellan hur svenskar
              och svenskar med invandrarbakgrund döms. Vi ska titta på detta
              på olika områden och vid olika typer av brott.
            </seg>
          </u>
          <u xml:id="i-d35abb454eb7d4c9-519" prev="i-d35abb454eb7d4c9-518" who="Q4975999">
            <seg>
              Det här är allvarligt. Vi vill även se över varför det är så
              dålig representation av svenskar med invandrarbakgrund bland nämndemännen.
              Det är en frågeställning som man inte på något sätt har lyft upp
              i politiska sammanhang hitintills.
            </seg>
          </u>
          <u xml:id="i-d35abb454eb7d4c9-520" prev="i-d35abb454eb7d4c9-518" who="Q4975999">
            <seg>
              Diskriminering på grund av invandrarbakgrund är någonting som
              förekommer i hela samhället. Vi har det som kallas strukturell
              diskriminering. Regeringen har påbörjat en del åtgärder som rör
              rättsväsendet och som är bra, men det är inte tillräckligt. En
              av de saker som gör att man inte kommer åt diskrimineringen är
              osynliggörandet av diskriminering.
            </seg>
          </u>
          <u xml:id="i-d35abb454eb7d4c9-521" prev="i-d35abb454eb7d4c9-518" who="Q4975999">
            <seg>
              Väldigt många som upplever sig vara diskriminerade har mycket
              svårt att veta vad de ska göra i samhället. En gång träffade jag
              en kille som hette Abbe. Han var från Ghana och bodde i Örebro.
              Han kom fram till mig på ett politiskt möte och var helt frustrerad.
              Han hade blivit fråntagen sitt körkort av en polisman. Han fick
              inte använda bilen. När han gick till polisstationen blev han
              i princip bara utskälld där. Han kände sig rädd för myndigheter,
              rädd för det här samhället och visste inte vad han skulle göra.
            </seg>
          </u>
          <u xml:id="i-d35abb454eb7d4c9-522" prev="i-d35abb454eb7d4c9-518" who="Q4975999">
            <seg>
              Först blev jag lite fundersam och undrade vad jag skulle göra
              med den här killen. Sedan följde jag och en kollega med honom
              och träffade polischefen i Örebro. Det visade sig att den här
              polismannen hävdade att han inte visste att man, när man var asylsökande
              på den tiden, fick en kopia på sitt körkort och att den skulle
              gälla som handling i Sverige. Men det sätt som han agerade på
              kunde inte ursäktas.
            </seg>
          </u>
          <u xml:id="i-d35abb454eb7d4c9-523" prev="i-d35abb454eb7d4c9-518" who="Q4975999">
            <seg>
              I och med den här processen fick polischefen upp ögonen för det
              som hände. Men Abbe hade väldigt svårt att själv ta den här kontakten.
              Det är inte ens alla som vågar gå till en politiker eller tror
              att det är lönsamt att gå till en politiker för att få sin sak
              prövad eller få hjälp.
            </seg>
          </u>
          <u xml:id="i-d35abb454eb7d4c9-524" prev="i-d35abb454eb7d4c9-518" who="Q4975999">
            <seg>
              Det var då som jag började driva idén om att man ska ha lokala
              antidiskrimineringsbyråer. Jag nämner Abbe därför att det är otroligt
              allvarligt när övergrepp begås av poliser. Abbe är långt ifrån
              den enda i Sverige som har upplevt diskriminering av polis, domstol
              eller säpo. Det är så otroligt fundamentalt att det finns en tillit
              till rättsväsendet i vårt samhälle.
            </seg>
          </u>
          <u xml:id="i-d35abb454eb7d4c9-525" prev="i-d35abb454eb7d4c9-518" who="Q4975999">
            <seg>
              En av de viktigaste saker som vi som politiker kan göra är att
              synliggöra de problem som finns. Kan man inte synliggöra dem och
              ta fram underlag som visar hur det ser ut, händer alldeles för
              lite. Jag tycker att de åtgärder som har vidtagits inom rättsväsendet
              är ett steg på vägen, men jag skulle vilja efterfråga fler åtgärder
              och tydligare markeringar från justitieministern i den här frågan.
            </seg>
          </u>
          <note type="speaker">
            Anf. 94 MARIAM OSMAN SHERIFAY (s):
          </note>
          <u xml:id="i-d35abb454eb7d4c9-526" next="i-d35abb454eb7d4c9-530" who="Q4971432">
            <seg>
              Herr talman! Rattfylleri är det trafikproblem som oroar oss mest.
              Enligt Vägverket dödas ca 150 människor och skadas 1 000 människor
              i rattfyllerirelaterade olyckor i Sverige varje år. Hur många
              nära och kära som drabbas av dessa siffror finns det ingen statistik
              på, men varje förlust är en stor tragedi.
            </seg>
          </u>
          <u xml:id="i-d35abb454eb7d4c9-527" prev="i-d35abb454eb7d4c9-526" who="Q4971432">
            <seg>
              Att köra rattfull är ett avskyvärt brott oavsett om det är Kalle
              eller Hassan som sitter bakom ratten. Men en del domstolar tycks
              vilja göra skillnad på om det är Kalle eller Hassan som sitter
              bakom ratten, och det gör mig väldigt orolig. De här domstolarna
              väljer också att döma Hassan hårdare. Därför är min fråga: Är
              vi verkligen lika inför lagen? Jag vill verkligen tro att så är
              fallet.
            </seg>
          </u>
          <u xml:id="i-d35abb454eb7d4c9-528" prev="i-d35abb454eb7d4c9-526" who="Q4971432">
            <seg>
              Vi har redan i dag ett minskat förtroende för rättsväsendet bland
              många invandrare, framför allt bland unga män från utomeuropeiska
              länder. De upplever att de diskrimineras överallt i vårt samhälle.
              De diskrimineras vid krogbesök, när de söker jobb, utbildning
              med mera. De upplever att de inte är representativa i vårt samhälle.
              De känner ingen samhörighet. Det här undersökningsresultatet gör
              inte saken bättre.
            </seg>
          </u>
          <u xml:id="i-d35abb454eb7d4c9-529" prev="i-d35abb454eb7d4c9-526" who="Q4971432">
            <seg>
              Jag har tidigare ställt en skriftlig fråga till justitieministern,
              och jag har fått ett bra svar. Samtidigt är jag medveten om att
              problemet kan lösas med hjälp av rekrytering av studenter med
              utländsk bakgrund till polis- och juristutbildningar. Men det
              verkar vara svårt för universiteten att lyckas med det uppdraget
              utan att diskriminera andra elever, som i fallet med Uppsala universitet.
              Därför vill jag passa på att efterlysa effektivare sätt för att
              rekrytera fler studenter med utländsk bakgrund till både polis-
              och juristutbildningarna.
            </seg>
          </u>
          <u xml:id="i-d35abb454eb7d4c9-530" prev="i-d35abb454eb7d4c9-526" who="Q4971432">
            <seg>
              Herr talman! Jag vet att den strukturella diskrimineringen är
              ett stort problem i vårt samhälle. Därför väntar jag med spänning
              på resultaten från utredningen som kommer inom rimlig tid. Den
              kommer utan tvivel att bekräfta det som många av oss har upplevt
              och upplever.
            </seg>
          </u>
          <note type="speaker">
            Anf. 95 Justitieminister THOMAS BODSTRÖM (s):
          </note>
          <u xml:id="i-d35abb454eb7d4c9-531" next="i-d35abb454eb7d4c9-537" who="Q3141607">
            <seg>
              Herr talman! Låt mig understryka det som Rolf Olsson sade här
              om att man ska vara försiktig med att dra slutsatser av olika
              undersökningar. Jag vill nämna ett problem när det gäller rattfylleri
              och val av påföljd. Vid val av påföljd tar man stor hänsyn till
              huruvida personen i fråga har alkoholproblem. Det är många gånger
              avgörande för om det blir fängelse eller skyddstillsyn. Här kan
              det finnas skillnader socialt och på olika sätt. Därför ska man
              vara väldigt försiktig. För att man ska få en möjlighet att få
              skyddstillsyn måste man också själv erkänna att man har alkoholproblem,
              och synen på alkohol kan till exempel vara avgörande för ett sådant
              ställningstagande. Man måste vara försiktig här. Det handlar inte
              bara om att titta på hur många personer som har fått skyddstillsyn
              och hur många som har fått fängelse, och det gäller särskilt en
              sådan fråga som rattfylleri som är ett så kallat påföljdsbrott.
            </seg>
          </u>
          <u xml:id="i-d35abb454eb7d4c9-532" prev="i-d35abb454eb7d4c9-531" who="Q3141607">
            <seg>
              Men inte desto mindre har vi ett problem i rättsväsendet. Även
              om jag inte har stött på någon domare som på något sätt har varit
              främlingsfientlig i sitt sätt att agera, är det, som Rolf Olsson
              har sagt här, mycket riktigt så att blotta misstanken är illa
              nog. Att dessa diskussioner, som kommer igen med jämna mellanrum,
              förekommer är också ett illavarslande tecken. Det gör att vi måste
              arbeta hårt. Det räcker inte med att rättsväsendet fungerar, utan
              det måste också finnas ett förtroende för rättsväsendet.
            </seg>
          </u>
          <u xml:id="i-d35abb454eb7d4c9-533" prev="i-d35abb454eb7d4c9-531" who="Q3141607">
            <seg>
              Jag är redo för flera olika saker. Det handlar inte om huruvida
              det ska undersökas och utredas, utan arbetet pågår för fullt.
            </seg>
          </u>
          <u xml:id="i-d35abb454eb7d4c9-534" prev="i-d35abb454eb7d4c9-531" who="Q3141607">
            <seg>
              Jag vill också nämna att inom ramen för det arbete som pågår
              i den arbetsgrupp som regeringen tillsatte för ett år sedan för
              att se över genomförandet och uppföljningen av integrationspolitiken
              inom ett antal politikområden, planeras att i samband med budgetpropositionen
              för år 2005 lägga fast särskilda integrationspolitiska mål för
              rättsväsendet. För domstolsväsendets del innebär det bland annat
              att utbildningsinsatserna i bemötandefrågor och frågor som rör
              faktorer bakom diskrimineringen kommer att intensifieras.
            </seg>
          </u>
          <u xml:id="i-d35abb454eb7d4c9-535" prev="i-d35abb454eb7d4c9-531" who="Q3141607">
            <seg>
              Det har alltså redan pågått arbete, det pågår arbete och det
              kommer att pågå arbete. Men det räcker naturligtvis inte. Jag
              tror säkert att det kommer att bli förbättringar sådana har redan
              skett men en viktig del är att vi har en rättvisande representation
              i de olika delarna av vårt rättsväsende. Här är problemen olika.
              Nämndemännen har ju sin anknytning till de politiska partierna,
              även om en sådan inte är nödvändig. Vi har där samma problem.
              Där handlar det om hur vi från de olika politiska partierna ska
              kunna rekrytera bättre. Så kommer man att kunna lösa detta. Också
              den nämndemannautredning som har arbetat och med vars hjälp man
              på olika sätt ska försöka rekrytera människor med annan bakgrund
              än som nu är fallet har betydelse.
            </seg>
          </u>
          <u xml:id="i-d35abb454eb7d4c9-536" prev="i-d35abb454eb7d4c9-531" who="Q3141607">
            <seg>
              När det gäller poliser har vi givit ett uppdrag till Gunno Gunnmo,
              den förre länspolismästaren i Stockholm. Det arbetet har redan
              påbörjats, och en forskarrapport har avlämnats. Gunno Gunnmo har
              i uppdrag att försöka se hur man ska kunna rekrytera personer
              med invandrarbakgrund till polisen. Det ser nämligen statistiskt
              ganska bra ut när det gäller polisen. Andelen är omkring 15 %,
              men det är inte representativt för hur Sverige ser ut. En lite
              väl vidlyftig tolkning av begreppet invandrarbakgrund har gjorts
              när en släkting som har någon utländsk bakgrund, till exempel
              från Finland, tagits in. Det blir i praktiken inte den representation
              som man vill ha. Det ser man också när man går på till exempel
              en examination av polisaspiranter.
            </seg>
          </u>
          <u xml:id="i-d35abb454eb7d4c9-537" prev="i-d35abb454eb7d4c9-531" who="Q3141607">
            <seg>
              Vad slutligen gäller åklagare och domare, som vi har talat mycket
              om i det här sammanhanget, säger man att problemet är att för
              få läser juridik. Här har jag mött väldigt oroande företeelser,
              nämligen att man på gymnasiet som person med invandrarbakgrund
              blir uppmanad att inte läsa juridik eftersom det skulle vara svårare
              om man inte har svenska språket som förstaspråk. Det är mycket
              allvarligt när det redan nere i grundskola och gymnasium avgörs
              hur domarkåren och åklagarkåren kommer att se ut i framtiden.
            </seg>
          </u>
          <note type="speaker">
            Anf. 96 ROLF OLSSON (v):
          </note>
          <u xml:id="i-d35abb454eb7d4c9-538" next="i-d35abb454eb7d4c9-544" who="Q6027916">
            <seg>
              Herr talman! Jag tackar för ministerns svar. Jag vill bara kommentera
              några av de punkter som nämnts. När det gäller alkoholproblem
              stämmer det naturligtvis att det är en aspekt att ta hänsyn till
              i domen. Genomsnittligt hade dock svenskarna högre alkoholhalt
              vid gripandet än vad personer med utländsk bakgrund hade. Detta
              kan tyda på en viss ökad tolerans för alkohol och därmed kanske
              en viss risk för alkoholproblem i större utsträckning. De ökar
              ju högre alkoholhalt man har. Jag tycker inte att det stärker
              bilden av att det skulle vara förklaringen.
            </seg>
          </u>
          <u xml:id="i-d35abb454eb7d4c9-539" prev="i-d35abb454eb7d4c9-538" who="Q6027916">
            <seg>
              Jag vill också understryka det som ministern sade om problemen
              och det faktiska läget när det gäller rekryteringen till de rättsvårdande
              myndigheterna. Jag har till exempel uppgifter från Riksåklagaren,
              som är mycket bekymrad över att man har mycket stora svårigheter
              med att rekrytera personer med utländsk bakgrund till åklagaryrket.
              Det är en utmaning som återstår att ta itu med i full fart. Därvidlag
              startar man nästan från noll.
            </seg>
          </u>
          <u xml:id="i-d35abb454eb7d4c9-540" prev="i-d35abb454eb7d4c9-538" who="Q6027916">
            <seg>
              Vi har från Vänsterpartiets sida i flera tidigare motioner yrkat
              på att en nationell undersökning eller utredning bör göras för
              att ta reda på om personer med invandrarbakgrund vid jämförbara
              brott döms hårdare än etniska svenskar. Bakgrunden till det förslaget
              är givetvis att det åtskilliga gånger framförts uppfattningar
              att så är fallet.
            </seg>
          </u>
          <u xml:id="i-d35abb454eb7d4c9-541" prev="i-d35abb454eb7d4c9-538" who="Q6027916">
            <seg>
              När Vänsterpartiet senast för några år sedan motionerade om att
              en undersökning eller utredning borde göras om ifall rättstillämpningen
              skiljer sig åt blev svaret från utskottsmajoriteten och sedermera
              här i kammaren att ingenting framkommit som pekade på ett behov
              av att en sådan utredning behövde göras. Därmed avslogs motionerna.
              Men vi är som bekant envisa i Vänsterpartiet, och vi har inte
              ändrat mening sedan dess. Vi tycker helt klart att med de reservationer
              som man kan rikta mot den gjorda undersökningen pekar det ändå
              i riktning mot att om domarna vid grovt rattfylleri skiljer sig
              åt, stärks vår övertygelse att det är nödvändigt att i större
              skala på djupet undersöka om det finns skillnader i strafftillämpningen.
            </seg>
          </u>
          <u xml:id="i-d35abb454eb7d4c9-542" prev="i-d35abb454eb7d4c9-538" who="Q6027916">
            <seg>
              Det är ju ett absolut grundläggande krav att de rättsvårdande
              myndigheterna, inte minst landets domstolar, åtnjuter ett fullgott
              förtroende hos alla människor i samhället. Som vi sagt är blotta
              misstanken att så inte skulle vara fallet oacceptabel. Det leder
              till ett minskat förtroende för rättsväsendet, och bland de drabbade
              förstärks givetvis uppfattningar att de rättsvårdande myndigheterna
              gör skillnad på folk.
            </seg>
          </u>
          <u xml:id="i-d35abb454eb7d4c9-543" prev="i-d35abb454eb7d4c9-538" who="Q6027916">
            <seg>
              Domstolsväsende, polis, kriminalvård och åklagare har och har,
              som ministern varit inne på, haft generösa utbildningsprogram
              för att uppmärksamma rasism, främlingsfientlighet och diskriminering.
              Det är bra, och det finns också en medvetenhet om att man till
              de rättsvårdande myndigheterna måste rekrytera fler människor
              med invandrarbakgrund. Det är små steg men viktiga ingredienser
              för att öka integrationen. Allt detta motverkas dock och fördärvas
              av att många människor med invandrarbakgrund in i märgen känner
              att inför skranket är det skillnad på folk. Där döms de som har
              invandrarbakgrund hårdare än andra. Sådan är uppfattningen bland
              många människor, och jag har själv mött en del av dem.
            </seg>
          </u>
          <u xml:id="i-d35abb454eb7d4c9-544" prev="i-d35abb454eb7d4c9-538" who="Q6027916">
            <seg>
              Herr talman! Min fråga till ministern är fortfarande: Är det
              inte självklart att vi måste våga utmana dessa uppfattningar genom
              att låta utreda strafftillämpningen mellan etniska svenskar och
              personer med invandrarbakgrund? Det bör göras på ett heltäckande
              sätt och inte styckevis och delt. Därmed är inte sagt att nu pågående
              insatser ska upphöra utan de ska självklart fortsätta. Det hela
              ska naturligtvis följas upp med grundade förslag till åtgärder.
            </seg>
          </u>
          <note type="speaker">
            Anf. 97 YVONNE RUWAIDA (mp):
          </note>
          <u xml:id="i-d35abb454eb7d4c9-545" next="i-d35abb454eb7d4c9-552" who="Q4975999">
            <seg>
              Herr talman! Justitieministern! Överlag har vi problem med brister
              i insamlandet av statistik. Till exempel samlar säpo inte in statistik
              som handlar om islamofobiska hatbrott. Man har bestämt sig för
              att inte göra det, för de olika instanserna inom rättsväsendet
              har inte definierat det som man tittar på när det gäller hatbrott.
              Den statistiken finns inte, för man tar inte in den informationen.
              Det gör inte heller Diskrimineringsombudsmannen, så vi vet inte
              hur mycket diskriminering vi har i samhället på grund av att någon
              är muslim eller har muslimsk bakgrund. Den informationen finns
              inte. Alltså är problemet osynliggjort.
            </seg>
          </u>
          <u xml:id="i-d35abb454eb7d4c9-546" prev="i-d35abb454eb7d4c9-545" who="Q4975999">
            <seg>
              Hur tror ni att kvinnor har kunnat föra kvinnokampen i Sverige?
              Genom att det finns statistik. Man kan jämföra löner mellan män
              och kvinnor i samma yrke. Man kan i dag inte jämföra löner mellan
              människor med invandrarbakgrund och svenskar i samma yrke. Statistiken
              finns inte.
            </seg>
          </u>
          <u xml:id="i-d35abb454eb7d4c9-547" prev="i-d35abb454eb7d4c9-545" who="Q4975999">
            <seg>
              Jag tycker att justitieministern uttrycker sig problematiskt.
              Det är problematiskt när han inte kan säga: Jo, jag vet om att
              det finns diskriminering, och det är fel. I stället kommer något
              slags personlig reflexion om att han har träffat någon domare
              som är främlingsfientlig. Diskriminering yttrar sig inte alltid
              i att en domare gör främlingsfientliga kommentarer. Det är problematiskt
              att inte justitieministern kan påvisa, vilket nästan alla i Sverige
              vet, att det finns mycket problem med diskriminering bland poliser
              och i hur polisen bemöter allmänheten.
            </seg>
          </u>
          <u xml:id="i-d35abb454eb7d4c9-548" prev="i-d35abb454eb7d4c9-545" who="Q4975999">
            <seg>
              På vissa ställen känner sig speciellt unga män med invandrarbakgrund
              oerhört illa behandlade av polisen. Det är så jag har sett det
              med egna ögon. Om helt vanligt folk i en krogkö en vacker dag
              råkar i diskussion med väktaren vilken klass du tillhör är ointressant
              tar polisen inte upp vittnesmål. Då försvinner det hela. Jag har
              fått hur många vittnesmål som helst om detta.
            </seg>
          </u>
          <u xml:id="i-d35abb454eb7d4c9-549" prev="i-d35abb454eb7d4c9-545" who="Q4975999">
            <seg>
              Jag skulle vilja att justitieministern säger att vi vet att det
              finns diskriminering i hela samhället. Vi vet också att det finns
              ett rättsväsende. Låt oss titta på hur det ser ut och ta fram
              underlag för det, så att vi kan arbeta med det. Det är den tydliga
              signal som jag skulle vilja ha.
            </seg>
          </u>
          <u xml:id="i-d35abb454eb7d4c9-550" prev="i-d35abb454eb7d4c9-545" who="Q4975999">
            <seg>
              Jag vill också ta upp frågan om islamofobi. Det är en frågeställning
              som blir mer och mer aktuell bland muslimer i Sverige men också
              bland dem som har muslimsk bakgrund. Alla kan inte skilja mellan
              vilka som är muslimer eller inte. Kommer man från Egypten blir
              man helt enkelt hållen för att vara muslim. Dessa personer känner
              sig utsatta i samhället i stort men också av rättsväsendet.
            </seg>
          </u>
          <u xml:id="i-d35abb454eb7d4c9-551" prev="i-d35abb454eb7d4c9-545" who="Q4975999">
            <seg>
              Vilka är det som stoppas på Sergels torg av polisen för att den
              vill kolla deras id-handlingar? Det är många som ser ut att vara
              muslimer. Hur ska vi möta upplevelsen av att bli behandlad så?
              Är det så att rättsväsendet i dag i det stora hela, inklusive
              säpo, behandlar människor som kommer från muslimska länder på
              ett rättvist och likvärdigt sätt? Kan justitieministern hävda
              det?
            </seg>
          </u>
          <u xml:id="i-d35abb454eb7d4c9-552" prev="i-d35abb454eb7d4c9-545" who="Q4975999">
            <seg>
              Det här är jätteviktiga frågeställningar, som jag verkligen vill
              att justitieministern tar till sig och jobbar vidare med. Vi har
              mycket mer att göra. En viktig sak som det vore väldigt enkelt
              att göra är att se till att göra en undersökning och titta på
              skillnader i strafftillämpning. Det är en väldigt enkel, konkret
              sak som man kan göra. Man kunde också titta på att säpo även ska
              utreda islamofobiska hatbrott, och inte enbart de andra hatbrotten.
            </seg>
          </u>
          <note type="speaker">
            Anf. 98 MARIAM OSMAN SHERIFAY (s):
          </note>
          <u xml:id="i-d35abb454eb7d4c9-553" next="i-d35abb454eb7d4c9-555" who="Q4971432">
            <seg>
              Herr talman! Tack för svaret.
            </seg>
          </u>
          <u xml:id="i-d35abb454eb7d4c9-554" prev="i-d35abb454eb7d4c9-553" who="Q4971432">
            <seg>
              Just frågan om rekrytering av nämndemän har vi diskuterat många
              gånger inom Socialdemokraterna. Personligen får jag och mina partikamrater
              ta på oss det, och jag hoppas att även ni kan göra det partivis.
              Jag tycker att det är en väldigt viktig fråga.
            </seg>
          </u>
          <u xml:id="i-d35abb454eb7d4c9-555" prev="i-d35abb454eb7d4c9-553" who="Q4971432">
            <seg>
              Justitieministern måste väl hålla med mig om att mer måste göras
              för rekryteringen av studenter med utländsk bakgrund. Det får
              inte bli så att vi inte vet hur vi ska hantera det, hur vi ska
              förhålla oss, hur vi ska påverka ungdomarna att välja rätt linje
              och hur mycket svenska de ska kunna. Det är jättesvårt för många
              studenter med utländsk bakgrund att komma in på juristlinjen.
              Vad kan vi göra för att få fler att välja just den? Jag vet att
              det är många som vill. Vad kan vi göra? Jag vet att det är en
              fråga som jag kanske ska ställa till utbildningsminister Östros,
              men jag måste ändå passa på att ställa den även till dig.
            </seg>
          </u>
          <note type="speaker">
            Anf. 99 Justitieminister THOMAS BODSTRÖM (s):
          </note>
          <u xml:id="i-d35abb454eb7d4c9-556" next="i-d35abb454eb7d4c9-565" who="Q3141607">
            <seg>
              Herr talman! Jag ska först säga en sak så att det inte blir något
              missförstånd. Jag sade att jag inte hade träffat någon som är
              öppet främlingsfientlig.
            </seg>
          </u>
          <u xml:id="i-d35abb454eb7d4c9-557" prev="i-d35abb454eb7d4c9-556" who="Q3141607">
            <seg>
              Den här diskussionen handlar om att man inte får generalisera
              på ett sätt som innebär att till exempel personer med invandrarbakgrund
              ska bedömas annorlunda. Ändå är Yvonne Ruwaida oerhört snabb att
              generalisera: Så är poliserna! Så är åklagarna! Så är domarna!
              Men hon har inget som helst faktaunderlag.
            </seg>
          </u>
          <u xml:id="i-d35abb454eb7d4c9-558" prev="i-d35abb454eb7d4c9-556" who="Q3141607">
            <seg>
              Om man skuldbelägger folk genom generaliseringar blir den här
              debatten mycket märklig, eftersom det är precis det motsatta vi
              nu försöker arbeta med. Det går alltså inte att bara ta enskilda
              exempel och döma ut alla poliser, att säga att så är poliser när
              de stoppar personer och så är poliser när de agerar si eller så.
              Det finns självfallet personer som agerar på ett sätt som inte
              är önskvärt, och de finns inom alla grupper. Men det är inte genom
              dessa grova generaliseringar som vi kommer åt problemen.
            </seg>
          </u>
          <u xml:id="i-d35abb454eb7d4c9-559" prev="i-d35abb454eb7d4c9-556" who="Q3141607">
            <seg>
              Det går inte heller, vill jag understryka, att bara titta på
              statistik över hur många personer som är dömda till olika påföljder.
              Då har man missuppfattat detta. Jag ska förklara varför.
            </seg>
          </u>
          <u xml:id="i-d35abb454eb7d4c9-560" prev="i-d35abb454eb7d4c9-556" who="Q3141607">
            <seg>
              Vid strafftillämpning tar man hänsyn till flera olika omständigheter.
              Det står klart och tydligt, och det gäller för alla. Jag kan säga,
              utan att göra den minsta undersökning, att jag kan garantera att
              det är fler personer med utländsk bakgrund som döms till fängelse
              för samma brott. Varför kan jag säga det? Jo, man ska bland annat
              ta hänsyn till risken för att en person avviker. Det gör att han
              blir häktad och sedan dömd till fängelse. Det kan vara ett brott
              som inte ger fängelse om det inte är risk att en person avviker,
              till exempel om han har ett hemvist och en socialt ordnad situation.
              Det är inget konstigt med det. Det är ganska naturligt att personer
              på så sätt blir häktade och sedan får avtjäna sitt straff omedelbart
              om de döms till ett kortare fängelsestraff. Då ska vi titta på
              frihetsberövade och häktade personer. Det är inget konstigt.
            </seg>
          </u>
          <u xml:id="i-d35abb454eb7d4c9-561" prev="i-d35abb454eb7d4c9-556" who="Q3141607">
            <seg>
              En annan sak är att det handlar om sociala frågor. Vi vet att
              personer med invandrarbakgrund har en svagare social ställning.
              Det är en annan sak som man tar hänsyn till vid påföljder, nämligen
              risken att råka ut för brott och möjligheten att återanpassa sig
              till samhället. Det görs en samlad bedömning, bland annat av hur
              man är förankrad i samhället. Domstolen ska göra en riskbedömning,
              hur stor risken är, och sedan ta hänsyn till om det är oundgängligen
              nödvändigt att döma till fängelse.
            </seg>
          </u>
          <u xml:id="i-d35abb454eb7d4c9-562" prev="i-d35abb454eb7d4c9-556" who="Q3141607">
            <seg>
              Det går absolut inte att bara göra en stor statistisk undersökning
              och säga att ett antal personer med utländsk bakgrund har dömts
              till fängelse och ett antal svenskar har inte dömts och därför
              är det diskriminering.
            </seg>
          </u>
          <u xml:id="i-d35abb454eb7d4c9-563" prev="i-d35abb454eb7d4c9-556" who="Q3141607">
            <seg>
              Detta innebär inte att det inte finns strukturella problem. Det
              är därför som man måste jobba mycket djupare än att bara ta fram
              statistiskt underlag. Därför kommer den undersökning som jag nu
              nämnde att ha stor betydelse, för man arbetar mycket djupare och
              med bättre analytiska metoder. Utöver det pågår alltså en rad
              arbeten.
            </seg>
          </u>
          <u xml:id="i-d35abb454eb7d4c9-564" prev="i-d35abb454eb7d4c9-556" who="Q3141607">
            <seg>
              Vi kan inte vara nöjda förrän vi har en representation som är
              överensstämmande med hur samhället ser ut i övrigt. Vi är en bra
              bit därifrån inom vissa av dessa grupper, på samma sätt som vi
              i de politiska partierna är ganska dåliga på det.
            </seg>
          </u>
          <u xml:id="i-d35abb454eb7d4c9-565" prev="i-d35abb454eb7d4c9-556" who="Q3141607">
            <seg>
              Det här är ett mycket större problem än bara för rättsväsendet,
              men det är en särskilt viktig del av rättsväsendet. Rättsväsendet
              och domstolarna är de enda som dömer människor. Och polisen är
              den enda som har våldsmonopol. Det är därför som det är särskilt
              viktigt att det här blir representativt. Men man får vara lite
              försiktig och nyanserad i debatten. Om vi ska nå resultat och
              lyckas krävs det djupare kunskap, bättre analyser och bättre förslag.
            </seg>
          </u>
          <note type="speaker">
            Anf. 100 ROLF OLSSON (v):
          </note>
          <u xml:id="i-d35abb454eb7d4c9-566" next="i-d35abb454eb7d4c9-569" who="Q6027916">
            <seg>
              Herr talman! Jag håller med justitieministern om att den undersökning
              som jag tycker ska göras självfallet ska göras på ett så nyanserat
              sätt som möjligt och vara så djupgående som möjligt, inte ytlig.
              De kraven ska vi självfallet ställa på en undersökning, som jag
              tycker ska göras. Därvidlag skiljer vi oss inte åt. Jag har inte
              förordat någon annan typ av utredning.
            </seg>
          </u>
          <u xml:id="i-d35abb454eb7d4c9-567" prev="i-d35abb454eb7d4c9-566" who="Q6027916">
            <seg>
              I det första svaret från justitieministern tar jag fasta på orden
              och engagemanget kring att alla ska vara lika inför lagen och
              att blotta misstanken att det skulle förekomma en strukturell
              diskriminering inom rättsväsendet tar ministern på största allvar.
              Det är självfallet en väldigt viktig utgångspunkt.
            </seg>
          </u>
          <u xml:id="i-d35abb454eb7d4c9-568" prev="i-d35abb454eb7d4c9-566" who="Q6027916">
            <seg>
              Vi skiljer oss främst i detta, som jag upplever nu, att ministern
              inte vill gå längre än att avvakta de nu pågående insatserna.
              Vi har varit överens i förhandlingar och överläggningar, och är
              det här i dag, om att dessa satsningar behövs. Det är viktigt
              att det fullföljs det vill jag understryka.
            </seg>
          </u>
          <u xml:id="i-d35abb454eb7d4c9-569" prev="i-d35abb454eb7d4c9-566" who="Q6027916">
            <seg>
              Men, herr talman, det är min övertygelse att det inte räcker.
              Vi vill belysa hela området med en omfattande utredning och sedan
              gå vidare med ytterligare åtgärder. Vi kommer från Vänsterns sida
              att fortsätta att driva detta krav. Människornas tillit till rättsväsendet
              är utomordentligt viktig i ett demokratiskt samhälle. Det finns
              tydliga tecken på att alltför många i dag tvivlar starkt på likheten
              inför lagen. Det måste vi ändra på. Herr talman och ministern!
              Vi återkommer i den här frågan.
            </seg>
          </u>
          <note type="speaker">
            Anf. 101 YVONNE RUWAIDA (mp):
          </note>
          <u xml:id="i-d35abb454eb7d4c9-570" next="i-d35abb454eb7d4c9-574" who="Q4975999">
            <seg>
              Herr talman! Jag trodde att det var en självklarhet i Sverige
              i dag att tycka och tro att det finns diskriminering i hela samhället.
              Inte trodde jag i min vildaste fantasi att justitieministern trodde
              att rättsväsendet var den zon i samhället där diskriminering inte
              förekommer.
            </seg>
          </u>
          <u xml:id="i-d35abb454eb7d4c9-571" prev="i-d35abb454eb7d4c9-570" who="Q4975999">
            <seg>
              Det jag har sagt hela tiden är att vi behöver mer statistik och
              mer fakta. Ja! Om man gör en undersökning om skillnader i strafftillämpning
              kan man också i en sådan ta hänsyn till olika faktorer och redovisa
              det. Man kan ändå få en bild, som det vore väldigt värdefullt
              att få. Det finns ingen ursäkt för att inte göra en sådan.
            </seg>
          </u>
          <u xml:id="i-d35abb454eb7d4c9-572" prev="i-d35abb454eb7d4c9-570" who="Q4975999">
            <seg>
              Jag har i mina diskussioner om polisen och polisens arbete inte
              bara pratat regelbundet med ungdomar som bor i förorten jag bor
              själv i förorten utan jag har dessutom pratat med Diskrimineringsombudsmannen,
              som har haft en dialog med poliser och som får in anmälningar
              mot polisen över hela landet. Jag har fått signaler från henne
              som är väldigt oroväckande. Detta kommer alltså inte bara från
              min personliga hemgård i Akalla.
            </seg>
          </u>
          <u xml:id="i-d35abb454eb7d4c9-573" prev="i-d35abb454eb7d4c9-570" who="Q4975999">
            <seg>
              Jag vet att det finns problem inom rättsväsendet. Alla de signaler
              som finns i samhället visar det. Justitieministern vill inte ta
              fram fakta, utan han vill bara arbeta mot diskriminering. Han
              vill inte ta fram en reell, faktisk bild av hur det är. Jag tycker
              att det är väldigt oroväckande.
            </seg>
          </u>
          <u xml:id="i-d35abb454eb7d4c9-574" prev="i-d35abb454eb7d4c9-570" who="Q4975999">
            <seg>
              Justitieministern har inte kommenterat om vi kan se till att
              säpo även kommer att titta på islamofobiska hatbrott framöver.
              Jag har själv haft en dialog med säpo i den frågan, men jag skulle
              gärna vilja veta om justitieministern tycker att det vore viktigt
              att i dag även insamla information om islamofobiska hatbrott.
            </seg>
          </u>
          <note type="speaker">
            Anf. 102 Justitieminister THOMAS BODSTRÖM (s):
          </note>
          <u xml:id="i-d35abb454eb7d4c9-575" next="i-d35abb454eb7d4c9-594" who="Q3141607">
            <seg>
              Herr talman! Vi kanske närmar oss varandra. Om vi står här ett
              tag till kanske vi blir helt överens.
            </seg>
          </u>
          <u xml:id="i-d35abb454eb7d4c9-576" prev="i-d35abb454eb7d4c9-575" who="Q3141607">
            <seg>
              Jag vill tillägga att det självklart finns personer inom rättsväsendet
              som agerar på ett sätt som inte är lämpligt. Det är en spegling
              av samhället i övrigt, så det är självklart att det finns sådana.
              Det jag vände mig mot var den generalisering som jag tyckte mig
              höra i det förra anförandet.
            </seg>
          </u>
          <u xml:id="i-d35abb454eb7d4c9-577" prev="i-d35abb454eb7d4c9-575" who="Q3141607">
            <seg>
              Vi ska komma ihåg att vi inte kommer att kunna vara nöjda förrän
              det är en ordentlig representation, och vi måste fortsätta detta
              strukturella arbete. Vi måste fortsätta utbildningen, och vi måste
              fortsätta med dessa fördjupade analyser. Då är det naturligtvis
              också välkommet att man använder sig av olika sorters statistik.
              Men att bara plocka fram det faktum att utländska personer till
              exempel döms hårdare är inte så fruktbart, utan man måste se på
              orsakerna till det. Det behövs alltså ingen undersökning för detta
              av bland annat de skäl som jag tidigare nämnde. Då är det bättre
              att lägga arbete på sådant som kan ge direkta resultat. Men självklart
              är kunskap någonting som vi verkligen behöver för det här arbetet
              och mycket annat också.
            </seg>
          </u>
          <u xml:id="i-d35abb454eb7d4c9-578" prev="i-d35abb454eb7d4c9-575" who="Q3141607">
            <seg>
              Låt oss gå vidare! Jag tror att vi fyra är helt överens om att
              detta är ett mycket prioriterat område och att det är mycket som
              behöver göras. Låt oss framför allt fortsätta att hålla den här
              debatten och diskussionen vid liv! Och vi ska fortsätta att vidta
              de åtgärder som behövs.
            </seg>
          </u>
          <u xml:id="i-d35abb454eb7d4c9-579" prev="i-d35abb454eb7d4c9-575" who="Q3141607">
            <seg>
              Slutligen vill jag säga något som jag inte hann med när det var
              tre i interpellationsdebatten. Jag tar gärna upp den diskussionen
              med säpo. Det är någonting som regeringen också prioriterar, den
              typen av brott, så det är också saker som jag gärna fortsätter
              att diskutera.
            </seg>
          </u>
          <note>
            Överläggningen var härmed avslutad.
          </note>
          <note>
            17 § Anmälan om inkommen faktapromemoria om förslag från Europeiska
            kommissionen
          </note>
          <note>
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <u xml:id="i-d35abb454eb7d4c9-580" prev="i-d35abb454eb7d4c9-575" who="Q3141607">
            <seg>
              KOM(2004)178
            </seg>
          </u>
          <note>
            18 § Bordläggning
          </note>
          <note>
            Anmäldes och bordlades
          </note>
          <note>
            19 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 19 maj
          </note>
          <note>
            Sven Brus
          </note>
          <u xml:id="i-d35abb454eb7d4c9-581" prev="i-d35abb454eb7d4c9-575" who="Q3141607">
            <seg>
              Tobias Billström
            </seg>
          </u>
          <note>
            Per Westerberg
          </note>
          <note>
            Kjell-Erik Karlsson
          </note>
          <note>
            Allan Widman
          </note>
          <note>
            Christer Nylander
          </note>
          <note>
            Lars-Ivar Ericson
          </note>
          <note>
            Lena Ek
          </note>
          <u xml:id="i-d35abb454eb7d4c9-582" prev="i-d35abb454eb7d4c9-575" who="Q3141607">
            <seg>
              Alice Åström
            </seg>
          </u>
          <u xml:id="i-d35abb454eb7d4c9-583" prev="i-d35abb454eb7d4c9-575" who="Q3141607">
            <seg>
              Alice Åström
            </seg>
          </u>
          <note>
            Anne-Marie Ekström
          </note>
          <note>
            Sven Brus
          </note>
          <note>
            Sven Brus
          </note>
          <note>
            Gunnar Andrén
          </note>
          <note>
            Erik Ullenhag
          </note>
          <note>
            Mia Franzén
          </note>
          <u xml:id="i-d35abb454eb7d4c9-584" prev="i-d35abb454eb7d4c9-575" who="Q3141607">
            <seg>
              Alice Åström
            </seg>
          </u>
          <note>
            Karin Svensson Smith
          </note>
          <note>
            Bengt-Anders Johansson
          </note>
          <u xml:id="i-d35abb454eb7d4c9-585" prev="i-d35abb454eb7d4c9-575" who="Q3141607">
            <seg>
              Tobias Billström
            </seg>
          </u>
          <note>
            Magdalena Andersson
          </note>
          <note>
            Ulf Sjösten
          </note>
          <note>
            Inger René
          </note>
          <note>
            Lars Elinderson
          </note>
          <note>
            Lennart Fremling
          </note>
          <note>
            Maria Larsson
          </note>
          <note>
            Ulf Nilsson
          </note>
          <note>
            Ulf Nilsson
          </note>
          <note>
            Sverker Thorén
          </note>
          <u xml:id="i-d35abb454eb7d4c9-586" prev="i-d35abb454eb7d4c9-575" who="Q3141607">
            <seg>
              Kerstin-Maria Stalin
            </seg>
          </u>
          <note>
            Gunnar Andrén
          </note>
          <note>
            Gunnar Nordmark
          </note>
          <note>
            Marie Wahlgren
          </note>
          <note>
            Christer Winbäck
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 25 maj.
          </note>
          <note>
            20 § Anmälan om frågor för skriftliga svar
          </note>
          <u xml:id="i-d35abb454eb7d4c9-587" prev="i-d35abb454eb7d4c9-575" who="Q3141607">
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 19 maj
          </note>
          <note>
            Carl B Hamilton
          </note>
          <note>
            Kent Härstedt
          </note>
          <note>
            Sverker Thorén
          </note>
          <note>
            Lennart Kollmats
          </note>
          <note>
            Lennart Kollmats
          </note>
          <note>
            Jan Ertsborn
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 25 maj.
          </note>
          <note>
            21 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 18 maj
          </note>
          <note>
            Ronny Olander
          </note>
          <note>
            den 19 maj
          </note>
          <note>
            Kenneth Johansson
          </note>
          <note>
            Siw Wittgren-Ahl
          </note>
          <note>
            Cecilia Wikström
          </note>
          <note>
            Veronica Palm
          </note>
          <note>
            Marietta de Pourbaix-Lundin
          </note>
          <note>
            Joe Frans
          </note>
          <note>
            Henrik von Sydow
          </note>
          <note>
            Nina Lundström
          </note>
          <note>
            Annica Jonsson
          </note>
          <note>
            Johnny Gylling
          </note>
          <note>
            Mariam Osman Sherifay
          </note>
          <note>
            Carl-Axel Johansson
          </note>
          <note>
            Birgitta Sellén
          </note>
          <note>
            Rolf Gunnarsson
          </note>
          <note>
            Rolf Gunnarsson
          </note>
          <note>
            Kenneth Johansson
          </note>
          <u xml:id="i-d35abb454eb7d4c9-588" prev="i-d35abb454eb7d4c9-575" who="Q3141607">
            <seg>
              Sten Tolgfors
            </seg>
          </u>
          <u xml:id="i-d35abb454eb7d4c9-589" prev="i-d35abb454eb7d4c9-575" who="Q3141607">
            <seg>
              Sten Tolgfors
            </seg>
          </u>
          <note>
            Christin Nilsson
          </note>
          <note>
            Billy Gustafsson
          </note>
          <note>
            Maria Larsson
          </note>
          <note>
            Lars Johansson
          </note>
          <u xml:id="i-d35abb454eb7d4c9-590" prev="i-d35abb454eb7d4c9-575" who="Q3141607">
            <seg>
              Lena Adelsohn Liljeroth
            </seg>
          </u>
          <u xml:id="i-d35abb454eb7d4c9-591" prev="i-d35abb454eb7d4c9-575" who="Q3141607">
            <seg>
              Lena Adelsohn Liljeroth
            </seg>
          </u>
          <u xml:id="i-d35abb454eb7d4c9-592" prev="i-d35abb454eb7d4c9-575" who="Q3141607">
            <seg>
              Lena Adelsohn Liljeroth
            </seg>
          </u>
          <note>
            Svaren redovisas i bilaga som fogats till riksdagens snabbprotokoll
            tisdagen den 25 maj.
          </note>
          <note>
            22 § Kammaren åtskildes kl. 16.41.
          </note>
          <u xml:id="i-d35abb454eb7d4c9-593" prev="i-d35abb454eb7d4c9-575" who="Q3141607">
            <seg>
              Förhandlingarna leddes
            </seg>
          </u>
          <u xml:id="i-d35abb454eb7d4c9-594" prev="i-d35abb454eb7d4c9-575" who="Q3141607">
            <seg>
              /Monica Gustafson
            </seg>
          </u>
        </div>
      </body>
    </text>
  </TEI>
</teiCorpus>
