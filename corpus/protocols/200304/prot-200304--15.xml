<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200304</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200304</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--15</head>
          <docDate when="2003-10-17">2003-10-17</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2003/04:15
          </note>
          <note>
            Fredagen den 17 oktober
          </note>
          <note>
            Kl. 09:00 - 11:56
          </note>
          <note>
            1 § Val av ledamöter i Nordiska rådets svenska delegation
          </note>
          <note>
            Företogs val av tjugo ledamöter i Nordiska rådets svenska delegation.
          </note>
          <note>
            Valberedningen hade enhälligt beslutat om gemensam lista för
            val av ledamöter till Nordiska rådets svenska delegation.
          </note>
          <note>
            Sedan en promemoria innehållande den gemensamma listan delats
            ut och godkänts av kammaren befanns följande personer, vilkas
            namn i här angiven ordning upptagits på listan, valda till ledamöter
            i Nordiska rådets svenska delegation för riksmötet 2003/04:
          </note>
          <note>
            2 § Val av suppleanter i Nordiska rådets svenska delegation
          </note>
          <note>
            Företogs val av tjugo suppleanter i Nordiska rådets svenska delegation.
          </note>
          <note>
            Valberedningen hade enhälligt beslutat om gemensam lista för
            val av suppleanter i Nordiska rådets svenska delegation.
          </note>
          <note>
            Sedan en promemoria innehållande den gemensamma listan delats
            ut och godkänts av kammaren befanns följande personer, vilkas
            namn i här angiven ordning upptagits på listan, valda till suppleanter
            i Nordiska rådets svenska delegation för riksmötet 2003/04:
          </note>
          <note>
            3 § Anmälan om kompletteringsval till EU-nämnden och riksdagens
            krigsdelegation
          </note>
          <note>
            Andre vice talmannen meddelade att på grund av uppkomna vakanser
            hade Socialdemokraternas riksdagsgrupp anmält Kenneth G Forslund
            som ledamot i EU-nämnden och statsrådet Pär Nuder som ledamot
            i riksdagens krigsdelegation.
          </note>
          <note>
            Andre vice talmannen förklarade valda till
          </note>
          <note>
            ledamot i EU-nämnden
          </note>
          <note>
            ledamot i riksdagens krigsdelegation
          </note>
          <note>
            4 § Anmälan om inkommen faktapromemoria om förslag från Europeiska
            kommissionen
          </note>
          <note>
            Andre vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            5 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            6 § Allmänpolitisk debatt (forts. från prot. 14)
          </note>
          <note>
            Miljö- och jordbruksfrågor
          </note>
          <note type="speaker">
            Anf. 1 SVERKER THORÉN (fp):
          </note>
          <u>
            <seg>
              Fru talman! I min hand håller jag en kopia av ett brev jag fick
              när jag var inbjuden till Öland i augusti i år. Jag fick det av
              en campingvärd, medlem i Ölands Turistförening. Det är en förening
              bestående av 200 företag i samverkan.
            </seg>
          </u>
          <u>
            <seg>
              Föreningen hade de första dagarna i mars i år sänt ett brev till
              Miljödepartementet med rubriken Oljekatastrof slår ut stora delar
              av Ölands största näring. I brevet beskriver man sin oro inför
              den ökande risken av en oljekatastrof, och man konstaterar att
              300 km kustlinje på östra Öland insmord i olja blir definitivt
              en katastrof för näringen. Ölands Turistförening kräver besked
              av regeringen om vad som görs. Vi kräver handling och inte enbart
              innehållslösa ord. I brevet vill man ha svar på ett antal frågor
              och ger egna förslag på vad som kan göras. När jag fick kopian
              av brevet i augusti hade man inte fått något svar på sina frågor.
              Ännu i dag har Ölands Turistförening inte fått någon reaktion
              från departement eller regering.
            </seg>
          </u>
          <u>
            <seg>
              Det är inte bara Ölands Turistförening som väntar. Denna kammare
              gav i januari i år regeringen i uppdrag att så snart som möjligt
              hos IMO ansöka om att svenskt vatten i Östersjön ska klassas som
              särskilt känsligt havsområde. Det är ett uppdrag som ännu inte
              utförts.
            </seg>
          </u>
          <u>
            <seg>
              Den hittills bedrivna havsmiljöpolitiken är ett misslyckande.
              Ett gigantiskt genomförandeunderskott som aldrig skulle tillåtas
              på land är verklighet i havsmiljöpolitiken. Havet är ett offer
              för allmänningens förbannelse, och den förda politiken har kommit
              till vägs ände enligt regeringens egen havsmiljökommission. Den
              häpnadsväckande politiska passiviteten på havsmiljöområdet måste
              nu brytas! För att få bort synen på havet som allas rätt men ingens
              ansvar måste nu arbetet intensifieras i riksdag, EU-parlament
              och FN.
            </seg>
          </u>
          <u>
            <seg>
              Fru talman! Folkpartiet liberalerna har i riksdagen lagt fram
              förslag efter förslag för att möta det växande hotet mot bland
              annat Östersjön. Många av dessa förslag återfinns nu i Havsmiljökommissionens
              slutbetänkande. På havets botten utanför Galiciens kust ligger
              fortfarande den trasiga oljeskorven Prestige och läcker ut det
              sista av sin last. Här i Östersjön närmar sig ytterligare en vinter
              med undermåliga fartyg som transporterar olja. Vi anser att regeringen
              måste sluta att låsa sig vid en åldrig Helcomprocess och i stället
              med kraft driva havsmiljöfrågorna i EU där de nu står högt på
              dagordningen. Under hösten kommer flera viktiga förslag upp där,
              bland annat förslaget om straffrättsliga påföljder vid oljeutsläpp
              och ett yttrande om snabbare utfasning av enkelskrov.
            </seg>
          </u>
          <u>
            <seg>
              Efter de senaste årens många incidenter, och i väntan på slutlig
              utfasning, är det nu också dags att fördyra transporterna för
              de lastägare som utnyttjar undermåligt tonnage. Vi föreslår därför
              att Sverige verkar för att enkelskroviga stortanksfartyg i Östersjön
              ska ha assisterande bogserbåt. Detta krav ska drivas i Helcom,
              EU och i IMO. Vi föreslår också att Sverige omedelbart ansöker
              om att den nyinrättade Europeiska sjösäkerhetsbyrån, EMSA, ska
              förläggas i Sverige. Sverige har en lång sjöfartstradition och
              stor kompetens på området, och dessutom finns ett av de mest hotade
              haven i vår omedelbara närhet.
            </seg>
          </u>
          <u>
            <seg>
              Inte kan regeringen fortsätta att bli riksdagen, Ölands Turistförening
              och Östersjön svaret skyldig? Det är dags för omedelbar sjösättning
              av de första mest akuta delarna av en nationell marin strategi
              och ett kraftfullt svenskt agerande i EU.
            </seg>
          </u>
          <u>
            <seg>
              Fru talman! Hållbar utveckling måste bli mer än ord. Det är inte
              bara havsmiljöpolitiken som har kommit till vägs ände. Framtidens
              stora miljöutmaningar måste hanteras med nya strategier. Vi kan
              inte längre använda gamla tiders organisation, regelverk och styrmedel
              för att hantera och stimulera den mycket genomgripande utveckling
              som behövs.
            </seg>
          </u>
          <u>
            <seg>
              Folkpartiet har därför föreslagit att en hållbarhetskommission
              tillsätts med uppgift att se över vilka effektiviseringar och
              moderniseringar av samhällets regelverk, styrmedel och upplysningsverksamhet
              som behöver göras för att säkerställa att samhället inte motverkar
              goda initiativ från individer och företag. Analysen bör resultera
              i förslag på vilka organisatoriska förändringar som bör genomföras
              för att skapa ett modernt, effektivt och rationellt fungerande
              Sverige. Det är dags att finna de systemfel som motverkar hållbar
              utveckling.
            </seg>
          </u>
          <u>
            <seg>
              Vi vill att en expertkommission tillkallas för att analysera
              de grundläggande frågorna om hur hindren för en hållbar samhällsutveckling
              kan undanröjas och hur konflikter mellan miljömål och samhällsmål
              kan lösas på ett bättre sätt än i dag. Nationalkommittén för Agenda
              21 och Habitat lade i våras fram sitt slutbetänkande En hållbar
              framtid i sikte? . I betänkandet bekräftas på punkt efter punkt
              behovet av att nu genomföra den analys Folkpartiet föreslår. Uppseendeväckande
              är att kommittén konstaterade att en samordning i Regeringskansliet
              av politiken för hållbar utveckling saknats.
            </seg>
          </u>
          <u>
            <seg>
              I det senare fallet agerade regeringen och meddelade omgående
              att ett särskilt samordningskansli för hållbar utveckling inrättats
              i Statsrådsberedningen tio år efter FN:s stora miljökonferens
              i Rio och först efter ett påpekande från Nationalkommittén. Men
              det behövs mer än detta. För att miljöpolitiken ska vara genomförbar
              måste den ha folklig uppslutning, finna och åtgärda systemfel
              och diskuteras i mycket långsiktiga perspektiv. Det är för att
              åstadkomma detta Folkpartiet driver frågan om en hållbarhetskommission.
            </seg>
          </u>
          <u>
            <seg>
              Vårt förslag stöds nu av Centern, Kristdemokraterna och Miljöpartiet.
              Det är dags att nu växla upp arbetet ytterligare en nivå. Hållbar
              utveckling måste bli mer än ord. Att enligt Folkpartiets förslag
              tillsätta den hållbarhetskommission jag just har beskrivit tror
              vi är en avgörande del i den processen.
            </seg>
          </u>
          <note type="speaker">
            Anf. 2 SVEN GUNNAR PERSSON (kd):
          </note>
          <u>
            <seg>
              Fru talman! Med intern-TV:n påslagen i arbetsrummet har jag under
              de allmänpolitiska debattdagarna gång på gång hört hur oppositionspartierna
              med all rätt klagat över att socialdemokrater från aktuella utskottsområden
              och även från regeringen håller sig borta från kammardebatten.
              De har med vår terminologi i utskottet varit mer rödlistade än
              talarlistade.
            </seg>
          </u>
          <u>
            <seg>
              När det gäller miljö- och jordbruksfrågor är det annorlunda.
              Miljöministern och i varje fall en socialdemokrat från utskottet
              finns på talarlistan. Även om det naturligtvis är en självklarhet
              ska ni ha all heder av att ni på det sättet visar respekt också
              för oppositionens representanter.
            </seg>
          </u>
          <u>
            <seg>
              Jag kommer att koncentrera mitt anförande på miljöfrågorna. När
              det gäller jordbruks- och livsmedelsfrågorna vill jag hänvisa
              alla kunskapstörstande till vår fullmatade partimotion på området.
              Där kan ni läsa om hur vi vill bryta Socialdemokraternas jordbruksfientliga
              politik så att jordbruksföretag och livsmedelsproduktion kan ske
              på ett konkurrenskraftigt sätt i hela landet. Att regeringen än
              en gång undviker att uppfylla löftet om sänkt dieselskatt för
              jord- och skogsbrukets maskiner är inget annat än ett djupgående
              svek, som utraderar det lilla förtroende som eventuellt fanns
              kvar när det gäller socialdemokratisk jordbrukspolitik.
            </seg>
          </u>
          <u>
            <seg>
              Fru talman! Riksdagen har i nästintill total enighet antagit
              ett antal miljökvalitetsmål. Det övergripande syftet är att överlämna
              ett samhälle till nästa generation där de stora miljöproblemen
              är lösta. Detta är ett uttryck för hur allvarligt de allra flesta
              ser på frågor som rör luften vi andas, vattnet som ger liv och
              släcker törst, maten som föder oss och mångfalden av liv och växtlighet
              ödesfrågor för oss och för kommande generationer.
            </seg>
          </u>
          <u>
            <seg>
              Det är långt kvar innan de uppsatta miljökvalitetsmålen kommer
              att nås. Miljömålsrådet, som följer utvecklingen och utvärderar
              arbetet för att nå målen, är särskilt bekymrade när det gäller
              två av målen, Begränsad klimatpåverkan och Giftfri miljö. Man
              är i och för sig bekymrad när det gäller flera. Det är beklagligt
              att regeringen med samarbetspartier på dessa områden inte har
              tillräckliga ambitioner. Politiken präglas av ryckighet, och anslagen
              används som bälgaspel som dras in och ut i den takt som finansministern
              dirigerar utgiftstaken.
            </seg>
          </u>
          <u>
            <seg>
              Fru talman! Regeringen har i sin budget minskat anslaget för
              klimatinvesteringar med 60 miljoner kronor för 2004. För de kommande
              två åren finns inte en krona i anslag. Med tanke på alla de ansökningar
              som finns för att kunna göra denna typ av investeringar, för att
              framför allt kunna sänka utsläppen av koldioxid, är regeringens
              politik högst oroväckande.
            </seg>
          </u>
          <u>
            <seg>
              Jag har på senare tid besökt två projekt som med stöd från detta
              anslag lyckats sänka sina utsläpp radikalt. I Lindesberg, i min
              sköna hembygd, har energibolaget genom att ta vara på spillvärme
              från Frövifors Bruk sänkt koldioxidutsläppen med mellan 80 och
              90 %. I Karlshamns kommun har energibolaget i ett liknande samarbete
              med Södra Cell minskat utsläppen med 87 % genom att värma ca 6
              000 villor med spillvärme.
            </seg>
          </u>
          <u>
            <seg>
              Vi kristdemokrater föreslår ökade anslag på detta område. Varför,
              miljöministern, saknar regeringen ambitioner i arbetet för att
              nå klimatmålen i denna del?
            </seg>
          </u>
          <u>
            <seg>
              Fru talman! I vårt land finns mer än 700 sjöar, vikar, öar och
              markområden som är starkt förorenade av olika miljögifter, som
              exempelvis PCB, kvicksilver och kadmium. Jag bor själv några kilometer
              från ett av de allra värst, till följd av statlig verksamhet,
              drabbade områdena, Kvarntorps industriområde. Dessa områden tjänar
              som källor för miljögifternas spridning till omgivningen. För
              att man ska kunna uppfylla miljökvalitetsmålet Giftfri miljö är
              det absolut nödvändigt att dessa giftkällor elimineras genom en
              grundlig sanering där det är möjligt och lämpligt.
            </seg>
          </u>
          <u>
            <seg>
              Det var nedslående att regeringen i vårpropositionen kraftigt
              sänkte anslagen till sanering av förorenade områden. För 2004
              finns ingen återställelse i årets budgetproposition. Kristdemokraterna
              anser att ambitionsnivån måste höjas, och vi föreslår ökade anslag
              i vår budgetmotion.
            </seg>
          </u>
          <u>
            <seg>
              Fru talman! På två för miljön mycket viktiga områden sviker regeringen
              sina åtaganden i förhållande till de mål som vi gemensamt kommit
              överens om. Det är beklagligt och illavarslande och minskar trovärdigheten
              i de alltmer sällan hörda talen om det gröna folkhemmet. Jag hoppas
              att miljöministern i sitt anförande kan ge ett bra svar på frågan
              varför man så påtagligt sänkt ambitionerna.
            </seg>
          </u>
          <note type="speaker">
            Anf. 3 SVEN-ERIK SJÖSTRAND (v):
          </note>
          <u>
            <seg>
              Fru talman! Det blev tysk mjölk hos Lidl i Sverige. Den tyska
              lågpriskedjan har nu öppnat sina elva första butiker, och fler
              lär det tyvärr bli. Mjölken fraktas med båt från Lübeck till Lidls
              centrallager i Halmstad. Sedan säljs den under affärskedjans eget
              varumärke Milbona och är behandlad för längre hållbarhet.
            </seg>
          </u>
          <u>
            <seg>
              Företaget har varit mycket hemlighetsfullt om sin etablering
              i Sverige, och det är många som följer detta med både intresse
              och oro. Svensk Mjölk ser med stor oro på att även den svenskaste
              av alla produkter, dryckesmjölken, kan komma utifrån.
            </seg>
          </u>
          <u>
            <seg>
              Vad jag vet, välkomnar vår jordbruksminister den tyska mjölken
              och menar att ökad konkurrens pressar priserna, vilket gör att
              maten blir billigare för konsumenten. Jordbruksministern menar
              att för att svensk mat ska stå sig konkurrensmässigt behöver svenska
              livsmedelsproducenter bli bättre på att marknadsföra sig och det
              tror jag att ministern har rätt i. Svenska livsmedelsproducenter
              har kanske inte helt lyckats marknadsföra de mervärden som svensk
              mat ger.
            </seg>
          </u>
          <u>
            <seg>
              Men har inte svensk livsmedelsindustri ändå en särskild situation,
              vilket kräver särskilt riktade åtgärder? Om vi jämför med övriga
              Europa har vi ett annat klimat här i Sverige. Och klimatet medger
              inte en lika hög produktionstakt som längre söderut. Vi har också
              stora avstånd, vilket ger långa transporter.
            </seg>
          </u>
          <u>
            <seg>
              Andra aspekter då vi jämför svensk och importerad mat är att
              vi i Sverige ställer höga krav på livsmedelssäkerheten och miljö
              och djurskydd. Genom politiska mål har vi försökt formulera att
              ett gott djurskydd, hänsyn till miljön och säkra livsmedel är
              prioriterat framför låga produktionskostnader. Om vi välkomnar
              en ökad konkurrens måste vi samtidigt komma med förslag, verktyg
              som underlättar för produktion, förädling och distribution av
              svenska livsmedel. Om vi vill ha kvar de politiska målen och ställa
              höga krav på jordbruket måste också jordbruket ges förutsättningar
              att leva upp till dessa krav.
            </seg>
          </u>
          <u>
            <seg>
              Fru talman! Jag tror att det finns ett glapp mellan hur vi konsumenter
              agerar i tanken och hur vi agerar i handling. Om vi tänker efter:
              Hur är den personliga reaktionen efter mediernas bilder på plågsamma
              djurtransporter eller intensiv kycklingproduktion, som ur djurskyddssynpunkt
              sker under förkastliga förhållanden? Sker det då inte en förändring
              av vårt val av livsmedel? Vi väljer kravmärkta livsmedel och svenskproducerat.
              Men efter en ganska kort tid är vi tillbaka i gamla hjulspår igen,
              där extrapris på importerat kött och burhönsägg får oss att välja
              bort de svenska alternativen.
            </seg>
          </u>
          <u>
            <seg>
              Importerad mat behöver ju inte alltid vara sämre ur djurskydds-
              eller miljösynpunkt. Men sannolikheten att vi med gott samvete
              kan äta maten ökar när vi väljer svenskt. Vi har större kontroll
              över produktionsmetoder, och vi har som konsumenter större inflytande
              över att förändra och förbättra de delar som inte överensstämmer
              med miljömål och djurskyddskrav.
            </seg>
          </u>
          <u>
            <seg>
              Att sedan vi konsumenter glömmer bort är inget nytt problem.
              Vi människor har ju en viss förmåga att glömma. Men det blir inte
              bättre av att vi politiker vid en ökad etablering av importerade
              livsmedel inte reagerar för vilka konsekvenser det kan få. Det
              finns faktiskt risk för att den svenska djuromsorgen, miljömålen
              och livsmedelssäkerheten urholkas. Ökade krav kommer att ställas
              på svensk livsmedelsproduktion de måste förbättra sitt sätt att
              marknadsföra sig på. Men det kommer också att ställas ökade krav
              på att effektivisera produktionen.
            </seg>
          </u>
          <u>
            <seg>
              Centralisering av till exempel mejerier och slakterier är inte
              en utveckling vi i Vänsterpartiet vill ha. Då får vi mycket svårt
              att hålla betande kor i hela landet, och naturvärden som öppna
              landskap blir ett minne blott.
            </seg>
          </u>
          <u>
            <seg>
              Vill vi ha ökade transporter med högre miljöbelastning? Är det
              bättre med minskade kostnader men längre djurtransporter, ännu
              mer intensiv kycklinguppfödning och ett mer kemikalieberoende
              jordbruk? Är detta den framtid för svensk livsmedelsproduktion
              som vi vill se?
            </seg>
          </u>
          <u>
            <seg>
              I Vänsterpartiet anser vi att det svenska jordbruket och den
              svenska livsmedelsproduktionen är något unikt och någonting som
              vi måste värna. Från politiskt håll måste vi se till att en livsmedelsproduktion
              är möjlig inom hela landet. Konsumenterna måste få kunskap för
              att kunna göra ett aktivt val. Men ansvaret ska inte bara ligga
              på konsumenterna.
            </seg>
          </u>
          <u>
            <seg>
              Genom jordbrukspolitiken kan vi förändra mycket. Vi kan ersätta
              livsmedelsproducenterna för det mervärde som produceras. Det är
              ett billigt pris vi betalar med tanke på vilka konsekvenser en
              livsmedelsproduktion som inte tar hänsyn till de politiska målen
              kan få.
            </seg>
          </u>
          <u>
            <seg>
              Om vi ska tala om konkurrens på lika villkor är transporternas
              påverkan på människans hälsa och miljö, som vi betalar på andra
              sätt, den första frågan att ta tag i anser vi inom Vänsterpartiet.
            </seg>
          </u>
          <note type="speaker">
            Anf. 4 CATHARINA ELMSÄTER-SVÄRD (m) replik:
          </note>
          <u>
            <seg>
              Fru talman! Det är väldigt trevligt att höra vänsterpartisten
              Sven-Erik Sjöstrand stå och prata så välvilligt om det svenska
              jordbruket. Det svenska jordbruket i sin helhet, och även det
              konventionella, ligger i framkant när det gäller miljö, djurhållning
              och kvalitet. Det gäller även svensk mjölk. Men detta kostar långt
              mer än för andra EU-konkurrenter. Dessutom har vi ett högre skattetryck,
              och inte minst på diesel.
            </seg>
          </u>
          <u>
            <seg>
              Därför vill jag fråga Sven-Erik Sjöstrand: Varför vägrar Vänsterpartiet
              konsekvent att försöka lindra näringens kostnadstryck? Ta till
              exempel dieselskatten. Min andra fråga är: Varför väljer Vänsterpartiet
              enbart att stödja marknadsföring av dyrare mat, den ekologiskt
              odlade? Är inte den konventionellt odlade tillräckligt god?
            </seg>
          </u>
          <note type="speaker">
            Anf. 5 SVEN-ERIK SJÖSTRAND (v) replik:
          </note>
          <u>
            <seg>
              Fru talman! Jag ska börja med den sista frågan som Catharina
              ställde. Jag tycker nog att vi har ganska bra konventionell odling
              i Sverige. Vi har höga djurskyddskrav. Vi har en bra livsmedelssäkerhet.
              Vi har en mycket stor kunskap inom lantbruken.
            </seg>
          </u>
          <u>
            <seg>
              Jag tror i och för sig att det finns mycket mer att göra. REJO-stöd
              är till exempel ett sätt att utveckla de konventionella jordbruken.
              Man kan se till att man i olika moduler kanske minskar ned kemikaliejordbruket.
              Man kan också se till att vi kanske får en mer ekologisk lantbrukshållning.
            </seg>
          </u>
          <u>
            <seg>
              På den första frågan vill jag säga att jag inte är någon skatteexpert.
              Jag låter mina kamrater i skatteutskottet och finansutskottet
              ta den biten. Jag kan i och för sig personligen säga att dieselskatten
              är en börda för lantbruket.
            </seg>
          </u>
          <note type="speaker">
            Anf. 6 CATHARINA ELMSÄTER-SVÄRD (m) replik:
          </note>
          <u>
            <seg>
              Fru talman! Jag tror inte att Sven-Erik Sjöstrand personligen
              behöver vara en expert på just skatter. Det gäller inte minst
              dieselskatten. Det är någonting av det tydligaste som näringen
              har talat om. Den har krävt och år efter år blivit lovad en förändring,
              och regeringen väljer att backa. Ni med er hjälp väljer att höja
              i stället för att lindra.
            </seg>
          </u>
          <u>
            <seg>
              Det är också märkligt att vi i resonemanget om det ekologiska
              ändå får höra att den konventionella odlingen inte är så dum.
              Nej, den ligger i framkant. Men varför väljer regeringen med Vänsterpartiet
              som god stödjare enbart att stödja marknadsföringen av ekologisk
              odling, den dyrare maten, samtidigt som vi står här och har den
              konventionella odlingen som är på väg mot kris? Då får vi ta den
              billigare maten, säger Vänsterpartiet. Tyvärr driver Vänsterpartiet
              i dag en sådan skattepolitik att vanliga människor i slutet av
              månaden inte har råd att köpa den dyrare.
            </seg>
          </u>
          <note type="speaker">
            Anf. 7 SVEN-ERIK SJÖSTRAND (v) replik:
          </note>
          <u>
            <seg>
              Fru talman! Catharina Elmsäter-Svärd vet att vi har miljömål.
              Vi har som målsättning att få upp den ekologiska produktionen
              till 20 %. Det tycker jag är väldigt lovvärt. Det är också viktigt
              att vi får hela Sverige att leva. Det finns många miljövärden
              som vi måste betona. Det är till exempel viktigt att ha ett öppet
              landskap.
            </seg>
          </u>
          <u>
            <seg>
              Vi har en regionalpolitik som också kan hjälpa de mindre lantbrukarna.
              Det är oerhört viktigt att stimulera samhällen och att inte bara
              allting centraliseras och att vi satsar på stora enheter, för
              det gör vi. Jag kommer själv från Skåne. Jag kan se hur många
              mindre lantbruk har slagits ut. Det sker om man bara satsar på
              den konventionella odlingen.
            </seg>
          </u>
          <u>
            <seg>
              Vilka får de stora bidragen? Ja, inte är det de små. Det är de
              stora spannmålsjordbrukarna som får miljoner varje år i bidrag.
              Visst har de väl stöd, Catharina Elmsäter-Svärd? Det är viktigt
              att stödja de mindre jordbruken.
            </seg>
          </u>
          <note type="speaker">
            Anf. 8 SVEN GUNNAR PERSSON (kd) replik:
          </note>
          <u>
            <seg>
              Fru talman! Jag hade en liknande fråga till Sven-Erik Sjöstrand
              angående dieselskatten. Jag tyckte inte att svaret blev särskilt
              bra. Jag ger dig chansen en gång till. Hur kommer det sig att
              Vänsterpartiet vill att svenska bönder ska betala sex gånger så
              hög dieselskatt som de finska bönderna?
            </seg>
          </u>
          <u>
            <seg>
              Sven-Erik Sjöstrand talar mycket om det ekologiska jordbruket.
              Jag delar mycket av den uppfattningen. Hur kommer det sig då att
              Vänsterpartiet står bakom en neddragning i och med att man inte
              återför handelsgödselskatten och bekämpningsmedelsskatten till
              jordbruket, som just går till forskning och utveckling av ekologiskt
              riktiga odlingsmetoder? Det handlar om hur man ska fånga upp kväveläckage
              och utbilda och utveckla mot ett jordbruk med mindre bekämpningsmedel
              och handelsgödsel. Den återföringen sker inte med stöd från Vänsterpartiet.
            </seg>
          </u>
          <note type="speaker">
            Anf. 9 SVEN-ERIK SJÖSTRAND (v) replik:
          </note>
          <u>
            <seg>
              Fru talman! Till Sven Gunnar Persson vill jag säga att det finns
              väldigt många behov som vi kanske borde fokusera på ännu mer.
              Det gäller här att se helheten. Jag har i och för sig kanske känt
              att vi skulle behöva återföra mer av handelsgödselskatten. Men
              jag tycker det har skett ganska bra satsningar på svenskt jordbruk.
              Vi lyckas ändå ligga i framkanten när det gäller forskning.
            </seg>
          </u>
          <u>
            <seg>
              Jag tror att det är oerhört viktigt att vi gör det. Det är då
              vi kan nå de miljömål som vi strävar efter. Då gäller det att
              se till en helhet och få en budget i balans. Det finns väldigt
              många hål att stoppa pengar i, men då gäller det också att ha
              de pengarna. Jag tycker ändå att vi har lyckats ganska bra.
            </seg>
          </u>
          <note type="speaker">
            Anf. 10 SVEN GUNNAR PERSSON (kd) replik:
          </note>
          <u>
            <seg>
              Fru talman! Jag respekterar Sven-Erik Sjöstrands ambitioner och
              att han här i talarstolen talar sig varm för satsningar på svenskt
              jordbruk, att han har hällt tysk mjölk i debatten, och så vidare.
              Men det kokar till syvende och sist ned till att Sven-Erik Sjöstrand
              hör till ett parti som med hull och hår stöder regeringens budgetförslag.
            </seg>
          </u>
          <u>
            <seg>
              Det innebär att mindre pengar återförs till för honom själv och
              för mig viktiga områden för att minska kväveläckage och bekämpningsmedelsanvändning.
              Svenska bönder får inte möjlighet att konkurrera med den tyska
              mjölken genom att de betalar sex gånger så hög dieselskatt som
              sina finska kolleger, exempelvis.
            </seg>
          </u>
          <note type="speaker">
            Anf. 11 SVEN-ERIK SJÖSTRAND (v) replik:
          </note>
          <u>
            <seg>
              Fru talman! Vi kan nog ha lite olika perspektiv på detta och
              hur satsningarna ska ske. Jag kan hålla med Sven Gunnar Persson
              om att det finns ett ganska högt kostnadstryck på lantbruk. Det
              måste vi försöka att pressa ned. Jag hoppas att vi ska kunna få
              en så stabil ekonomi att vi ska lyckas med det.
            </seg>
          </u>
          <u>
            <seg>
              Forskningen är väsentlig. Det gäller också att ha en bra regionalpolitik
              och kunna hjälpa till att satsa på lokala och regionala initiativ.
              Det gäller att skapa möjligheter för de yngre lantbrukarna att
              kunna låna pengar, kunna arrendera och skapa förutsättningar för
              dem att bedriva ett bra lantbruk. Det är faktiskt rätt stora problem
              i dag.
            </seg>
          </u>
          <note type="speaker">
            Anf. 12 STAFFAN DANIELSSON (c) replik:
          </note>
          <u>
            <seg>
              Fru talman! Sven-Erik Sjöstrand sade många vackra ord och kloka
              saker som jag kan instämma i. Jag har en stark oro för att det
              svenska jordbruket nu riskerar att drabbas av en allvarlig krympning
              genom den nya frikopplingsreformen. Orsaken till att jordbruket
              har backat sedan EU-inträdet och står inför ett skarpt läge är
              att Sven-Erik Sjöstrand och regeringsalliansen talar väl och vackert
              men gör fel. De vägrar att lyfta av de kostnadspålagor som måste
              lyftas av om jordbruket ska få en chans att konkurrera på lika
              villkor och kunna exportera. Jag vill bara uppmana Sven-Erik Sjöstrand
              att till sin partigrupp och sitt parti ta med sig budskapet att
              jobba för att få ned kostnaderna, få bort dieselskatten, ta hem
              EU:s miljöstöd och satsa på vallen. Det går inte att bara stå
              och prata och skylla ifrån sig. Ta ansvar här och gör någonting!
            </seg>
          </u>
          <note type="speaker">
            Anf. 13 SVEN-ERIK SJÖSTRAND (v) replik:
          </note>
          <u>
            <seg>
              Fru talman! Som vi alla vet styrs mycket av jordbrukspolitiken
              från EU. Jag tycker att den styrs alldeles för mycket därifrån.
              Jag hade hoppats att vi skulle kunna få ta mycket mer av de besluten
              här i riksdagen. Men så är det ju inte. Mycket av dem styrs och
              kommer från Bryssel. Det gör ju också att det finns en viss utveckling
              av jordbruket.
            </seg>
          </u>
          <u>
            <seg>
              Jag är i grunden ganska positiv till frikopplingen. Jag tror
              att det gör att vi som konsumenter har möjlighet att påverka.
              Jordbruket närmar sig mycket mer marknaden. I stället för att
              få en massa överskottsberg kanske vi kan få en något så när rimligt
              planerad jordbruksproduktion.
            </seg>
          </u>
          <u>
            <seg>
              Samtliga partier här i riksdagen borde lyfta upp frågan mycket
              högre på dagordningen. De här frågorna diskuteras inte så fruktansvärt
              mycket, varken i medierna eller här i riksdagen.
            </seg>
          </u>
          <note type="speaker">
            Anf. 14 STAFFAN DANIELSSON (c) replik:
          </note>
          <u>
            <seg>
              Fru talman! Sverige har sedan EU-inträdet förlorat åtskilliga
              miljarder i lägre miljöersättningar som man har rätt till genom
              att regeringen och regeringsalliansen inte tagit hem pengarna.
              Sedan 1995 har jordbruket belastats med över 10 miljarder i kostnader
              genom den ensidiga skatt som ligger på svenskt jordbruk och inte
              på andra. Nu frikopplas ersättningarna. De jordbruk och bygder
              som har lägst lönsamhet i Europa kan välja att inte producera.
              Det är en uppenbar risk att detta kommer att ske i Sverige. Nu
              måste kostnaderna bort.
            </seg>
          </u>
          <note type="speaker">
            Anf. 15 SVEN-ERIK SJÖSTRAND (v) replik:
          </note>
          <u>
            <seg>
              Fru talman! Mitt parti har i varje fall alltid försökt att sträva
              efter att vi ska få en ökad ersättning vad det gäller miljö och
              landsbygdsutveckling. Det är någonting som vi här i förhandlingarna
              har försökt att driva.
            </seg>
          </u>
          <u>
            <seg>
              Tyvärr är det så att mycket av EU:s direkta stöd, arealstöden,
              slår fel. De gynnar de mycket starkt specialiserade jordbruken.
              De missgynnar de mindre. Det är de som slås ut. Antalet mjölkbönder
              har halverats vart tionde år. Det handlar om mjölkbönder i mellanbygd
              och skogsbygd. Det är olyckligt. Det gör att vi får en regional
              obalans. Vi måste jobba för sådant allihopa.
            </seg>
          </u>
          <u>
            <seg>
              Jag vet inte om jag har missat andra ersättningar. Det är möjligt.
              Det har jag svårt att bedöma.
            </seg>
          </u>
          <note type="speaker">
            Anf. 16 BENGT-ANDERS JOHANSSON (m) replik:
          </note>
          <u>
            <seg>
              Fru talman! Sven-Erik Sjöstrand använder många vackra ord. Problemet
              är att när man sätter samman orden så går de över huvud taget
              inte ihop till en samlad politik som leder någonstans positivt.
              Det nämns om forskning. Forskningen går inte på skatterna. Det
              pratas om Bryssel som någon form av hot.
            </seg>
          </u>
          <u>
            <seg>
              Jag lovar dig, Sven-Erik, att det största hotet mot det svenska
              lantbruket inte är Bryssel utan den svenska regeringen med dig
              som stöd. Nu ska jag ställa två enkla frågor.
            </seg>
          </u>
          <u>
            <seg>
              Tycker du att det är rimligt att i regeringsdeklarationen säga
              att man ska ha samma förutsättningar som övriga Europa och en
              vecka senare höja skatten på diesel? Är det rimligt?
            </seg>
          </u>
          <u>
            <seg>
              Fråga två: Ska man minska kostnaderna för lantbruket, eller ska
              man minska kostnaderna för konsumenterna för att klara av ekvationen
              att människor ska kunna köpa svensk mat?
            </seg>
          </u>
          <note type="speaker">
            Anf. 17 SVEN-ERIK SJÖSTRAND (v) replik:
          </note>
          <u>
            <seg>
              Fru talman! Jag uppfattade inte riktigt den sista frågan. Ljudet
              kanske blev lite konstigt.
            </seg>
          </u>
          <u>
            <seg>
              Angående den första frågan får jag säga till Bengt-Anders att
              jag inte är ny i riksdagen men ganska ny i utskottet. Det här
              är svåra frågor. Vi kommer in mycket på skatte- och finansfrågor.
              Det har jag sagt i tidigare replikskifte. Jag tror att de ledamöter
              som hanterar de frågorna bedömer det betydligt bättre.
            </seg>
          </u>
          <u>
            <seg>
              Naturligtvis är det så när vi förhandlar med regeringen att vi
              får ge och ta. Har man gjort en uppgörelse med regeringen står
              man bakom den.
            </seg>
          </u>
          <note type="speaker">
            Anf. 18 BENGT-ANDERS JOHANSSON (m) replik:
          </note>
          <u>
            <seg>
              Fru talman! Min andra fråga, Sven-Erik, var: Vilket prioriterar
              du, att minska kostnaderna för lantbruket eller att minska kostnaderna
              för konsumenterna för att man ska få råd att köpa svensk mat?
              Det går inte ihop som det är i dag.
            </seg>
          </u>
          <note type="speaker">
            Anf. 19 SVEN-ERIK SJÖSTRAND (v) replik:
          </note>
          <u>
            <seg>
              Fru talman! Vi får nog försöka att föra en lagom politik. Det
              gäller att minska kostnaderna både för lantbruk och för konsumenter.
              Samtidigt tycker vi i Vänsterpartiet att vi måste betona livsmedelssäkerhet,
              bra djuromsorg och bra kvalitet på den mat som vi äter. Vi ska
              veta att den inte innehåller alltför mycket kemikalier. Många
              upplever det som oerhört viktigt att man har bra mat överallt
              i vårt samhälle. Till exempel har Malmö kommun tagit in lite mer
              ekologiskt odlad mat i skolbespisningen. Det är positivt. Det
              ger positiva signaler om att vi har ett lantbruk som fungerar.
            </seg>
          </u>
          <note type="speaker">
            Anf. 20 BENGT-ANDERS JOHANSSON (m) replik:
          </note>
          <u>
            <seg>
              Fru talman! Det är intressant att lyssna när Sven-Erik Sjöstrand
              försöker slingra sig ifrån ett politiskt ansvar. Det går inte
              som representant i Sveriges riksdag att säga att det är andra
              som ska försöka tänka och reda ut skattebiten. Det är svåra frågor.
              Men det krävs av oss att kunna se helheten. Därför är det beklagligt
              när Vänsterns representant här drar sig undan sitt ansvar genom
              att skylla på andra.
            </seg>
          </u>
          <u>
            <seg>
              Som svar på fråga två säger Sven-Erik Sjöstrand att det ska vara
              lagom det är ju typiskt svenskt och att man ska sänka för båda.
              Varför medverkar då inte Vänstern till att sänka kostnaderna för
              lantbruket och att sänka kostnaderna för konsumenterna? Det är
              lättast genom att minska skatterna.
            </seg>
          </u>
          <note type="speaker">
            Anf. 21 SVEN-ERIK SJÖSTRAND (v) replik:
          </note>
          <u>
            <seg>
              Fru talman! Bengt-Anders säger att det gäller att se en helhet.
              Jag vet inte om Bengt-Anders ser den helheten det kanske ni i
              Moderaterna gör. Ni kanske är så exemplariska, duktiga och kunniga
              i de här frågorna. Ni kanske då tar ansvar.
            </seg>
          </u>
          <u>
            <seg>
              Jag kan instämma i att man aldrig ska skylla på andra. Vi har
              ett ansvar här i riksdagen. Men vi som sitter i miljö- och jordbruksutskottet
              märker att när det gäller jordbruksfrågor så har vi inte så mycket
              att ta i. Vi har inte de verktygen. Mycket av de här frågorna
              är faktiskt i Bryssel. Vi kan naturligtvis höja vår röst och försöka
              ta upp de här frågorna i förhandlingar. Då gäller det att uppnå
              kompromisser. Jag hade gärna sett att vi hade fått upp de här
              frågorna mycket högre på dagordningen i förhandlingen om budgeten.
            </seg>
          </u>
          <note type="speaker">
            Anf. 22 STAFFAN DANIELSSON (c):
          </note>
          <u>
            <seg>
              Fru talman! Under min korta tid i riksdagen vill jag i den här
              debatten lyfta fram några viktiga initiativ i Centerns miljö-
              och Östersjömotioner samt tydliggöra de bredare miljökonsekvenserna
              om det svenska jordbruket vid EU:s frikopplingsreform skulle drabbas
              av en allvarlig krympning.
            </seg>
          </u>
          <u>
            <seg>
              Vårt stora innanhav Östersjön är allvarligt hotat i olika avseenden.
              Många ytterligare åtgärder återstår att genomdriva. Nio länder
              är berörda, och det går för sakta. Centerpartiet anser att det
              nu är dags att Sverige släpper ifrån sig en del av makten i dessa
              frågor till en högre nivå för att kunna nå största möjliga gemensamma
              effekter när det gäller Östersjöns miljösituation. Enligt federalismens
              principer vill vi bygga ett samhälle där beslut fattas på lägsta
              möjliga effektiva nivå. Detta synsätt innebär också att beslut
              som rör till exempel Östersjön bör delegeras uppåt från statsnivån
              för att kunna få största möjliga effekt utifrån ett gemensamt
              ansvar.
            </seg>
          </u>
          <u>
            <seg>
              Vi anser att Östersjön är så allvarligt hotad att berörda länder
              bör inrätta en särskild Östersjöregering med kraftfull beslutskompetens.
              En modell är att Helsingforskommissionen utvecklas och stärks.
              I konsekvens med detta, för att besluten ska efterlevas, bör även
              en särskild miljödomstol för Östersjön inrättas.
            </seg>
          </u>
          <u>
            <seg>
              Fru talman! Klimatfrågan är en avgörande framtidsfråga för livet
              på jorden. Att komma till rätta med utsläppen av växthusgaser
              är en enorm global utmaning. Centerpartiet föreslår därför ett
              åtgärdsbatteri för ett bättre klimat, bland annat handel med utsläppsrätter,
              en fortsatt satsning på klimatinvesteringsprogrammet, omställning
              till ett grönt transportsystem med exempelvis gröna bränslecertifikat
              och bortre parentes för nya fossilbränsledrivna fordon år 2015.
            </seg>
          </u>
          <u>
            <seg>
              Miljöbalken har en rad uppenbara brister som måste rättas till.
              Ringa förseelser drabbas av dubbla sanktioner på ofta orimligt
              hög nivå samtidigt som åklagare och polis fastnar i byråkrati
              och utredningar av mycket liten miljödrivande nytta. Miljöbalken
              måste omarbetas så att den blir rimlig att leva med för näringslivet,
              inte minst för de mindre företagen. Företagen ska kunna vända
              sig till tillsynsmyndigheten för att få råd och bra service utan
              att riskera påföljder. Balken måste främja samarbete och inte
              utgöra ett hinder. En rimlighetsbedömning måste göras i det enskilda
              fallet. Ofta kan en rimlig sanktionsavgift anpassad efter företagens
              omsättning räcka. Små förseelser som för sent inkomna miljörapporter
              måste avkriminaliseras helt.
            </seg>
          </u>
          <u>
            <seg>
              Fru talman! Jag går så över till jordbruket och dess mycket stora
              betydelse i olika avseenden för Sveriges och världens resurshushållning
              och miljö. Människan måste äta för att leva och har alltid av
              naturliga skäl strävat efter att använda jordens rikedomar i sin
              närhet för att producera föda. Detta får effekter på både miljö-
              och djurskydd, det öppna landskapet, den biologiska mångfalden
              och mycket mer.
            </seg>
          </u>
          <u>
            <seg>
              Den svenska matproduktionen är som bekant i världsklass vad gäller
              kvalitet och miljöpåverkan. Den bidrar väsentligt till sysselsättning
              och välfärd i hela vårt land. Vi tar den ofta för given. Men nu,
              fru talman, föreligger allvarliga hot om en stark krympning som
              jag vill uppmärksamma riksdagen på.
            </seg>
          </u>
          <u>
            <seg>
              Mot den svenska matens kvalitetsfördelar i bred mening står betydande
              kostnadsnackdelar i form av höga miljö- och djurskyddskrav, ett
              nordligt klimat, en hög svensk kostnadsnivå och tunga ensidiga
              produktionsskatter.
            </seg>
          </u>
          <u>
            <seg>
              Nu reformeras EU:s jordbrukspolitiska ersättningar så att de
              frikopplas från kravet på produktion. Avsikten är bland annat
              att anpassa produktionen till marknadsutrymmet.
            </seg>
          </u>
          <u>
            <seg>
              Utan svenska råvaror stannar livsmedelsindustrin. De svenska
              böndernas ekonomiska marginaler är i dag bland de lägsta inom
              EU. Frikopplingsreformen kommer att leda till extensiv eller ingen
              matproduktion i de odlingsbygder inom EU där lönsamheten är lägst
              och inget investeringsutrymme finns. Utan skyndsamma åtgärder
              kommer därför risken att vara uppenbar att mängder av just svenska
              åkrar, med långt lägre miljöpåverkan än åkrar i andra länder,
              läggs i malpåse och att svenska kossor, grisar och höns med bättre
              levnadsförutsättningar får stryka på foten för sina kolleger på
              kontinenten eller på andra kontinenter.
            </seg>
          </u>
          <u>
            <seg>
              Sker detta ligger ansvaret tungt på de svenska politiker som
              under vackert tal om en bättre djuromsorg och mindre växtnäringsläckage
              i just Sverige i stället aktivt bidrar till att produktionen och
              importen kan öka där redan näringsläckagen är högre och djurens
              villkor lite sämre. Detta ansvar åvilar regeringen men också de
              stödpartier som genom cementerade produktionsskatter och ibland
              faktiskt alltför höga miljöambitioner i praktiken kan bidra till
              att flytta livsmedelsproduktionen utomlands med ökad import av
              livsmedel producerade under lägre miljö- och djurskyddskrav som
              följd.
            </seg>
          </u>
          <u>
            <seg>
              Jag vill uppmärksamma miljöministern på det akuta hot som jag
              anser nu föreligger om en stark minskning av den svenska livsmedelsproduktionen
              och om de mycket negativa miljöeffekter i vid bemärkelse som detta
              skulle medföra. Jag hoppas att vi kan vara överens om att detta
              vore en mycket olycklig utveckling från miljösynpunkt och att
              åtgärder därför måste vidtas som förhindrar detta.
            </seg>
          </u>
          <note type="speaker">
            Anf. 23 ÅSA DOMEIJ (mp) replik:
          </note>
          <u>
            <seg>
              Fru talman och ledamöter! Jag ska först svara på en fråga och
              sedan ställa en fråga.
            </seg>
          </u>
          <u>
            <seg>
              När det gäller beskattningen av jordbruket framförde vi i Miljöpartiet
              under höstens budgetförhandlingar ett förslag om att nästa år
              låta göra en skatteöversyn av jordbruket just med tanke på konkurrenskraften.
              Jag vill inte nu föregripa vad den kan leda till. Man kan dock
              tänka sig att det också beror på vad näringen själv kan ställa
              upp med på annat sätt för att minska sina koldioxidutsläpp om
              vi nu går in på miljöskatterna, men det finns också andra skatter.
            </seg>
          </u>
          <u>
            <seg>
              Min fråga är: Varför stödde inte ni inom Centern vårt förslag
              under vårriksdagen om att just anpassa miljösanktionernas avgift
              till företagens omsättning? Ni har ju ett borgerligt samarbete
              i utskottet. Hade ni förenat er bakom vårt motionsyrkande hade
              ju det problem som du just tog upp varit löst.
            </seg>
          </u>
          <note type="speaker">
            Anf. 24 STAFFAN DANIELSSON (c) replik:
          </note>
          <u>
            <seg>
              Fru talman! Miljöpartiet gillar miljö och svenskt jordbruk. Därför
              har det varit en gåta för mig att ni har varit med om dessa tunga
              kostnadspålagor som riskerar att driva produktionen utomlands.
              Nu är det skarpt läge. Jag välkomnar skrivningarna i regeringsförklaringen
              om lika konkurrensvillkor för svenskt jordbruk. Innebär detta
              att Miljöpartiet rör sig i den här frågan hälsar jag det med tillfredsställelse.
              Det är mycket viktigt att man konkurrerar på lika villkor, framför
              allt i detta nya läge.
            </seg>
          </u>
          <u>
            <seg>
              Sanktionsavgifter i förhållande till företagens omsättning är
              en princip som vi tycker är riktig. Kunde vi inte komma samman
              på ett bra sätt i våras hoppas jag att vi gör det i vinter.
            </seg>
          </u>
          <note type="speaker">
            Anf. 25 ÅSA DOMEIJ (mp):
          </note>
          <u>
            <seg>
              Fru talman, ledamöter och statsrådet! Det är jätteroligt att
              se ett statsråd här under den allmänpolitiska debatten. Jag ska
              prata skogsfrågor, något som ju däremot inte är Lena Sommestads
              ansvarsområde i sin helhet.
            </seg>
          </u>
          <u>
            <seg>
              Skogsfrågorna har blivit placerade under miljö och jordbruk i
              den allmänpolitiska debatten. De hade också kunnat placeras under
              näringspolitik. Jag funderade lite grann på varför, och då tänkte
              jag: De som jobbar på kammarkansliet tänker nog som folk gör mest.
              I en opinionsundersökning har det nämligen visat sig att det som
              de allra flesta människor prioriterar när det gäller skogen är
              just miljösidan och möjligheten att till exempel vistas i skogen
              på sin fritid. Produktionen värderar man lägre.
            </seg>
          </u>
          <u>
            <seg>
              Vår lagstiftning säger däremot att produktionsmål och miljömål
              är jämställda. Jag menar också att både miljö och produktion är
              jätteviktiga, och det innebär en väldigt stor utmaning för skogsbruket.
              Det är väldigt många ändamål vi ska klara av inom skogspolitiken.
              Vi ska värna den biologiska mångfalden, vi ska få fram råvara
              till industrin och vi ska klara en energiomställning där vi blir
              av med fossila bränslen och kärnkraft. Vi ska också klara av att
              ha en skog som erbjuder bra möjligheter till rekreation, oavsett
              om det bara är att vara ute och gå i skogen eller om det är jakt,
              bärplockning eller någonting annat.
            </seg>
          </u>
          <u>
            <seg>
              Vår generaldirektör på Skogsstyrelsen har dragit i gång en debatt
              om hur skogsråvaran ska räcka till allt detta i framtiden. I den
              debatten har det ibland kommit upp kritik mot miljömålet, att
              vi ska rädda hotade biotoper och arter. Är det egentligen inte
              för mycket skog som ska skyddas? Kostar det inte för mycket?
            </seg>
          </u>
          <u>
            <seg>
              Det här vill jag bemöta. Vi måste väl alla hålla med om att vi
              bor i ett rikt land. I många u-länder i världen har man skyddat
              mycket mer skog än vi gjort i Sverige. Sverige ligger många gånger
              efter. Tyvärr ligger vi efter en del också när det gäller att
              nå miljömålet i Sverige trots att vi i Miljöpartiet kämpat på
              för att stegvis få upp de här anslagen rejält.
            </seg>
          </u>
          <u>
            <seg>
              Hur är det då om man ska klara både miljösidan och produktionen?
              Ja, det finns ett problem som är mycket större än detta med att
              det avsätts en del skog för att klara hotade arter. Mycket i skogsvården
              är nämligen eftersatt. Skogsstyrelsen har i en rapport presenterat
              att Sverige ligger långt efter med röjning och andra skogsvårdsåtgärder,
              till exempel återväxtsåtgärder.
            </seg>
          </u>
          <u>
            <seg>
              Andra möjligheter finns också när det gäller att göra något åt
              skogen. Det gäller då till exempel gammal skogsmark som är misskött
              och som borde restaureras för att kunna ge en bättre produktion.
              Det är det här som jag tycker att vi ska fokusera på om vi ska
              se till att få fram mycket råvara, kanske till och med för att
              klara stora delar av bilparken i framtiden.
            </seg>
          </u>
          <u>
            <seg>
              Sedan tänkte jag ta upp en mycket kontroversiell fråga, särskilt
              för alla jägare. Hur ser avvägningen mellan älgstammen och produktionen
              egentligen ut? Jag tror att detta är en fråga som vi måste diskutera.
              Men frågan är mycket känslig. Många aktiva inom skogsbruket tycker
              ju också att det är kul att vara ute i skogen och jaga. Kanske
              skulle de i sin profession vilja se en mindre älgstam för att
              få en större skogsproduktion. Men på sin fritid vill man gärna
              jaga.
            </seg>
          </u>
          <u>
            <seg>
              Vi kan för en stund återgå till frågan om naturvården och miljömålet.
              Finns det någonting som man skulle kunna göra bättre förutom att
              snabba på med att nå miljömålet när det gäller själva hektarmålet?
              Det handlar bland annat om att vi måste skydda skogen på rätta
              ställena. Det kan lätt bli så att alltför mycket satsas i norra
              Sverige där det är billigare per hektar och där det finns större
              markägare; det går snabbare. Men man måste framför allt se till
              var behoven finns.
            </seg>
          </u>
          <u>
            <seg>
              Mycket av behoven finns i södra Sverige. Där skulle vi kanske
              behöva bli duktigare med prioriteringarna och göra även det som
              är svårt men som är väl så viktigt. Då handlar det mer om att
              jobba med mindre skogsägare. Kanske skulle vi genom att jobba
              mer med naturvårdsavtal, alltså civilrättsliga avtal, i stället
              för med inköp av mark kunna nå längre och få en förståelse också
              hos de mindre skogsägarna.
            </seg>
          </u>
          <u>
            <seg>
              Allra sist har vi frågan om skogen kommer att räcka. Ja, skogen
              kommer att räcka både för att klara miljömålet och för att klara
              en god ekonomi och god välfärd. Med välfärd menar jag då inte
              bara välfärd i pengar utan också annan välfärd. Men skogen räcker
              inte till vilken överflödskonsumtion som helst.
            </seg>
          </u>
          <note type="speaker">
            Anf. 26 BENGT-ANDERS JOHANSSON (m) replik:
          </note>
          <u>
            <seg>
              Fru talman! Åsa Domeij tar upp en väldigt viktig fråga. Det handlar
              ju här om en av grunderna historiskt för Sverige när det gäller
              bruttonationalprodukten etcetera och vårt välstånd. Därför blir
              jag lite bekymrad när Åsa Domeij så ohämmat ansluter sig till
              att skyddandet av skogen inte rymmer några bekymmer.
            </seg>
          </u>
          <u>
            <seg>
              Jag vill påminna Åsa Domeij om att ofta är det just människans
              skötsel som har skapat en bra och skyddsvärd skog. Så skulle det
              kunna vara också utan att lägga rigida stopp över produktionen.
            </seg>
          </u>
          <u>
            <seg>
              De siffror som nu finns pekar på att 10 % av den produktiva skogsmarken
              kan undandras från normal produktion och i vissa områden, strax
              intill Stockholm, med upp till 35 %. Då är min fråga till Miljöpartiets
              representant: Är ni beredda att ta det ekonomiska ansvaret för
              att ta bort 10 % av intäkterna till bruttonationalprodukten?
            </seg>
          </u>
          <note type="speaker">
            Anf. 27 ÅSA DOMEIJ (mp) replik:
          </note>
          <u>
            <seg>
              Fru talman! Det hektarmål som finns är utformat efter den bästa
              kunskap som finns i dag. Det är det som behövs för att klara de
              arter vi har i skogen. Det här är någonting som vi är skyldiga
              kommande generationer att klara, så det måste vi helt enkelt klara
              ekonomiskt.
            </seg>
          </u>
          <u>
            <seg>
              När det gäller skötseln är det många områden som behöver en hävd.
              Då måste det väl vara utmärkt med vårt förslag om att jobba mer
              med naturvårdsavtal. Man kan ju ersätta både produktionsbortfallet
              och skötseln till markägaren i samma avtal. Det blir långsiktiga
              avtal som sträcker sig över en period av ungefär 50 år. Men allra
              viktigast, för att nu komma över på produktionssidan, är just
              att klara av skogsvårdsåtgärderna. Den skog som vi har skyddat
              kommer att finnas kvar om vi mot förmodan har gjort en felaktig
              bedömning.
            </seg>
          </u>
          <note type="speaker">
            Anf. 28 BENGT-ANDERS JOHANSSON (m) replik:
          </note>
          <u>
            <seg>
              Fru talman! Hektarmålet är det bästa vi har i dag, säger Åsa
              Domeij. Måhända ska man någon gång tänka i följande termer: Vad
              är det som säger att det är just det som vi ser i dag som är det
              skyddsvärda över tiden? Vi ska ha klart för oss att klimatet har
              förändrats väldigt mycket. För 13 00014 000 år sedan hade vi här,
              för att ta ett exempel, tre kilometers inlandsis.
            </seg>
          </u>
          <u>
            <seg>
              Jämförelsen med andra länder haltar ganska mycket därför att
              vi räknar produktiv skogsmark på ett helt annat sätt än vad andra
              gör. Därför framstår vi, åtminstone på papperet, i en sämre dager.
              Där måste vi bli som de andra.
            </seg>
          </u>
          <u>
            <seg>
              Naturvårdsavtal ställer vi från moderat håll oerhört mycket upp
              på. Vi moderater tycker att vi i mycket större utsträckning skulle
              arbeta med det. Därmed kan vi också spara det som är viktigt att
              spara och ändå ha en försiktig skötsel och således bidra till
              produktionsmålet.
            </seg>
          </u>
          <note type="speaker">
            Anf. 29 ÅSA DOMEIJ (mp) replik:
          </note>
          <u>
            <seg>
              Fru talman! När det gäller jämförelsen med andra länder håller
              jag inte alls med om det som sägs om att vi alltid hamnar i en
              sämre dager. Jämför med u-länder som skyddar oerhört produktiv
              skog! I Sverige har vi till stor del skyddat våra mindre produktiva
              skogar, även om det i vissa fall kan bli som Bengt-Anders Johansson
              säger.
            </seg>
          </u>
          <u>
            <seg>
              Jag konstaterar också att det för Moderaterna inte alls verkar
              vara så viktigt med de produktionshöjande åtgärder som jag tagit
              upp bättre skogsvård, bättre röjning och bättre återväxtsåtgärder.
              I stället kommer Bengt-Anders Johansson hela tiden fram till att
              angripa själva miljömålet, som inte alls är särskilt högt ställt.
              Dessutom: Om miljömålet om det i framtiden skulle komma ny kunskap
              skulle vara för högt ställt kan det omprövas. Då finns skogen
              kvar, till skillnad från dålig skogsvård i dag som kommer att
              drabba oss 50100 år framåt i tiden.
            </seg>
          </u>
          <note type="speaker">
            Anf. 30 Miljöminister LENA SOMMESTAD (s):
          </note>
          <u>
            <seg>
              Fru talman och ledamöter! Det är roligt att i dag vara här i
              riksdagen och diskutera miljöpolitik.
            </seg>
          </u>
          <u>
            <seg>
              Regeringens ambition är att bedriva en ambitiös och kraftfull
              nationell miljöpolitik i nära samarbete med Vänsterpartiet och
              Miljöpartiet. Det är också min och regeringens ambition att ha
              ett bra samarbete med övriga partier i riksdagen. I åtskilliga
              frågor finns det en bred samsyn. Det är en styrka för det långsiktiga
              miljöarbetet i Sverige.
            </seg>
          </u>
          <u>
            <seg>
              Socialdemokratisk miljöpolitik är en politik för en hållbar samhällsutveckling.
              Vi vet att grunden för framsteg och välstånd i vårt samhälle ligger
              i omsorgen om människor och miljö, i en politik som värnar natur
              och boendemiljöer, folkhälsa, utbildning och social rättvisa.
            </seg>
          </u>
          <u>
            <seg>
              Miljöpolitiken är en del av tillväxtpolitiken och en del av vår
              välfärdspolitik. Socialdemokratisk miljöpolitik är också en politik
              för internationellt samarbete. Miljöproblem är, som vi brukar
              säga, gränslösa. Därför måste samarbetet spänna över alla gränser
              inom Norden, kring Östersjön, inom EU och vidare till det globala
              miljösamarbetet. Varje fråga är både nationell och internationell.
            </seg>
          </u>
          <u>
            <seg>
              Socialdemokratisk miljöpolitik bygger också på partnerskap på
              partnerskap med näringsliv, fackföreningar, miljöorganisationer
              och andra företrädare för det civila samhället. Vidare bygger
              den på en stark tilltro till demokratin och till politikens möjligheter
              att skapa förändring.
            </seg>
          </u>
          <u>
            <seg>
              För oss socialdemokrater är den offentliga sektorn en progressiv
              kraft i arbetet med att bygga ett ekologiskt hållbart samhälle.
              Åren som kommer innebär fortsatt starka satsningar internationellt
              och nationellt.
            </seg>
          </u>
          <u>
            <seg>
              Många aktuella frågor har redan ventilerats i dag här i kammaren.
              Jag vill lyfta fram några av våra högst prioriterade områden:
              kemikaliepolitiken, Östersjösamarbetet, klimatpolitiken och satsningen
              på biologisk mångfald.
            </seg>
          </u>
          <u>
            <seg>
              Kemikaliepolitiken är en grundbult i arbetet för en giftfri miljö.
              Sverige driver sedan lång tid tillbaka en synnerligen kraftfull
              kemikaliepolitik, något som tycks ha undgått till exempel Sven
              Gunnar Persson såvitt jag förstår utifrån hans inlägg här i dag.
            </seg>
          </u>
          <u>
            <seg>
              Kemikaliepolitiken och politiken för en giftfri miljö innefattar
              till exempel marksaneringsinsatser, som i dag är stora, men också
              ett viktigt samarbete inom EU och internationellt. Just nu handlar
              det om en ny europeisk kemikalielagstiftning, REACH. Det är ett
              viktigt steg, och vi har hårda förhandlingar framför oss.
            </seg>
          </u>
          <u>
            <seg>
              Sverige har hårt drivit på för en skarp tillämpning av både försiktighetsprincipen
              och substitutionsprincipen i den här lagstiftningen. Nästa utmaning
              blir EU:s nya direktiv om växtbekämpningsmedel.
            </seg>
          </u>
          <u>
            <seg>
              Från svensk sida arbetar vi också med nya initiativ för att driva
              det här arbetet framåt inom EU. Vi har varit starkt pådrivande
              för att få EU att presentera en strategi för kvicksilver. Vi arbetar
              på att förbjuda bromerade flamskyddsmedel och giftiga högaromatiska
              oljor i bildäck, HA-oljor, inom EU men också nationellt. Vidare
              bidrar vi aktivt i arbetet för en global kemikaliestrategi inom
              ramen för FN:s miljöprogram, UNEP.
            </seg>
          </u>
          <u>
            <seg>
              Parallellt pågår kring Östersjön ett intensivt arbete för att
              värna den marina miljön i det här ekologiskt känsliga innanhavet.
            </seg>
          </u>
          <u>
            <seg>
              Jag noterar att Sverker Thorén på sedvanligt sätt med storvulen
              retorik hävdar att ingenting har gjorts och att ingenting görs
              samt att det finns enkla hugg för hur detta snabbt ska ordnas.
            </seg>
          </u>
          <u>
            <seg>
              Låt mig peka på att Sverige under året har haft en ledande roll
              i ansträngningarna för att färdigställa en gemensam ansökan till
              den internationella sjöfartsorganisationen IMO för att klassa
              Östersjön som ett särskilt känsligt havsområde. I våras i Bremen
              kunde vi inte nå enighet runt Östersjön men Sverige och Finland
              har tagit initiativ till ett fortsatt samarbete med intresserade
              länder. Samtliga Östersjöländer utom Ryssland deltar nu i arbetet.
              Två expertmöten har i höst hållits här i Stockholm, och en gemensam
              ansökan förbereds.
            </seg>
          </u>
          <u>
            <seg>
              Det här arbetet har, enligt min bedömning, varit utmärkt och
              är också en utmärkt utgångspunkt för fortsatt intensivt samarbete
              kring marint miljöskydd och sjösäkerhetsfrågor runt Östersjön.
            </seg>
          </u>
          <u>
            <seg>
              Nationellt står klimatinvesteringar och skyddet av den biologiska
              mångfalden i fokus för regeringens satsningar. Som framgår av
              höstbudgeten kommer miljöanslaget att öka väsentligt år 2004 med
              ytterligare ungefär 500 miljoner kronor. Det handlar alltså inte
              om någon ambitionssänkning i miljöpolitiken tvärtom!
            </seg>
          </u>
          <u>
            <seg>
              Viktigt i klimatpolitiken är våra klimatinvesteringsprogram,
              Klimp. Det gläder mig att vi har visst stöd från Centern här i
              kammaren för denna viktiga satsning.
            </seg>
          </u>
          <u>
            <seg>
              Ansökningar där det handlar om nästan 3 miljarder har kommit
              in till Naturvårdsverket när det gäller Klimpsatsningar i kommunerna.
              I år har vi 310 miljoner att fördela och 340 miljoner för år 2004.
            </seg>
          </u>
          <u>
            <seg>
              Vi satsar också stort på skyddet av biologisk mångfald. Sedan
              1999 har vi tillsammans med våra samarbetspartier praktiskt taget
              fördubblat anslaget till biologisk mångfald. I budgetpropositionen
              föreslår vi för år 2004 att anslaget höjs till 1,4 miljarder.
            </seg>
          </u>
          <u>
            <seg>
              Det här är några av regeringens prioriteringar i samarbete med
              Vänsterpartiet och Miljöpartiet.
            </seg>
          </u>
          <u>
            <seg>
              Vad vill då vår opposition, de borgerliga partierna? Ja, i debatten
              i dag här i kammaren framstår mina borgerliga kolleger som varma
              miljövänner. Men när vi kommer till den konkreta politiken ser
              bilden ganska annorlunda ut. Höstens budgetförslag tycker jag
              är nyttig läsning för den som vill veta hur ambitionsnivån i miljöpolitiken
              egentligen ligger i olika partier.
            </seg>
          </u>
          <u>
            <seg>
              När det gäller utgiftsområde 20 och miljöanslaget går nämligen
              den borgerliga majoriteten i form av Moderaterna, Folkpartiet
              och Kristdemokraterna hårt fram låt vara olika hårt med rödpennan.
              Bara Centern har en högre ambitionsnivå.
            </seg>
          </u>
          <u>
            <seg>
              Den borgerliga oppositionens budgetförslag inom miljöområdet
              är inbördes så olika och så spretande att man undrar hur en borgerlig
              fyrpartiregering egentligen skulle kunna enas om en gemensam politik
              på miljöområdet. Dock kan vi se vissa gemensamma drag. Vi kan
              se en vilja hos några partier att prioritera ned klimatinvesteringarna
              hos Folkpartiet, Moderaterna och Kristdemokraterna. Hos alla märks
              en vilja att prioritera ned satsningarna på biologisk mångfald.
            </seg>
          </u>
          <u>
            <seg>
              Moderaterna vill banta miljöanslaget med närmare 1 miljard kronor.
              Anslaget för att bevara den biologiska mångfalden vill Moderaterna
              minska med nära en halv miljard kronor. Man vill också banta stödet
              till klimatinvesteringar med 269 miljoner kronor.
            </seg>
          </u>
          <u>
            <seg>
              Folkpartiet vill banta miljöanslaget med 275 miljoner kronor.
              Bland annat vill man ta bort Klimpstödet klimatinvesteringarna.
              Där handlar det om 325 miljoner kronor.
            </seg>
          </u>
          <u>
            <seg>
              Kristdemokraterna vill banta anslaget för att bevara den biologiska
              mångfalden med 450 miljoner kronor.
            </seg>
          </u>
          <u>
            <seg>
              Också Centern vill minska anslaget för den biologiska mångfalden.
              De vill minska anslaget med 150 miljoner kronor.
            </seg>
          </u>
          <u>
            <seg>
              Jag kan här bara beklaga att de borgerliga partierna fäster så
              litet avseende vid miljöpolitiska satsningar, som ju redan visat
              sig rymma en verklig potential när det gäller skyddet av naturmiljön
              och omställningen till ett ekologiskt hållbart samhälle.
            </seg>
          </u>
          <u>
            <seg>
              Vi ser i dag att föregångaren till klimatinvesteringsprogrammen,
              nämligen de lokala investeringsstöden, har betytt oerhört mycket
              för det lokala miljöarbetet. Det har bland annat medfört att praktiskt
              taget samtliga landets kommuner har analyserat miljötillståndet
              i kommunen och presenterat lokala investeringsprogram för en hållbar
              utveckling.
            </seg>
          </u>
          <u>
            <seg>
              De miljöprojekt som hittills beviljats bidrag beräknas ge stora
              och kostnadseffektiva miljövinster, bland annat att energiförbrukningen
              minskar motsvarande årsförbrukningen i 90 000 genomsnittliga småhus
              och att utsläppen av den klimatpåverkande gasen koldioxid minskar
              med ca 3 % av Sveriges totala utsläpp räknat på 1990 års nivå
              detta bland annat genom att stödet har använts till en utbyggnad
              vad gäller biogas och fjärrvärme på ett kostnadseffektivt sätt.
            </seg>
          </u>
          <u>
            <seg>
              Min fråga framför allt till Moderaterna och Folkpartiet, som
              vill radera ut Klimp, är: Hur ser era alternativ ut, och vad säger
              ni till era partikamrater till exempel i Kristianstads, Varbergs
              och Orusts kommuner där ju era partier lokalt uppmuntrat och stött
              framtagandet av ambitiösa och bra lokala investeringsprogram som
              kommunerna beviljat statligt stöd för?
            </seg>
          </u>
          <u>
            <seg>
              Och hur ser ni på konsekvenserna av minskade satsningar på biologisk
              mångfald? Ett kortsiktigt perspektiv tycks här ha tagit överhand.
            </seg>
          </u>
          <u>
            <seg>
              Anslaget till åtgärder för biologisk mångfald används till en
              lång rad åtgärder för arbetet med miljökvalitetsmålen. Med detta
              säkrar vi ett långsiktigt skydd av hundratals värdefulla områden.
              Här ligger en stor vinst, inte enbart för biologisk mångfald utan
              också för folkhälsan och friluftslivet ja, kort och gott för samhället
              i stort.
            </seg>
          </u>
          <u>
            <seg>
              Låt mig säga att dagens miljöproblem medför stora kostnader för
              samhället. Det handlar om produktionsförluster och materialförstöring,
              försämrad folkhälsa, förlust av kulturarv samt biologisk mångfald
              kostnader som är betydligt större än de summor som anslås till
              skydd för till exempel biologisk mångfald. Om något behöver vi
              öka våra ambitioner på miljöområdet, inte sänka dem!
            </seg>
          </u>
          <u>
            <seg>
              Vi har alla ett ansvar för att tillsammans driva en konstruktiv
              miljöpolitik för miljöns och framtidens skull.
            </seg>
          </u>
          <note type="speaker">
            Anf. 31 SVEN GUNNAR PERSSON (kd) replik:
          </note>
          <u>
            <seg>
              Fru talman! Det är tråkigt att miljöministern i varje fall på
              ett område far med osanningar om vår satsning på klimatpolitiken.
              Där vill vi faktiskt gå längre än regeringen. Vi har ökade anslag
              i förhållande till regeringens budget. Jag hoppas att det var
              ett misstag och att miljöministern kan ta tillbaka den beskyllning
              som hon hade när det gäller Kristdemokraternas ambitioner på klimatområdet.
              Även i fråga om kemikaliepolitiken var det luddigt. Vi tycker
              att det finns väldigt bra ambitioner där men vi vill ha ökade
              satsningar på saneringen.
            </seg>
          </u>
          <u>
            <seg>
              När det gäller klimatfrågorna kan det sägas att Sverige nettoimporterade
              7 terawattimmar el, huvudsakligen producerad med dansk och tysk
              kolkraft under 2002. Vidare handlar det om ökade utsläpp av växthusgaser
              och negativ klimatpåverkan. I det läget minskar miljöministerns
              ambitioner beträffande bidrag till effektiva projekt som minskar
              utsläppen i kommunerna. Jag visade tidigare på exemplen Lindesberg
              och Karlshamn. Förklara detta för mig, ministern!
            </seg>
          </u>
          <note type="speaker">
            Anf. 32 Miljöminister LENA SOMMESTAD (s) replik:
          </note>
          <u>
            <seg>
              Fru talman! Jag beklagar om jag har nämnt Kristdemokraterna felaktigt.
              Då var det ett misstag, jag är väl medveten om det.
            </seg>
          </u>
          <u>
            <seg>
              Om jag förstod det rätt frågade Sven Gunnar Persson mig varför
              vi inte satsar ytterligare pengar på Klimatinvesteringsprogrammet.
              Vi har satsat så mycket som över huvud taget har varit möjligt
              inom ramen för de budgetrestriktioner som vi i dag har. Min ambition
              är att vi om möjligt ska kunna utvidga detta program ytterligare.
              Vi har helt eniga om betydelsen av klimatprogrammet.
            </seg>
          </u>
          <note type="speaker">
            Anf. 33 SVEN GUNNAR PERSSON (kd) replik:
          </note>
          <u>
            <seg>
              Fru talman! Det var roligt att höra att miljöministern har dessa
              ambitioner. Jag bara konstaterade att de tidigare ambitionerna
              är sänkta med 60 miljoner för 2004, och i tabellerna står det
              0 kr för 2005 och 0 kr för 2006. 773 ansökningar värda som miljöministern
              sade ca 3 miljarder kronor har kommit in. Här får inte byråkrati
              och bristande förmåga att hantera dessa ansökningar lägga hinder
              i vägen. Jag hoppas att vi kan enas om att ambitionerna ska höjas
              på det här området.
            </seg>
          </u>
          <note type="speaker">
            Anf. 34 Miljöminister LENA SOMMESTAD (s) replik:
          </note>
          <u>
            <seg>
              Fru talman! När det gäller kolumnerna för 2005 och 2006 avser
              regeringen att återkomma. Det har att göra med att detta är ett
              tidsbegränsat program, så det är alltså fråga om en formalitet.
              Vi har gjort tydligt bland annat i 121-punktsprogrammet att det
              blir fortsatta satsningar på Klimpprogrammen i framtiden. Där
              är vi helt eniga.
            </seg>
          </u>
          <u>
            <seg>
              Beträffande neddragningarna är det en prioriteringsfråga i en
              situation då vi på grund av ekonomiska skäl varit tvungna att
              göra prioriteringar också inom miljöområdet. Men viljan och ambitionerna
              att gå framåt kvarstår.
            </seg>
          </u>
          <note type="speaker">
            Anf. 35 BENGT-ANDERS JOHANSSON (m) replik:
          </note>
          <u>
            <seg>
              Fru talman! Vi ska ha en bra miljöpolitik. Men jag vet att miljöministerns
              och Moderaternas väg dit skiljer sig åt, och då handlar det inte
              bara om pengar.
            </seg>
          </u>
          <u>
            <seg>
              Jag vill ta upp en helt annan fråga, nämligen blyhagelförbudet
              som har börjat att gälla och som kommer att gälla 2006 och 2008.
              På sjöfågeljakt är blyhaglen redan borta. De var skadliga för
              betande fåglar, så det var bra att de kom bort. Också på skeetbanorna
              är blyhaglen redan borta, vilket har minskat blyhagelanvändningen
              med 80 %.
            </seg>
          </u>
          <u>
            <seg>
              Metalliskt bly är en av de stabilaste metaller som finns. Jägarnas
              hagel som avskjuts i dag på fast mark motsvarar ett hagel på var
              tionde kvadratkilometer. Professor Qvarfort, som är specialist
              på detta område, har undersökt en 50 år gammal skjutbana i Helsingborg
              som ligger på en vattentäkt. Det enda bly som fanns i det vattnet
              kom från vattenledningsrören.
            </seg>
          </u>
          <u>
            <seg>
              Då är min fråga: Är ministern beredd att nu verksamt se till
              att ändra delar av det liggande förbudsbeslutet?
            </seg>
          </u>
          <note type="speaker">
            Anf. 36 Miljöminister LENA SOMMESTAD (s) replik:
          </note>
          <u>
            <seg>
              Fru talman! Bakgrunden till blybeslutet är att bly är en metall
              som har egenskaper av en art som gör att vi har bestämt oss för
              att fasa ut det från kretslopppet. Bly ackumuleras, är persistent
              och giftigt och ska därför bort.
            </seg>
          </u>
          <u>
            <seg>
              Ett viktigt syfte med detta beslut var att uppnå en tydlighet
              i politiken om utfasning och att främja alternativ. Samtidigt
              är vi öppna för möjligheten till undantag. Naturvårdsverket kan
              ta hänsyn till om problemen inte kan lösas på annat sätt. Just
              nu finns det en ansökan inne om undantag för stigskytte som vi
              håller på att behandla.
            </seg>
          </u>
          <u>
            <seg>
              Detta är vårt sätt att hantera det nu. Vi är tydliga i vår ambition
              att bly ska fasas ut. Men vi har också en öppenhet för att bevilja
              undantag om möjligheter till alternativ inte kommer fram i tid
              eller om man inte kan hantera detta på annat sätt.
            </seg>
          </u>
          <note type="speaker">
            Anf. 37 BENGT-ANDERS JOHANSSON (m) replik:
          </note>
          <u>
            <seg>
              Fru talman! Det är stor risk för att man silar mygg och sväljer
              kameler. Vi talar om ungefär 50 ton och som jag sade ett hagel
              per var tionde kvadratkilometer. När man lade ned Polenkabeln
              användes 14 000 ton bly. Det finns 360 000 ton kabelbly i svenska
              marker.
            </seg>
          </u>
          <u>
            <seg>
              All nuvarande forskning och nu vill jag att miljöministern lyssnar
              noga visar att metalliskt bly rör sig 1 millimeter på 400 år.
              Det rör sig alltså om bly som redan finns i marken och som kommer
              från naturen.
            </seg>
          </u>
          <u>
            <seg>
              Förbudet mot blyhagel är ett slag i luften som gör att vi drar
              på oss fruktansvärt onödiga kostnader. Dessutom ökar risken för
              skadeskjutning. Jag vädjar till miljöministern att medverka till
              att det införs ett undantag.
            </seg>
          </u>
          <note type="speaker">
            Anf. 38 Miljöminister LENA SOMMESTAD (s) replik:
          </note>
          <u>
            <seg>
              Fru talman! Jag vill upprepa att vi har intagit en hållning till
              detta som är pragmatisk och samtidigt tydlig.
            </seg>
          </u>
          <u>
            <seg>
              Detta är ett slag i luften, menar Bengt-Anders Johansson. Vi
              försöker att vara tydliga i kemikaliepolitiken. Vi ska fasa ut
              allt och vi gör det med den omtänksamhet vi kan.
            </seg>
          </u>
          <u>
            <seg>
              Jag har alldeles nyligen träffat Jägareförbundet och diskuterat
              den här frågan. Vi har också diskuterat forskningsläget. Jag är
              väl medveten om denna forskning, men förbudet gäller bly i fast
              mark. Vi måste också ta hänsyn till vad som kan hända många år
              framåt i tiden. Det här handlar inte bara om vår generation utan
              om många generationer framöver.
            </seg>
          </u>
          <u>
            <seg>
              Alltså försöker vi vara så skarpa som det är möjligt. Men vi
              för också en kontinuerlig dialog med jägarintressena och försöker
              att lösa frågan på bästa sätt.
            </seg>
          </u>
          <note type="speaker">
            Anf. 39 ANITA BRODÉN (fp) replik:
          </note>
          <u>
            <seg>
              Fru talman! Ett EU-direktiv kräver att vi ska uppnå 2 % biobränsle
              fram till år 2005, 5,7 % 2010 och hela 20 % biobränsle 2020.
            </seg>
          </u>
          <u>
            <seg>
              Då är min fråga till ministern: Vilken strategi har regeringen
              för att klara detta mål?
            </seg>
          </u>
          <note type="speaker">
            Anf. 40 Miljöminister LENA SOMMESTAD (s) replik:
          </note>
          <u>
            <seg>
              Fru talman! Vi har en tydlig strategi för biobränslena. Vi har
              till exempel just tillsatt en utredning som ska se över hur man
              ska göra biobränslen mer tillgängliga, vilket bygger på en överenskommelse
              i 121-punktsprogrammet.
            </seg>
          </u>
          <u>
            <seg>
              Vi har fattat beslut om att vi ska se till att underlätta beskattningen
              av de alternativa bränslena. De kommer varken att energibeskattas
              eller att koldioxidbeskattas.
            </seg>
          </u>
          <u>
            <seg>
              Naturvårdsverket har just nu ett uppdrag att se över en ny typ
              av miljöklassning av både bensin och diesel där man ska ta större
              hänsyn till ett infogande av de alternativa bränslena i systemet.
              Så vi har en tydlig ambition som knyter an till målsättningen
              inom EU, att vi ska öka inslaget av alternativa drivmedel.
            </seg>
          </u>
          <u>
            <seg>
              Vi ger också stöd till forskning och utveckling på det här området.
              Som exempel kan jag nämna den pilotanläggning i Örnsköldsvik som
              ska ta fram etanol ur skogsråvara.
            </seg>
          </u>
          <u>
            <seg>
              Det är några av de åtgärder som vi vidtar på det här området.
            </seg>
          </u>
          <note type="speaker">
            Anf. 41 ANITA BRODÉN (fp) replik:
          </note>
          <u>
            <seg>
              Fru talman! Ämnar också miljöministern påskynda EU-förhandlingarna?
              Det är ju väldigt viktigt att industrin får tydliga besked så
              att man vågar satsa. Just långsiktigheten har man saknat tidigare.
            </seg>
          </u>
          <note type="speaker">
            Anf. 42 Miljöminister LENA SOMMESTAD (s) replik:
          </note>
          <u>
            <seg>
              Fru talman! Vi är synnerligen aktiva inom EU. Jag var förra året
              personligen med om att driva fram kraven på ett ökat inslag av
              biobränsle i miljörådet. Tillsammans med andra länder lyckades
              vi få upp den här frågan på toppmötet. Vi driver mycket intensivt
              att det ska bli en skarpare politik inom EU på det här området.
            </seg>
          </u>
          <note type="speaker">
            Anf. 43 STAFFAN DANIELSSON (c) replik:
          </note>
          <u>
            <seg>
              Fru talman! Centern har som bekant höga miljöambitioner, och
              vi har avsatt betydande resurser till Klimatinvesteringsprogrammet.
            </seg>
          </u>
          <u>
            <seg>
              Min fråga till miljöministern handlar om min starka oro för en
              stor krympning av det svenska jordbruket och om de negativa miljöeffekter
              detta skulle medföra.
            </seg>
          </u>
          <u>
            <seg>
              EU:s frikopplingsreform innebär en stor risk för att livsmedelsproduktionen
              minskar där lönsamheten är som lägst. I det skiktet befinner sig
              tyvärr det svenska jordbruket beroende på klimatiska och politiska
              realiteter. Skyndsamma åtgärder erfordras för att förhindra detta
              genom en stärkning av konkurrenskraften. Vissa skatter måste bort.
              Sverige bör fullt ut ta vara på sina rättigheter att behålla och
              öka de tillåtna miljöersättningarna, främst genom att bygga ut
              vallstödet.
            </seg>
          </u>
          <u>
            <seg>
              Delar miljöministern min oro för miljökonsekvenserna om det svenska
              jordbruket skulle krympa? Är ministern i så fall beredd att agera
              för att förhindra detta?
            </seg>
          </u>
          <note type="speaker">
            Anf. 44 Miljöminister LENA SOMMESTAD (s) replik:
          </note>
          <u>
            <seg>
              Fru talman! Ja, jag delar oron för att omläggningen av jordbrukspolitiken
              kan ha vissa negativa konsekvenser. Vi på miljösidan har framför
              allt varit oroliga för vad ett minskat bete kan betyda för att
              hävda kulturmarken och den biologiska mångfalden.
            </seg>
          </u>
          <u>
            <seg>
              Nu pågår ett arbete inom Jordbruksdepartementet med anledning
              av reformen inom EU. Här medverkar naturligtvis också Miljödepartementet
              på ett intensivt sätt för att vi ska kunna få en lösning och en
              tillämpning i Sverige inom de ramar som anges av de nya EU-besluten
              och som gör att vi får ett miljövänligt och också ett konkurrenskraftigt
              jordbruk.
            </seg>
          </u>
          <note type="speaker">
            Anf. 45 STAFFAN DANIELSSON (c) replik:
          </note>
          <u>
            <seg>
              Fru talman! Jag har svårt för dubbelmoral och jag hade en diskussion
              med Vänstern tidigare det vill säga att tala väl i teorin och
              att sedan till exempel exportera miljöproblem i praktiken. Men
              jag uppfattade miljöministerns svar som positivt.
            </seg>
          </u>
          <u>
            <seg>
              Vi ska ha höga krav på det svenska jordbruket, men vi kan inte
              ligga så långt före med kraven och med höga kostnader att produktionen
              minskar. Vi sviker både landet och miljön om vi ligger så långt
              före att, tillspetsat sagt, de svenska åkrarna, betesmarkerna
              och husdjuren i stor utsträckning flyttar utomlands.
            </seg>
          </u>
          <u>
            <seg>
              Jag noterar att miljöministern och jag är överens om det här.
              Jag hoppas att ministern bevakar det här området och är en positiv
              kraft i det viktiga åtgärdspaket som riksdagen och regeringen
              snart, tror jag, måste anta.
            </seg>
          </u>
          <note type="speaker">
            Anf. 46 Miljöminister LENA SOMMESTAD (s):
          </note>
          <u>
            <seg>
              Fru talman! Vi är eniga om att vi behöver ett miljö- och konkurrenskraftigt
              jordbruk. Det har förvånat mig något i debatten här i dag att
              det har talats så lite om vilken linje vi ska driva i EU när det
              gäller jordbrukspolitiken och det ansvar som vi har tillsammans
              i EU att få till stånd ett jordbruk som är miljövänligt och som
              inte är subventionerat på ett sätt som skadar också andra länder
              i världen.
            </seg>
          </u>
          <u>
            <seg>
              Det är enorma motsättningar globalt kring jordbrukspolitiken.
              De är ett stort hinder för att vi ska nå miljöframsteg i de globala
              förhandlingarna. Jag skulle glädja mig om alla som är intresserade
              av jordbruket på ett konstruktivt sätt kunde medverka till en
              reformering som gör att vi får ett jordbruksstöd både i Sverige
              och i övriga Europa som är förenligt med ett gott förhållningssätt
              till de fattiga länderna i världen och ett långsiktigt hållbart
              handelssystem inom jordbruksområdet. Det skulle kännas väldigt
              bra.
            </seg>
          </u>
          <note type="speaker">
            Anf. 47 HELI BERG (fp) replik:
          </note>
          <u>
            <seg>
              Fru talman! För en vecka sedan presenterades utredningen om den
              svenska pälsdjursnäringen och dess framtid. Jag skulle gärna vilja
              höra vilken betydelse ministern tillskriver denna utredning som
              är så viktig för pälsdjursnäringens framtid.
            </seg>
          </u>
          <note type="speaker">
            Anf. 48 Miljöminister LENA SOMMESTAD (s) replik:
          </note>
          <u>
            <seg>
              Fru talman! Låt mig säga att pälsdjursfrågorna ligger hos min
              kollega Ann-Christin Nykvist. Jag ska inte här i dag med en så
              nyligen framlagd utredning gå in i svaromål i den frågan, utan
              jag ber att få hänvisa till jordbruksministern vid nästa tillfälle
              som hon finns i kammaren.
            </seg>
          </u>
          <note type="speaker">
            Anf. 49 HELI BERG (fp) replik:
          </note>
          <u>
            <seg>
              Fru talman! Utredningen slog fast nästan enhälligt, utom djurrättsorganisationerna,
              att på grund av djurskyddet fanns det inte några skäl att förbjuda
              näringen. Redan under denna vecka har det ändå från de styrandes
              håll hörts krav på att näringen ska förbjudas.
            </seg>
          </u>
          <u>
            <seg>
              Därför tycker jag, fru talman, att det är väldigt sorgligt att
              ministern i denna debatt, som handlar om miljö- och jordbruksfrågor,
              inte är beredd att svara på min fråga. Det är en väldigt viktig
              fråga för många på landsbygden som är beroende av denna näring.
            </seg>
          </u>
          <note type="speaker">
            Anf. 50 Miljöminister LENA SOMMESTAD (s) replik:
          </note>
          <u>
            <seg>
              Fru talman! Jag har förståelse för att Heli Berg gärna vill ha
              svar på den här frågan. Men det är så för regeringens del att
              när det läggs fram en utredning kan inte en minister bara några
              dagar efter gå ut och tala om hur regeringen kommer att arbeta
              vidare med frågan. Nu måste denna fråga beredas. Möjligtvis skulle
              Ann-Christin Nykvist, som är ansvarig på området, ha varit beredd
              att säga någonting om vart behandlingen kan tänkas gå. Men jag
              vill avvakta de gemensamma samtalen inom regeringen om hur vi
              ska förhålla oss till utredningen, och det är den normala gången.
              Jag får därför be att vi får återkomma, trots frågans vikt.
            </seg>
          </u>
          <note type="speaker">
            Anf. 51 SVERKER THORÉN (fp) replik:
          </note>
          <u>
            <seg>
              Fru talman! Om det var storvulen retorik i mitt anförande eller
              inte får väl andra än miljöministern och jag diskutera. Jag hoppas
              dock att det inte dolde att det handlade om frågor, som inte har
              fått något svar, från 200 näringsidkare på Öland som är djupt
              engagerade i oljefrågan. Det var frågor om resultatet av de uppdrag
              som riksdagen har givit. Det var en fråga om ministern kan tänka
              sig att satsa ännu hårdare i EU i stället för i Helcomarbetet.
              Helcoms metoder och mätningar kritiseras ju vad gäller till exempel
              Östersjöns kvalitet av både forskare och andra ett 30-årigt projekt
              som inte haft så jättehög styrfart. Nu engagerar sig EU hårt.
              Min fråga är hur hårt ministern vill driva arbetet med övriga
              ministrar i EU, speciellt då Ryssland, som är den svårfångade
              parten i Helcomsamarbetet, har oerhört starka bindningar till
              EU genom sin energiexport och sina avtal som är knutna till utvecklingen
              där.
            </seg>
          </u>
          <note type="speaker">
            Anf. 52 Miljöminister LENA SOMMESTAD (s) replik:
          </note>
          <u>
            <seg>
              Fru talman! Låt mig först svara att jag som minister alltid svarar
              på brev så snart jag kan. Jag har naturligtvis redan noterat att
              om det skulle vara så att det inte har kommit något svar, ska
              vi omedelbart undersöka detta. Det vore synnerligen förvånande.
            </seg>
          </u>
          <u>
            <seg>
              När det gäller hur vi ska gå vidare i Östersjösamarbetet ser
              jag inte samma tydliga motsättning mellan Helcom och EU. När EU
              nu arbetar med sin marina strategi ser man de regionala konventionerna
              som viktiga pusselbitar i detta arbete. Så vi arbetar i Helcom
              och arbetar i EU. Vi är helt eniga om att vi ska driva ett hårt
              arbete i EU, men det är ingen motsättning.
            </seg>
          </u>
          <u>
            <seg>
              Just nu arbetar vi med framtiden för Helcom, hur Helcom ska fungera
              i framtiden. Det arbetet pågår som bäst. Vi har också, som säkert
              Thorén vet, förslag i Havsmiljökommissionen. Vår ambition är att
              hitta bästa möjliga arbetsformer inom ramen för de institutioner
              vi i dag har. Och det är i stöpsleven att vi ser över Östersjösamarbetet
              både när det gäller Helcom, EU och Östersjöstaternas råd.
            </seg>
          </u>
          <note type="speaker">
            Anf. 53 SVERKER THORÉN (fp) replik:
          </note>
          <u>
            <seg>
              Fru talman! Jag är intresserad av att få några kommentarer till
              våra konkreta förslag som bogserbåtskrav för enkelskrovig stortank,
              att Sverige verkar för att EMSA, den europeiska sjösäkerhetsmyndigheten
              som ännu inte är placerad, förs till Sverige.
            </seg>
          </u>
          <u>
            <seg>
              EU-kommissionen har begärt att få ett uppdrag att arbeta för
              att bli permanent medlem i IMO, alltså att inte bara sitta där
              som åskådare. Det skulle bli en oerhörd kraft i förändringarna
              av den internationella lagstiftningen i länderna runt våra hav.
              Jag hoppas att miljöministern verkar för att det uppdraget får
              ges.
            </seg>
          </u>
          <note type="speaker">
            Anf. 54 Miljöminister LENA SOMMESTAD (s) replik:
          </note>
          <u>
            <seg>
              Fru talman! Det pågår ett intensivt arbete, vad gäller de konkreta
              kraven, med till exempel bogserbåtskrav inom ramen för PSSA-ansökan.
              Där tittar vi på alla olika typer av åtgärder som är möjliga att
              få med i det här konceptet. Där kan naturligtvis även den typen
              av frågor komma in. Men de samtalen pågår just nu.
            </seg>
          </u>
          <u>
            <seg>
              EMSA är en av de myndigheter som Sverige har uttryckt intresse
              för att ha lokaliserat här, såvitt jag känner till. Men vi har
              också sagt att vi är intresserade av till exempel Kemikaliemyndigheten,
              som skulle vara en intressant myndighet för Sverige att härbärgera.
              Och vi är mycket tydliga inom EU med att det är dags att Sverige
              får en myndighet. Jag skulle gärna se att det är en myndighet
              som har att göra med miljöfrågor på det här sättet.
            </seg>
          </u>
          <u>
            <seg>
              När det slutligen gäller IMO är det riktigt att EU inte har en
              representation i IMO. Det är ett bekymmer när det gäller EU:s
              styrka att driva sina frågor. Dock samarbetar vi mycket väl inför
              IMO-mötena inom EU-kretsen, och det sker också på ett bra sätt.
              Den exakta positionen i frågan ligger hos Ulrica Messing, och
              just nu är det samarbete som gäller mellan länderna.
            </seg>
          </u>
          <note type="speaker">
            Anf. 55 ANITA BRODÉN (fp):
          </note>
          <u>
            <seg>
              Fru talman, ledamöter, miljöministern! Stora förändringar väntar
              svenskt jord- och skogsbruk. Beslutet om EU:s nya jordbrukspolitik
              kommer att innebära ett stort reformarbete. Krafttag måste till
              för att sjösätta CAP-reformen, och det brådskar om det ska bli
              välarbetat och förankrat och om Sverige vill vara med redan från
              år 2005.
            </seg>
          </u>
          <u>
            <seg>
              I samband med det arbetet behövs en rensning av jordbruksbyråkratin.
              Det måste gå att förenkla så att det blir färre ansöksgrupper.
              Man bör också överväga om ekostöd bara ska utgå om hela gården
              ansluts och inte, som nu, spridda åkrar och tegar. Det skulle
              förenkla enormt. Det skulle också visa på konsekvens.
            </seg>
          </u>
          <u>
            <seg>
              En tuffare utvärdering av genomförda åtgärder för att se att
              satsade medel förvaltas väl och effektivt är också viktigt. Det
              gäller både biologisk mångfald, som vi här i kammaren redan har
              diskuterat, och hur ekoodlingen slagit ut vad gäller balansen
              mellan matproduktion och vallodling.
            </seg>
          </u>
          <u>
            <seg>
              Den traditionella odlingen är under omdaning. Det handlar inte
              enbart om matproduktion framöver, utan det handlar också om energiodlingsupplevelser
              och naturvårdsinsatser. Projekt som Odling i balans, Greppa näringen
              och djurskyddssatsningar bör uppmärksammas.
            </seg>
          </u>
          <u>
            <seg>
              Inför ett förändringsarbete är det viktigt att återigen fastslå
              att livskraftiga jordbruk är en förutsättning för en levande landsbygd.
              Även om endast 2 % är direkt sysselsatta i näringen omsätter livsmedelssektorn
              129 miljarder kronor och massa- och pappersindustrin 114 miljarder
              kronor. De kommer på fjärde respektive femte plats vad gäller
              de största industrisektorernas omsättning. Export av varor från
              jord och skog är också betydande.
            </seg>
          </u>
          <u>
            <seg>
              Miljöproblemen, fru talman, är ännu inte lösta. Vi har kväve-
              och fosforutsläpp, försurning och ammoniakavgång för att nämna
              några. Folkpartiet pekar på kantzoner och fånggrödor och ett borttagande
              av petiga regler där somliga fånggrödor, exempelvis oljerättika,
              inte är godkända trots att de på vissa jordar är de mest lämpade.
            </seg>
          </u>
          <u>
            <seg>
              Vi pekar också på behovet av ett åtgärdsprogram mot markförsurning,
              eftersom läget i sydvästra Sverige är akut. Miljömålet Bara naturlig
              försurning kommer inte att uppnås utan kraftfulla åtgärder.
            </seg>
          </u>
          <u>
            <seg>
              I skogen är det just nu ett akut röjningsbehov i plant- och ungskog,
              som Åsa Domeij redan anfört. Viltskadorna, framför allt älgskador
              på tall, har ökat dramatiskt. Naturreservat är en aktuell fråga
              som behöver utvärderas. För att bibehålla acceptansen och förståelsen
              är det viktigt att skötselplaner upprättas i anslutning till reservatbildningar.
              I flera fall är det bättre med naturvårdsavtal där man tecknar
              frivilliga överenskommelser och där ägaren många gånger kan fortsätta
              att bruka på ett varsamt sätt.
            </seg>
          </u>
          <u>
            <seg>
              Utbildningsinsatserna kring Levande skog avbryts i och med projekttidens
              utgång. Det är ett problem. Utbildningsinsatserna behöver tvärtom
              förstärkas vad gäller skog.
            </seg>
          </u>
          <u>
            <seg>
              Ett annat problem är skogsklipparna. Det är många som nu väntar
              på att regeringen vidtar kraftfulla åtgärder. Genom att låta återplanteringsgarantin
              följa skogsfastigheten skulle man snabbt kunna hejda den skövling
              som pågår.
            </seg>
          </u>
          <u>
            <seg>
              Om man blickar framåt är jag övertygad om att lösningen på de
              riktigt stora frågorna finns att hämta just i naturen, i jorden
              och i skogen. Vi har redan talat med ministern om det fossila
              beroendet och hur bioenergi alltmer måste användas.
            </seg>
          </u>
          <u>
            <seg>
              En annan lösning på denna stora fråga handlar om vår kost. Det
              forskas mycket kring mervärdesmat, så kallad functional food .
              Det är livsmedel som tillförts speciella hälsobringande egenskaper.
              Eftersom 40 % av våra sjukdomar är kostrelaterade borde forskningen
              inom området kost och hälsa vara prioriterad. Sverige satsar årligen
              15 miljoner av statliga medel på denna typ av forskning. Det kan
              jämföras med Finland där forskning om innovativa livsmedel bedrivs
              med statliga medel motsvarande 70 miljoner kronor. Ökad forskning
              om hur folksjukdomar, till exempel övervikt, åldersdiabetes och
              tarmsjukdomar, påverkas av kost kan på sikt leda till bättre hälsa
              och livskvalitet för många människor. Detta kan även öppna för
              nischodling inom jordbruket och leda till större lönsamhet i takt
              med en avreglerad marknad.
            </seg>
          </u>
          <u>
            <seg>
              Slutligen, fru talman, vill jag påminna om att det i dag är världsfattigdomens
              dag. Det är en dag som påminner oss om den orättvisa fördelningen
              av jordens resurser där 1,2 miljarder människor lever på mindre
              än en dollar per dag. I femtio länder lider vart femte barn av
              undervikt. Målet om en halverad fattigdom till 2015 är långt borta.
              Här har vi var och en och Sverige som nation ett stort ansvar.
              Vi bör i EU enträgnare driva frågan om tullfrihet och förbud mot
              exportbidrag till tredje världen samt driva på så att WTO-förhandlingarna
              snarast återupptas.
            </seg>
          </u>
          <note type="speaker">
            Anf. 56 STAFFAN DANIELSSON (c) replik:
          </note>
          <u>
            <seg>
              Fru talman! Anita Brodén talar väl om jordbruket, och det är
              bra. Vi har tidigare påtalat vikten av att stärka det svenska
              jordbrukets konkurrenskraft genom att bland annat ta bort de unika
              skattepålagor som belastar jordbruket. Sedan 1995 har jordbruket
              betalat över 10 miljarder kronor i produktionsskatter, främst
              i form av dieselskatt. Ska det fortsätta så?
            </seg>
          </u>
          <note type="speaker">
            Anf. 57 ANITA BRODÉN (fp) replik:
          </note>
          <u>
            <seg>
              Fru talman! Jag är medveten om din fråga, och detta är ett stort
              problem. Från Folkpartiet har vi fört fram att de som gett det
              löftet också har till uppgift att uppfylla det.
            </seg>
          </u>
          <u>
            <seg>
              Vi vill framför allt inrikta oss på de förnybara energikällorna.
              Vi måste gå från diesel till ett bättre och miljövänligare alternativ.
            </seg>
          </u>
          <u>
            <seg>
              Från Folkpartiets sida vill vi också driva frågan om att jordbruksföretag
              ska vara just företag och då också gynnas av byråkratiska förenklingar
              på alla områden.
            </seg>
          </u>
          <note type="speaker">
            Anf. 58 STAFFAN DANIELSSON (c) replik:
          </note>
          <u>
            <seg>
              Fru talman! Anita Brodén vill öka det svenska jordbrukets konkurrenskraft
              genom förenklingar, och där är vi överens. Jordbrukarna är företagare
              som konkurrerar med företagare i andra länder som inte belastas
              av tunga skattekostnader.
            </seg>
          </u>
          <u>
            <seg>
              Folkpartiet brukar vara en resurs att ha med när det gäller att
              sänka företagens kostnader. Det är tragiskt att de inte är med
              på detta område, för jordbruket. Jag hoppas att de omprövar sin
              linje i det nya läge som frikopplingsreformen kommer att innebära.
              Nu är det skarpt läge.
            </seg>
          </u>
          <note type="speaker">
            Anf. 59 ANITA BRODÉN (fp) replik:
          </note>
          <u>
            <seg>
              Fru talman! Vi är varma förespråkare av den nya reformen eftersom
              vi starkt tror på avreglering och att jordbrukarna ska få möjlighet
              att driva sina företag, kunna vara stolta över det som de producerar
              och få betalt för sina produkter.
            </seg>
          </u>
          <u>
            <seg>
              Som jag sade inledningsvis är det från energisynpunkt och från
              hållbarhetssynpunkt viktigt att vi styr in på alternativa drivmedel.
              Exempelvis har etanol nämnts, liksom RME. Även raps kan nämnas
              i detta sammanhang.
            </seg>
          </u>
          <u>
            <seg>
              Det finns en mångfald alternativ, vilket också gynnar lantbruket,
              både vad gäller odling och möjlighet att tanka sin traktor med
              alternativa drivmedel.
            </seg>
          </u>
          <note type="speaker">
            Anf. 60 JAN-OLOF LARSSON (s):
          </note>
          <u>
            <seg>
              Fru talman! Under det gångna året har havet och fiskefrågorna
              varit högt upp på den politiska agendan. För mig som bor i en
              kustkommun som präglats av havet och fisket känns det naturligtvis
              väldigt bra.
            </seg>
          </u>
          <u>
            <seg>
              En långsiktigt hållbar utveckling med utgångspunkt i försiktighetsprincipen
              har under lång tid varit vägledande för den socialdemokratiska
              fiskepolitiken.
            </seg>
          </u>
          <u>
            <seg>
              Den ena larmrapporten efter den andra kommer fram. Många arter
              i vårt hav är hotade. Kvoterna måste ned, selektiva redskap måste
              införas, begränsningar av fiskeflottan och fiskeansträngningen
              är krav som kommer från forskare.
            </seg>
          </u>
          <u>
            <seg>
              För några månader sedan kom Havsmiljökommissionens rapport. Det
              kan inte med bästa vilja i världen påstås att det var en glädjande
              läsning. Havet och dess organismer befinner sig i kris, och krisens
              upphov är människan. Det är föroreningar och överfiske kombinerat
              med politisk beslutsvånda som till stora delar skapar den situation
              som havet befinner sig i allt enligt rapporten.
            </seg>
          </u>
          <u>
            <seg>
              Den socialdemokratiska regeringen har tagit forskarnas råd på
              största allvar. Vår ambition har varit att vi i de internationella
              förhandlingarna ska följa det internationella forskningsrådet
              ICES rekommendationer.
            </seg>
          </u>
          <u>
            <seg>
              Vid de senaste förhandlingarna i Vilnius, där man bland annat
              fastställde kvoterna för det kommande året för fisket i Östersjön,
              drev regeringen och samarbetspartierna frågan om att överenskommelsen
              skulle följa forskarnas rådgivning. Vi var beredda på att det
              skulle bli svårt att få med en majoritet på vår målsättning. Men
              vår ambition var bland annat att pressa ned kvoterna så långt
              som möjligt och skapa två förvaltningsområden i Östersjön.
            </seg>
          </u>
          <u>
            <seg>
              Sverige deltog den här gången fullt ut i förhandlingarna och
              lyckades med sin medverkan pressa kvoterna åtskilliga tusen ton.
              Dessutom fick vi igenom en EU-deklaration som uttrycker ländernas
              vilja att skapa två förvaltningsområden senast den 1 januari 2005.
              Detta är oerhört betydelsefullt för den fortsatta förvaltningen
              av torsken i Östersjön.
            </seg>
          </u>
          <u>
            <seg>
              Att vi till slut kom fram till en gemensam överenskommelse som
              Sverige kan stå bakom innebär också att vi har en betydligt större
              trovärdighet och bättre förhandlingsposition när diskussionerna
              om Västerhavet nu startar. Västerhavet är i betydligt sämre skick
              vad gäller bestånden än Östersjön. Där krävs än mer radikala åtgärder
              och politiskt mod.
            </seg>
          </u>
          <u>
            <seg>
              En av de stora internationella frågorna att komma till rätta
              med är den stora dumpningen av fisk. Bara i Nordsjön dumpas över
              400 000 ton fisk. Det är ett oerhört resursslöseri som inte bara
              skadar bestånden utan även fiskets anseende.
            </seg>
          </u>
          <u>
            <seg>
              Fru talman! Vi kan inte nöja oss med internationella överenskommelser.
              Vi måste också se vad vi kan göra nationellt. Sverige har en oerhört
              lång kust och stor skärgård med en befolkning som till stora delar
              är beroende av vad havet kan ge i form av yrkesfiske, fritidsfiske
              och turism. Att vi förvaltar våra resurser i havet på ett ekologiskt
              bra sätt är en förutsättning för att vi ska ha en levande kust
              och skärgård både under och ovan havsytan.
            </seg>
          </u>
          <u>
            <seg>
              Med den i våras av riksdagen beslutade utvidgningen av Fiskeriverkets
              bemyndigande att även avse fiskets bedrivande kan vi åstadkomma
              en bättre hushållning med resursen så att värdefull fisk i större
              utsträckning går till människoföda.
            </seg>
          </u>
          <u>
            <seg>
              Det utvidgade bemyndigandet har också en regionalpolitisk dimension.
              Regionala hänsyn kan göra det motiverat att meddela föreskrifter
              om särskild tilldelning av fiskeresurser eller att fisket ska
              delas upp till exempel genom regional eller individuell kvotfördelning
              eller att fiske ska ske inom bestämda områden. Härigenom skapas
              möjligheter att stärka det småskaliga fisket som är ett kustfiske
              av mycket stor regionalpolitisk betydelse. Regionala kvoter får
              också den effekten att tonnaget stannar kvar och att vi på så
              sätt värnar en levande kust och skärgård.
            </seg>
          </u>
          <u>
            <seg>
              Fru talman! Nu ligger bollen hos Fiskeriverket. Min förhoppning
              är att man hört regeringens mycket tydliga signaler i denna fråga
              och kommer med förslag inom en snar framtid innan kustfisket och
              kustfiskarna är borta.
            </seg>
          </u>
          <u>
            <seg>
              Sverige med sin långa kust och skärgård måste få till stånd en
              effektiv och bra kustzonsförvaltning ut till tolv sjömil. Vi måste
              bli en föregångare på det här området och på så sätt visa vägen
              för andra nationer.
            </seg>
          </u>
          <u>
            <seg>
              Det är uppenbart att även de lokala, regionala och nationella
              nivåerna behöver marina förvaltningsplaner anpassade till olika
              ekosystem. Utarbetande av förvaltningsplaner som tar hänsyn till
              den biologiska mångfalden kräver ett deltagande av alla berörda
              myndigheter, miljöorganisationer, lokala och regionala företrädare
              samt, vilket är inte minst viktigt, berörda intresseorganisationer
              där yrkesfiskarna har en stor och mycket viktig roll.
            </seg>
          </u>
          <u>
            <seg>
              Ett mycket gott exempel på detta arbetssätt är framtagandet av
              förvaltningsplanen för skyddet av den biologiska mångfalden i
              KosterVäderöfjordens marina skyddsområden.
            </seg>
          </u>
          <u>
            <seg>
              När förvaltningsplaner avtalas på biologiska grunder garanteras
              de enbart av kombinationen förståelse för förändring och ett formaliserat
              regelverk.
            </seg>
          </u>
          <u>
            <seg>
              Fru talman! Det är endast genom samförstånd som vi kan skapa
              regler som ger ett uthålligt fiske även för kommande generationer.
            </seg>
          </u>
          <note type="speaker">
            Anf. 61 SVEN GUNNAR PERSSON (kd) replik:
          </note>
          <u>
            <seg>
              Fru talman! Jan-Olof Larsson är mycket kunnig och engagerad i
              fiskefrågor, vilket även det här anförandet visade. Jag delar
              oron för att fiskeresurserna är hårt ansträngda. ICES, Baltiska
              fiskekommissionen och svenska forskare pekar på överfisket och
              svartfisket som kanske det största hotet mot fiskeresurserna.
            </seg>
          </u>
          <u>
            <seg>
              Jan-Olof Larsson nämnde förhandlingarna i Vilnius. Det har framkommit
              uppgifter om att man där såg mellan fingrarna med att vissa länder
              bedriver över 50 % mer fiske än man har rätt till.
            </seg>
          </u>
          <u>
            <seg>
              Vi kristdemokrater har under flera år föreslagit skärpt kontroll
              och ett införande av checkpoints för utländska fiskare som går
              in på svenskt kustvatten och in på svenskt område och att de alltid
              ska anmäla sig när de går genom svenskt vatten. Varför håller
              inte Jan-Olof Larsson och Socialdemokraterna med om att det är
              en bra metod?
            </seg>
          </u>
          <note type="speaker">
            Anf. 62 JAN-OLOF LARSSON (s) replik:
          </note>
          <u>
            <seg>
              Fru talman! Jag håller helt med om att det är en bra metod. Frågan
              ligger hos Fiskeriverket. Det är verket som ska besluta om detta
              ska införas. Det är inte en riksdagsfråga eller en departementsfråga,
              utan det är verkets uppgift. Men jag håller helt med Sven Gunnar
              Persson om att checkpoints är bra. Det har visat sig vara en mycket
              bra åtgärd när man har infört sådana i Norge för att kontrollera
              fisket. Där är vi alltså helt överens.
            </seg>
          </u>
          <note type="speaker">
            Anf. 63 SVEN GUNNAR PERSSON (kd) replik:
          </note>
          <u>
            <seg>
              Fru talman! Jag tyckte att Jan-Olof Larsson slank ur den frågan
              lite väl lätt genom att hänvisa till en myndighet. Nog kan väl
              socialdemokraterna i riksdagen ge synpunkter till regeringen om
              att regeringens myndighet i fråga om detta måste se till att det
              blir något gjort? Vi kan inte år ut och år in utifrån konstateranden
              från svenska fiskare, från forskare och från förvaltningsmyndigheter
              om att det bedrivs ett monumentalt överfiske och ett svartfiske
              sitta med armarna i kors och hoppas att myndigheterna ska göra
              någonting. Se till att regeringen i regleringsbrev och annat skickar
              den här signalen till berörda myndigheter.
            </seg>
          </u>
          <note type="speaker">
            Anf. 64 JAN-OLOF LARSSON (s) replik:
          </note>
          <u>
            <seg>
              Fru talman! Jag kan inte på något sätt hålla med Sven Gunnar
              Persson om att vi sitter med armarna i kors. Är det något som
              har funnits högt upp på dagordningen så är det just kontrollen
              ute på havet. Den är oerhört svår. Men det har gjorts många satsningar
              på det här, och det har bedrivits ett stort samarbete mellan tull,
              kustbevakning och Fiskeriverket för att lösa dessa frågor. Men
              jag håller fortfarande med Sven Gunnar Persson om att checkpoints
              nog vore en möjlig väg för att få en bättre kontroll av fisket.
              Men det kan inte vara så att vi i varje detalj ska gå in och styra
              verket, utan vi måste ge verket uppdraget att lösa frågan om kontrollen
              på ett effektivt sätt. Sedan kan vi härifrån riksdagen signalera
              att vi tycker att det är bra med checkpoints och att man borde
              ta intryck från Norge.
            </seg>
          </u>
          <note type="speaker">
            Anf. 65 BENGT-ANDERS JOHANSSON (m) replik:
          </note>
          <u>
            <seg>
              Fru talman! Jan-Olof Larsson är den ende socialdemokraten som
              representerar utskottet och regeringen i fråga om jordbruket.
              Därför vill jag ställa en fråga.
            </seg>
          </u>
          <u>
            <seg>
              I regeringsförklaringen står det att Sveriges jordbrukare måste
              kunna konkurrera på villkor som är likvärdiga dem som gäller för
              övriga Europa.
            </seg>
          </u>
          <u>
            <seg>
              Jag kan som exempel nämna en skogsmaskinsförare i Finland. I
              Sverige kostar dieselskatten ungefär 120 000 kr mer per år än
              i Finland. Och det gäller före den senaste höjningen som kom en
              vecka efter regeringsförklaringen. Min fråga är: Vad tänker Socialdemokraterna
              göra för att uppnå samma konkurrensvillkor?
            </seg>
          </u>
          <note type="speaker">
            Anf. 66 JAN-OLOF LARSSON (s) replik:
          </note>
          <u>
            <seg>
              Fru talman! Jordbrukspolitiken i sig är inte min starka sida.
              Men jag får hänvisa lite grann till det resonemang som jag är
              väl införstådd med och som Åsa Domeij nämnde här tidigare. Vi
              tänker gå igenom hela paketet när det gäller konkurrensen och
              vilka avgifter man har inom jordbruket. Jag vet också att dieselskatten
              har varit en av de ryggsäcksfrågor som vi har utlovat att vi ska
              lösa. Jag kan bara hänvisa till den översyn som sker nästa år.
            </seg>
          </u>
          <note type="speaker">
            Anf. 67 BENGT-ANDERS JOHANSSON (m) replik:
          </note>
          <u>
            <seg>
              Fru talman! Det svenska jordbruket är inte betjänt av att man
              tänker. Det svenska jordbruket är betjänt endast av att man handlar
              och att det händer någonting. Och nu är det bråttom.
            </seg>
          </u>
          <u>
            <seg>
              Vi går nu in i en avreglering som gör att det svenska jordbruket
              inom kort kommer att få helt andra konkurrensmöjligheter än tidigare
              beroende på att direktstöden frikopplas.
            </seg>
          </u>
          <u>
            <seg>
              Nu hänvisar Jan-Olof Larsson till att man ska tänka under nästa
              år. Det innebär 2004. Och så kanske de nya reglerna träder i kraft
              den 1 januari 2005. Då är det alltså skarpt läge, som jag har
              hört här tidigare. Jag frågar: Är Jan-Olof Larsson beredd att
              se till att vi får samma konkurrensregler som övriga Europa? Jag
              ska komma ihåg det svar som lämnas nu för att kunna påminna om
              det.
            </seg>
          </u>
          <note type="speaker">
            Anf. 68 JAN-OLOF LARSSON (s) replik:
          </note>
          <u>
            <seg>
              Fru talman! Det är eftersträvansvärt inom alla sektorer att vi
              har lika konkurrensförutsättningar.
            </seg>
          </u>
          <u>
            <seg>
              Det jag kan säga här är det som statsministern egentligen har
              gått ut och lovat. Han ska, såvitt jag har förstått, åtgärda den
              här frågan till 2005, och vi ska ha dessa överläggningar om skatter,
              avgifter och så vidare inom jordbruket under året.
            </seg>
          </u>
          <u>
            <seg>
              Det är alltid en avvägning när vi ska lägga fram en budget. I
              slutänden ska detta gå ihop. Vi från socialdemokratin tycker att
              det är otroligt viktigt att vi har en budget i balans. Vi vet
              att det kan finnas olika åsikter om det. Det har vi sett genom
              åren. Men för oss är det viktigt att det ska gå ihop i slutänden.
            </seg>
          </u>
          <note type="speaker">
            Anf. 69 ANITA BRODÉN (fp) replik:
          </note>
          <u>
            <seg>
              Fru talman! Jag har först en snabb kommentar. Jan-Olof Larsson
              sitter ju i miljö- och jordbruksutskottet i majoritetsställning.
              Han har en direkt ingång till regeringen, och han borde kunna
              driva det här med kontroller och checkpoints på ett framgångsrikt
              sätt.
            </seg>
          </u>
          <u>
            <seg>
              Min fråga, fru talman, handlar om naturvårdsavtal. Jan-Olof Larsson
              talade mycket väl om förvaltningsplaner vad gäller havet och fisket.
              Naturvårdsavtal är också någonting som är viktigt. Jag undrar
              vad Jan-Olof Larsson säger om de frivilliga överenskommelser som
              innebär att ägaren många gånger kan fortsätta att bruka sin skog
              eller sin jord på ett varsamt sätt. Vilken är Jan-Olof Larssons
              uppfattning om det?
            </seg>
          </u>
          <note type="speaker">
            Anf. 70 JAN-OLOF LARSSON (s) replik:
          </note>
          <u>
            <seg>
              Fru talman! Det är väl alltid bra om man kan komma överens på
              en frivillig basis om att vårda skogen och markerna. Det har vi
              väl inga olika uppfattningar om.
            </seg>
          </u>
          <note type="speaker">
            Anf. 71 ANITA BRODÉN (fp) replik:
          </note>
          <u>
            <seg>
              Fru talman! Jag hoppades på att vi inte skulle ha det. Det som
              ibland ställs på sin spets är mer restriktiva naturreservat och
              naturvårdsplaner. Ibland ska man ha naturreservat det är ingen
              diskussion om den saken eftersom det är så oerhört viktigt att
              skydda vissa områden. Men med naturvårdsavtal kan man många gånger
              komma mycket längre.
            </seg>
          </u>
          <note type="speaker">
            Anf. 72 JAN-OLOF LARSSON (s) replik:
          </note>
          <u>
            <seg>
              Fru talman! Det är naturligtvis en avvägning som man måste göra
              när man ska införa naturvårdsreservat och när man ska göra en
              överenskommelse. Om man kan nå lika långt med en överenskommelse
              tycker jag att det är bra.
            </seg>
          </u>
          <note type="speaker">
            Anf. 73 SVERKER THORÉN (fp) replik:
          </note>
          <u>
            <seg>
              Fru talman! I den politiska kohandeln om makt förra hösten var
              det många som torskade, inte minst naturresursen i Östersjön torsken.
              Efter årtionden av svenskt arbete i framkant står vi i begrepp
              att radikalt minska uttag, att få selektiva åtgärder och mycket
              annat. Efter det som hände var vi många som var oroliga för hur
              lång tid det skulle ta att återupprätta Sveriges anseende i förhandlingar.
            </seg>
          </u>
          <u>
            <seg>
              Min fråga är: Hur bedömer Jan-Olof Larsson att det har gått till
              årets runda? Hur lång tid kommer det att ta tills vi har samma
              anseende och kan vara lika pådrivande som vi tidigare har varit?
            </seg>
          </u>
          <note type="speaker">
            Anf. 74 JAN-OLOF LARSSON (s) replik:
          </note>
          <u>
            <seg>
              Fru talman! Jag tror att vi har haft och har ett mycket gott
              anseende i förhandlingarna. Vi är mycket trovärdiga i diskussionerna.
              Det märktes inte minst på det förlängda sommarstopp som vi fick
              till stånd i våras. Då fick vi med oss Danmark och EU. Bara det
              tyder på att de tar allvarligt på de här frågorna.
            </seg>
          </u>
          <u>
            <seg>
              Men det finns också stater inom EU som är oerhört mycket mer
              beroende än vad Sverige är av den här resursen och som också driver
              frågorna. Därför är det svårt att få en enighet rakt över. Men
              jag tror att de allra flesta innerst inne tycker och inser att
              det här är en hotad resurs, där Sverige har en bra ståndpunkt.
            </seg>
          </u>
          <note type="speaker">
            Anf. 75 SVERKER THORÉN (fp) replik:
          </note>
          <u>
            <seg>
              Fru talman! En följd av detta är att Östersjötorsk går på lastbil
              till Danmark och till övriga världen och att skolor i Västerviks
              kommun till exempel serverar fisk från andra sidan världshaven.
              Vad görs från regeringshåll för att ändra på detta vad gäller
              konsumentpolitik och annat?
            </seg>
          </u>
          <note type="speaker">
            Anf. 76 JAN-OLOF LARSSON (s) replik:
          </note>
          <u>
            <seg>
              Fru talman! Där är jag och Sverker Thorén helt överens. Det är
              förskräckligt att man dömer ut lagligt svensk fiskad torsk på
              marknaden. Det kommer det ena uttalandet efter det andra, från
              kungen och nedåt. Jag tycker att det är förskräckligt. Det dumpar
              priset på fisken. Vi exporterar fisk ned till Frankrike och Tyskland
              och importerar fisk från Australien och hit. Det är totalt vansinnigt.
              Vi har ett gemensamt ansvar för att gå ut och tala om att torsken
              är fantastiskt fin föda, att vi ska äta den och att den ska fiskas
              lagligt.
            </seg>
          </u>
          <note>
            Regionalpolitik och infrastruktur
          </note>
          <note type="speaker">
            Anf. 77 LARS LINDÉN (kd):
          </note>
          <u>
            <seg>
              Fru talman! Nu ska vi prata regionalpolitik. Vi kan konstatera
              att regeringen fortfarande inte förmår skapa regional balans i
              Sverige. Ca 25 % av landets befolkning bor i överhettade områden
              med brist på bostäder till rimliga priser. I de här områdena är
              det också brist på arbetsplatser inom vissa sektorer. Det är ofta
              en stressig tillvaro, stora trafikproblem, flera stora och stökiga
              skolor och inte sällan olämpliga uppväxtmiljöer för barn och ungdomar.
              Överhettade områden skapar extra kostnader för samhället fråga
              Stockholmspolitikerna! Människorna mår inte alltid så bra i sådana
              här miljöer. Samtidigt har vi lika stora grupper svenskar som
              bor i glesbygd och landsbygd med motsatta problem.
            </seg>
          </u>
          <u>
            <seg>
              Vi kan alltså konstatera att totalt nästan halva Sveriges befolkning
              bor i områden med obalans. Det är en obalans som kostar samhället
              pengar och skapar sociala problem.
            </seg>
          </u>
          <u>
            <seg>
              Fru talman! Hur ser regeringens regionalpolitik ut? Löser den
              problemen? Nej, det ser snarare ut som om det blir sämre och sämre.
              Regeringen har de senaste tio åren bara lyckats att få 23 av 88
              etableringar av statliga myndigheter att hamna utanför Stockholmsområdet.
              Det är 26 %. Det är pinsamt dåligt!
            </seg>
          </u>
          <u>
            <seg>
              I dagarna hör vi om Sveriges Televisions planer på att banta
              sin verksamhet. Var tänker man banta någonstans? Utanför Stockholm
              ska det bantas, som vanligt. Det är varken bra ur regionalpolitisk
              synpunkt eller utifrån SVT:s ambitioner att på ett bra sätt kunna
              spegla och bevaka vad som händer i hela landet.
            </seg>
          </u>
          <u>
            <seg>
              Regeringen är passiv och tillåter att statliga myndigheter och
              företag får agera egoistiskt utan att ta ett övergripande regionalpolitiskt
              och socialt ansvar. Man finner i dag ett betydligt större regionalpolitiskt
              engagemang och ansvar hos många av våra privata familjeföretag
              än från staten som företagsägare.
            </seg>
          </u>
          <u>
            <seg>
              Fru talman! En viktig fråga när vi talar om regionalpolitik är
              att påpeka att i stället för kortsiktiga regionalpolitiska bidrag
              för att få i gång företagsamhet behöver vi i första hand en bättre
              generell politik för hela landet och i synnerhet en bättre svensk
              näringslivspolitik för att det ska vara mödan värt att starta
              och utveckla företag. Företagarna har långa listor på vad som
              borde förbättras i svensk politik för att tillväxten ska kunna
              skapas en tillväxt som skulle vara extra värdefull i glesbygd
              utan konkurrenssnedvridande sidoeffekter.
            </seg>
          </u>
          <u>
            <seg>
              Regeringens svar på detta är att man ska ta bort bolagsskatterna.
              Men kära regering, den punkten har aldrig funnits med på några
              företags önskelistor! Det finns ett 25-tal andra punkter som är
              betydligt viktigare om man nu vill ha tillväxt, som ju regeringen
              säger sig vilja ha.
            </seg>
          </u>
          <u>
            <seg>
              Fru talman! En annan åtgärd som skulle vara bra ur regionalpolitisk
              synpunkt vore om kommuner och landsting i högre grad lade ut mer
              av sin verksamhet på entreprenad. Det skulle betyda mycket för
              att framför allt kvinnor i glesbygd skulle kunna starta småskalig
              verksamhet.
            </seg>
          </u>
          <u>
            <seg>
              Jag vill också påpeka att regeringen gör ett stort misstag när
              man inte satsar mer på att marknadsföra Sverige som ett unikt
              turistland. Det är en bransch som är speciellt viktig för lands-
              och glesbygd och för att skapa regional balans. Det saknas entreprenörer
              i regeringen som har fingertoppskänsla för lönsamma satsningar.
              Sveriges turistbransch omsatte förra året 164 miljarder kronor,
              varav 44 miljarder från utländska besökare. Detta skapar arbete
              för 126 000 människor i Sverige.
            </seg>
          </u>
          <u>
            <seg>
              Regeringen är tydligen nöjd med turistbranschens resultat, men
              här ser vi ännu en gång ett resultat av en misslyckad politik.
              Branschen skulle kunna vara dubbelt så stor. Sveriges turistbransch
              omsätter per capita mindre än hälften av EU-snittet. Sverige är
              alltså ett av de sämsta länderna inom branschen. Beror det på
              att Sverige inte har någonting att erbjuda? Nej, tvärtom Sverige
              har unika och bättre förutsättningar än de flesta länder.
            </seg>
          </u>
          <u>
            <seg>
              Varför kommer då inte turisterna? Turistbranschen består av många
              små entreprenörer, där få har råd att satsa på internationell
              marknadsföring. Detta måste svenska staten ta ansvar för i likhet
              med vad som görs i andra länder. Man måste marknadsföra landet
              Sverige som ett unikt turistland som är värt att besöka. Sedan,
              när folk blir intresserade av Sverige, kommer de små entreprenörerna
              in med sin marknadsföring. Men i dag är Sverige näst sämst i EU
              på att marknadsföra sitt land. Vi satsar bara en tredjedel av
              vad Norge och Finland satsar per capita.
            </seg>
          </u>
          <u>
            <seg>
              Kristdemokraterna föreslår i vår budgetmotion en fördubbling
              från 100 miljoner till 200 miljoner per år för marknadsföringssatsningen.
              För en entreprenörssjäl som jag är det självklart att vi ska göra
              den här satsningen. Bara en halv procents ökning av turismen från
              utlandet skulle ge pengarna tillbaka. 45 % av utländska turisters
              konsumtion går nämligen tillbaka till samhället i form av skatter.
            </seg>
          </u>
          <u>
            <seg>
              En hundraprocentig ökning av marknadsföringen skulle inte ge
              en hundraprocentig ökning av utländska turister, men säg försiktigt
              50 % på några år. Turistbranschen skulle då öka sin omsättning
              med 22 miljarder och skapa 17 000 nya arbetstillfällen många av
              dessa i glesbygd där de unika turistprojekten finns.
            </seg>
          </u>
          <u>
            <seg>
              Totalt skulle det här öka turistbranschens totala omsättning
              i Sverige med 1314 %. Staten skulle genom den här satsningen få
              ökade skatteintäkter om ca 10 miljarder, motsvarande tre gånger
              hela den regionalpolitiska budgeten.
            </seg>
          </u>
          <u>
            <seg>
              Fru talman! Regeringen pratar om betydelsen av tillväxt. Jag
              har här och nu på några punkter gett förslag om hur man kan skapa
              tillväxt. I vår motion i det här ämnet ges ytterligare förslag.
              Det är nu hög tid att regeringen slutar att prata om tillväxt
              och i stället börjar leverera tillväxt för att skapa en bättre
              regional balans i Sverige.
            </seg>
          </u>
          <note type="speaker">
            Anf. 78 BIRGITTA SELLÉN (c):
          </note>
          <u>
            <seg>
              Fru talman! Kolonialismen i Norrland är av samma slag som spanjorernas
              i Sydamerika, fransmännens i Algeriet, britternas i Kenya, ryske
              tsarens i Centralasien och portugisernas i Angola. Det rör sig
              om utsugning och storskalig kontroll av ekonomiska värden. Överallt
              handlar det om naturtillgångar.
            </seg>
          </u>
          <u>
            <seg>
              De här orden är inte mina egna. Det var Staffan Heimerson som
              skrev så här i en krönika i Aftonbladet den 20 september och det
              ligger väldigt mycket i hans klarsyn. Norra Sverige är en oerhört
              naturresursrik region, men av rikedomarna från vattenkraften,
              skogen och malmen hamnar den övervägande delen på helt andra håll.
            </seg>
          </u>
          <u>
            <seg>
              Vi norrlänningar har med andra ord förutsättningar för att klara
              oss själva utan stöd från övriga landet, om vi bara finge tillbaka
              av de pengar som rasslar in i Ringholms skattkista.
            </seg>
          </u>
          <u>
            <seg>
              Men hur ska då det gå till? Jo, vi kan lära oss av Norge. Där
              har man ett fungerande system som innebär att de regioner som
              producerar vattenkraft får återbäring av det värde som vattenkraften
              genererar. Där ser man vattenkraften som en resurs med stark lokal
              tillhörighet.
            </seg>
          </u>
          <u>
            <seg>
              Herr talman! Om vi skulle göra likadant i Sverige, skulle vi
              kunna betala tillbaka till exempel 1 öre per kilowattimme. Det
              skulle innebära många hundra miljoner kronor till de regioner
              som producerar vattenkraft. Det skulle innebära att exempelvis
              Ragunda kommun i Jämtlands län, som i dag står på ruinens brant,
              skulle vara en kommun med mycket god ekonomi. I den kommunen finns
              det nämligen nio kraftverk.
            </seg>
          </u>
          <u>
            <seg>
              Skogslänen producerar ca 90 % av den svenska vattenkraften. Om
              alla riksdagsledamöter skulle tala för detta synsätt och dessutom
              från alla partier rösta som kommunpolitiker förordar i de regioner
              som de kommer från, skulle det säkerligen skapa ringar på vattnet,
              och vi som kämpar för denna rättvisa skulle få positiva svar på
              sådana motioner som jag och många andra har skrivit sedan lång
              tid tillbaka.
            </seg>
          </u>
          <u>
            <seg>
              Herr talman! Norrland och skogslänen över huvud taget är ju också
              rika på skog, som ger en råvara som är väldigt värdefull för statens
              finanser. Exportvärdet är över 80 miljarder per år. För att frakta
              fram skogsråvaran till industrier som ska förädla den behövs det
              en väl utbyggd infrastruktur. Jag kan faktiskt säga att det är
              rätt så god tillgång på vägar i skogslänen, men jag kan inte med
              bästa vilja i världen påstå att det är god standard på dessa vägar.
            </seg>
          </u>
          <u>
            <seg>
              I riksdagens beslut om infrastruktur säger man att satsningen
              på bärighet ska gynna näringslivet och framför allt skogsnäringen.
              Skogslänen bidrar tack vare basindustrierna inom områdena skog,
              massa och kraft till att förstärka landets BNP och ger med andra
              ord närande bidrag till statsbudgetens samlade skatteintäkter.
            </seg>
          </u>
          <u>
            <seg>
              Det är därför inte mer än rätt att staten prioriterar bärighetspengar
              till de här regionerna. Skogsindustrins största transportbehov
              finns i Vägverkets Region Mitt, men yttillståndet på de belagda
              vägarna är där fortfarande sämst i landet. Skogsindustrin har
              därför problem med att få bra kvalitet på virkesråvara året runt.
              Man har stora problem med detta under vårens tjälskadeperiod.
              Följden blir att skogsföretag tvekar till att investera i dessa
              regioner. En del säger att det är bättre att satsa utomlands.
              Vi vill inte se sådana effekter som påverkar arbetstillfällena.
            </seg>
          </u>
          <u>
            <seg>
              Herr talman! I Västernorrland görs för närvarande stora satsningar
              på att bygga järnväg, nämligen på Botniabanan. Det är mycket positivt
              för länet eftersom det skapar arbetstillfällen, som så väl behövs.
              Det är satsningar som vi är väldigt glada över, och det är många
              miljarder som staten pumpar in i detta bygge.
            </seg>
          </u>
          <u>
            <seg>
              Men för att det ska bli en hundraprocentigt bra satsning behöver
              vi få möjligheter att bygga bort en del flaskhalsar som ligger
              ungefär i höjd med ett område mellan Kramfors och Sundsvall, ja
              egentligen ända ned till Gävle. Vi är väl medvetna om svårigheterna
              att få staten att lägga ut så många miljarder som behövs för detta.
              Även övriga delar av landet behöver ju faktiskt pengar till infrastruktur.
              Men vi som bor i skogslänen har förslag om hur detta ska kunna
              lösas genom alternativa finansieringar. Efter att ha presenterat
              de här tankarna för statsrådet Messing vet jag att hon visat ett
              intresse för dessa lösningar.
            </seg>
          </u>
          <u>
            <seg>
              Norra Sverige är en tillgång för hela landets ekonomi. Förutom
              alla de naturresurser som finns där har vi också tillgång till
              vacker, tyst och lugn natur. Det är en attraktiv del av landet
              att bo och arbeta i.
            </seg>
          </u>
          <u>
            <seg>
              Genom bifall till flera av Centerpartiets motioner skulle ekonomin
              för den norra delen av landet förbättras. Skatteutjämningen i
              landet skulle också kunna se annorlunda ut. Norrland vill inte
              vara en koloni till det övriga Sverige utan vi vill ha en god
              ekonomi i våra kommuner. Vi vill slippa att stå med mössan i hand
              och be om skatteutjämningspengar och bidrag.
            </seg>
          </u>
          <note type="speaker">
            Anf. 79 ERLING WÄLIVAARA (kd):
          </note>
          <u>
            <seg>
              Herr talman! När jag sitter i min riksdagsbänk och lyssnar på
              debatten hör jag att de flesta ledamöter och även ministrarna
              talar om behovet av tillväxt för att vi ska kunna värna om välfärden
              i landet. Jag delar helt den uppfattningen, men det som jag saknar
              i debatterna, inte minst från regeringshåll, är konkreta förslag
              om hur villkor för tillväxt kan skapas. Debatten handlar mer om
              att föra samtal än om att komma med konkreta förslag. Så har det
              varit i snart ett decennium. Så fort någon företagsledare, näringslivsföreträdare
              eller politiker kommer med konkreta förslag om hur tillväxt kan
              skapas och förbättra villkoren, inte minst i glesbygden, blir
              svaret: Nej, det går inte. Det är inte rätt väg att gå.
            </seg>
          </u>
          <u>
            <seg>
              Det må vara att vissa tycker att våra förslag inte är rätt väg
              att gå, men kom då själva med bättre konkreta förslag och se till
              att de genomförs! Under de drygt fem år som jag har varit i Sveriges
              riksdag har jag till leda hört talet om att hela landet ska leva.
              Det har alltid stannat vid vackra ord men har inte lett till några
              konkreta förslag. Vi kan inte fortsätta så har. Nu behövs skarpa
              förslag, som gör att vi får fler företag och fler arbetstillfällen
              i hela landet.
            </seg>
          </u>
          <u>
            <seg>
              Vi kristdemokrater är övertygade om att kreativiteten finns ute
              i landet, men regeringen är handlingsförlamad och saknar kraft
              att ge kreativa människor de rätta förutsättningarna. Kristdemokraterna
              har konkreta förslag för att skapa tillväxt i hela landet.
            </seg>
          </u>
          <u>
            <seg>
              Herr talman! Regeringens regionalpolitik har gått i stå. Alltför
              många beslut i regering och riksdag har under senare år kraftigt
              försämrat levnadsvillkoren på landsbygden. Låt mig bara nämna
              en kommun i Norrbotten, Pajala kommun, vars ekonomi har blivit
              så katastrofal att man nu måste låna till de anställdas löner.
              Pajala kommun leds av en socialdemokratisk majoritet.
            </seg>
          </u>
          <u>
            <seg>
              I avsaknad av en konstruktiv regionalpolitik fortsätter regeringen
              och dess stödpartier att driva medborgarna och landets kommuner
              och landsting till ruinens brant. Alltfler uppgifter åläggs kommuner
              och landsting utan finansiering.
            </seg>
          </u>
          <u>
            <seg>
              Regeringen höjer energiskatten för miljöns skull säger man. Men
              tillstå att det är oerhört svårt för befolkningen i Norrbottens
              inland, med deras kalla klimat, att förstå att deras energiskatt
              måste höjas med 1 5002 000 kr per år för miljöns skull samtidigt
              som de bara får tillbaka ca 200 kr i inkomstskattesänkning per
              år.
            </seg>
          </u>
          <u>
            <seg>
              Herr talman! Det är inte mer bidrag som löser Norrbottens problem.
              Knappast någon i Norrbotten ropar längre efter mer bidrag eller
              allmosor. Detta naturresursrika län med sin skog, malm och vattenkraft,
              näringar som byggt upp välfärden i Sverige under årtionden, frågar
              i stället efter bättre villkor och förutsättningar för företagen,
              för jord- och skogsbruk och för de enskilda människorna ute på
              landsbygden att leva. Det behövs förutsättningar som gör det möjligt
              för oss att konkurrera på lika villkor såväl inom landet som med
              våra grannländer.
            </seg>
          </u>
          <u>
            <seg>
              En rad beslut har under senare tid undergrävt Norrbottens möjligheter
              att utvecklas i rätt riktning. Jag vill bara nämna några områden
              där staten, om man vill, har möjlighet att påverka.
            </seg>
          </u>
          <u>
            <seg>
              Herr talman! Jag tänker för det första på avvecklingen av Centrala
              studiestödsnämndens lokalkontor i Luleå. Det är ett beslut som
              sannolikt innebär att utbetalningarna av studiemedel till studenterna
              vid Luleå universitet försenas, och det kan få till följd att
              universitetet får allt svårare att rekrytera studenter.
            </seg>
          </u>
          <u>
            <seg>
              För det andra tänker jag på de kraftiga nedskärningar som Tullverket
              planerar göra i Haparanda och Luleå. I Haparanda kapas 65 % av
              verksamheten bort. I Luleå försvinner tullen helt. Det finns stor
              risk att otillåten införsel av vapen, narkotika och annat smuggelgods
              kommer att öka.
            </seg>
          </u>
          <u>
            <seg>
              För det tredje är polisbristen i Norrbotten akut. Medborgargarden
              tar lagen i egna händer. Sjöpolisens verksamhet ska upphöra. Skärgårdsbefolkningen
              kommer att förlora sin rätt till grundtrygghet.
            </seg>
          </u>
          <u>
            <seg>
              För det fjärde föreslår SVT att man ska upphöra att producera
              program i Luleå. Den enda produktion som blir kvar är nyhetsprogram
              och minoritetsprogram. Det är kanske ett försök av SVT att osynliggöra
              och marginalisera oss i Norrbotten. Kanske är det viktigare för
              SVT att spegla Norrbotten från ett sydligare perspektiv.
            </seg>
          </u>
          <u>
            <seg>
              Herr talman! Det pågår en systematisk avveckling av Norrbotten.
              Det är dags för regeringen att börja ta sitt ansvar. Kristdemokraterna
              har idéerna. Det vore klädsamt om regeringen någon gång började
              lyssna. Vi hjälper er gärna upp från de gamla invanda hjulspåren.
              Vår hand är utsträckt. Fatta den! Sverige behöver en ny och bättre
              regionalpolitik.
            </seg>
          </u>
          <u>
            <seg>
              Min uppmaning till regeringen är: Våga utreda återföring av vattenkraftsvinsterna
              och en differentiering av drivmedelsskatterna! Våga satsa på vägar
              och järnvägar! Våga ge bättre förutsättningar för tillväxt genom
              bättre investerings- och företagarklimat! Våga sänka arbetsgivaravgifterna
              för mindre företag! Våga ge bättre villkor för jord- och skogsbruksnäringen
              genom att sänka dieselskatten! Våga avveckla den statliga fastighetsskatten
              och införa en kommunal fastighetsavgift! Det är en åtgärd som
              skulle förbättra kommunernas ekonomi. Våga pröva en ny regionalpolitik!
              Sluta passa! Våga! Våga!
            </seg>
          </u>
          <note type="speaker">
            Anf. 80 INGEMAR VÄNERLÖV (kd):
          </note>
          <u>
            <seg>
              Herr talman! Som rubrik på mitt regionalpolitiska anförande har
              jag satt: Dalsland behöver en bättre infrastruktur.
            </seg>
          </u>
          <u>
            <seg>
              Herr talman! Dalsland är en utsatt del av Sverige och består
              till stor del av glesbygd. Under en följd av år har landskapet
              drabbats av en minskning av antalet arbetstillfällen med befolkningsminskning
              som följd. För att trenden ska vända krävs ett blomstrande näringsliv.
              En förutsättning för det är en god infrastruktur. Det har dessvärre
              inte Dalsland.
            </seg>
          </u>
          <u>
            <seg>
              Främst är det nödvändigt att rusta upp Dalslands vägnät om näringslivet
              ska kunna utvecklas och avfolkningen stoppas. Ingen del av landet
              har så stor andel tjälavstängd väg i procent av den totala väglängden
              som Dalsland. Enligt Vägverket stängs under tjällossningsperioden
              årligen ca 70 mil eller nästan 50 % av vägnätet i Dalsland för
              fordon vars bruttovikt överstiger 12 ton. Det innebär stora problem
              för näringslivet, och inte minst för skogsbruket, såväl inom sågverksindustrin
              som massaindustrin.
            </seg>
          </u>
          <u>
            <seg>
              Västra Skogsägarna framhåller att utvecklingen inom skogsnäringen
              under de senaste åren har inneburit en kraftig rationalisering
              för att aktivt möta den pågående globaliseringen av näringen.
              Rationaliseringen har främst gått ut på att höja kvalitetskraven
              på råvaran genom krav på färskt nyavverkat virke och samtidigt
              minska kapitalkostnaderna genom att hålla små lager vid industrin
              och kräva just-in-time -leveranser från skogen.
            </seg>
          </u>
          <u>
            <seg>
              För att det ska vara möjligt att klara den utvecklingen och den
              globala konkurrensen är det nödvändigt med ett bärkraftigt vägnät
              som är tillgängligt under hela året. Men som det är nu, då råvarorna
              inte kan levereras i tillräcklig omfattning, tvingas sågverken
              lägga upp stora lager med kvalitetsförluster på virket och ökade
              lagerkostnader som följd. För Dalslands del kan dessa merkostnader
              årligen uppgå till 20 miljoner kronor.
            </seg>
          </u>
          <u>
            <seg>
              Även för andra delar av näringslivet samt för pendlings- och
              arbetsresor, kollektivtrafik och skolbussar, veterinärer, räddningstjänst,
              posten, handikappomsorg och hemtjänst med flera är den begränsade
              framkomligheten under tjällossningen mycket kostnadskrävande och
              besvärande.
            </seg>
          </u>
          <u>
            <seg>
              Som ett första steg i ett långsiktigt åtgärdsprogram har Vägverket
              Region Väst i samarbete med näringslivet, kommuner samt en stor
              allmänhet pekat ut de mest vitala stråken som bör tjälsäkras för
              att på så sätt skapa ett så kallat robust stråkvägnät. Dessa robusta
              stråk utgör 40 % av det avstängda vägnätet och ska utgöra de viktigaste
              förbindelse- och utfartsvägarna för den tunga trafiken. Åtgärderna
              för att tjälsäkra dessa vägar har kostnadsberäknats till ca 250
              miljoner kronor. Till det kommer ca 60 miljoner för att åtgärda
              länsväg 172 som kan sägas vara inre Dalslands pulsåder. Vägverket
              menar att en realistisk genomförandetid skulle kunna vara fem
              år under perioden 20042008.
            </seg>
          </u>
          <u>
            <seg>
              Herr talman! Vägförhållandena i Dalsland skulle förändras till
              det bättre om vi kristdemokrater fick gehör för vår politik. Vi
              vill nämligen för de närmaste tre åren satsa 2,25 miljarder kronor
              mer än regeringen till nya vägar och bättre underhåll. De pengarna
              räcker till att börja åtgärda problemen i Dalsland.
            </seg>
          </u>
          <u>
            <seg>
              Dalsland har en mycket hög potential när det gäller turism. Landskapets
              rika och varierade natur erbjuder utmärkta möjligheter att utveckla
              turismen, men en förutsättning för det är bättre vägar. Även på
              detta område skulle Dalsland må bra av kristdemokratisk politik.
              Förutom att vi snabbare än regeringen skulle börja åtgärda de
              bristfälliga vägarna har vi nämligen i vår budget för nästa år
              anslagit 100 miljoner kronor till marknadsföring av Sverige som
              turistland. Vid fördelningen av dessa pengar över landet skulle
              ca 1 miljon kronor kunna tillfalla Dalsland.
            </seg>
          </u>
          <u>
            <seg>
              Herr talman! Den redan bristfälliga infrastrukturen i Dalsland
              med bland annat vägar av undermålig kvalitet risker nu att ytterligare
              försämras eftersom tågstoppen i Dals Ed på sträckan GöteborgOslo,
              de enda stoppen i Dalsland, planeras att upphöra trots ett tillräckligt
              stort resandeunderlag. Dals Ed i hjärtat av Dalsland har en betydande
              turistpotential och, som en följd av det, en turistlinje med riksintag
              på ortens gymnasium. Vidare finns där flera större företag dit
              folk pendlar. Ett slopande av tågstoppen kommer att ytterligare
              försämra Dalslands möjligheter att hävda sig. Trafiken på banan
              GöteborgOslo utförs av det norsksvenska bolaget Linx i vilket
              statliga SJ är delägare. Trafiken på Dals Ed är en del av den
              interregionala persontrafiken på stomnätet.
            </seg>
          </u>
          <u>
            <seg>
              På min fråga till statsrådet Ulrica Messing om de hotade tågstoppen
              i Dals Ed svarade hon den 16 september att staten självfallet
              har ett ansvar för en tillfredsställande interregional persontransportförsörjning
              som bland annat sker genom Rikstrafiken som har till uppgift att
              samordna och utveckla den interregionala persontrafiken. Statsrådet
              Messing tillade också att i Rikstrafikens uppgifter ingår även
              att upphandla interregional persontrafik som är företagsekonomiskt
              olönsam men transportpolitiskt motiverad.
            </seg>
          </u>
          <u>
            <seg>
              Herr talman! Undersökningar visar att tågtrafiken på Dals Ed
              ej är olönsam. Dessutom är den här interregionala persontrafiken
              transportpolitiskt väl motiverad, varför statsrådet Messing, enligt
              egen utsago, självfallet har det yttersta ansvaret för en tillfredsställande
              interregional persontransportförsörjning. Nu måste statsrådet
              Ulrica Messing leva upp till det ansvaret.
            </seg>
          </u>
          <u>
            <seg>
              Sammanfattningsvis kan konstateras att om slopande av tågstoppen
              blir verklighet samtidigt som inget görs åt det dåliga vägnätet
              i Dalsland kommer det att få en ännu mer hämmande effekt på näringslivsutvecklingen
              med risk för fortsatt avfolkning av landskapet som följd.
            </seg>
          </u>
          <note>
            Kultur
          </note>
          <note type="speaker">
            Anf. 81 TOBIAS BILLSTRÖM (m):
          </note>
          <u>
            <seg>
              Herr talman! Kulturpolitik är rubriken på den här delen av den
              allmänpolitiska debatten. Kultur är ett mycket mångfacetterat
              politikområde. Jag ska därför koncentrera mitt anförande till
              några speciella delar av detta.
            </seg>
          </u>
          <u>
            <seg>
              Låt mig börja med den svenska mediepolitiken. Den moderata uppfattningen
              är att denna ska präglas av mångfald, kulturell vitalitet och
              en öppenhet gentemot framväxten av nya medier i Sverige. Men på
              punkt efter punkt kan vi konstatera att vår linje uppenbarligen
              inte har något stöd i den nuvarande regeringen. Det frånvarande
              statsrådet Marita Ulvskog, som tydligen bestämt sig för att inte
              delta i dagens debatt, har de senaste veckorna stått i fokus i
              det debacle som drabbat Sveriges Televisions ekonomi.
            </seg>
          </u>
          <u>
            <seg>
              Vi menar att kärnuppdraget för SVT borde vara att spegla hela
              landet och dess kulturliv. I synnerhet vad gäller public service
              -uppdragets kärna är emellertid i dag situationen i dag radikalt
              annorlunda. Ta bara den klassiska dokumentären som ett exempel.
              På ett år har 20 timmar försvunnit i TV-tablåerna på bästa sändningstid.
              Från att tidigare har sänt 52 veckor under året har nu den svenska
              dokumentärfilmen bara sändningstid tio veckor på våren och tio
              veckor på hösten. Onsdagar kl. 20.00, mina vänner, är den enda
              tid som nu står till förfogande för något som faktiskt borde vara
              en kärnverksamhet för Sveriges Television.
            </seg>
          </u>
          <u>
            <seg>
              Jämför detta med den inriktning som vi sett under senare år.
              Sveriges Television konkurrerar med TV 3 och TV 4 i dokusåpabranschen
              och framställer produkter som inte har ett dugg med huvuduppdraget
              att göra. Sveriges Televisions uppgift är, precis som vad gäller
              all annan offentligt finansierad kulturproduktion, att hantera
              sådant som inte är kommersiellt bärkraftigt. Det ligger i sakens
              natur att public service -uppdraget måste prövas i ljuset av vad
              andra aktörer på mediemarknaden kan erbjuda. Faktum är att det
              kanske till och med är så att den nuvarande leverantören inte
              alls ska vara Sveriges Television.
            </seg>
          </u>
          <u>
            <seg>
              Den nuvarande utvecklingen gör det nödvändigt att ompröva vad
              som över huvud taget ska vara public service -uppdragets framtid
              i Sverige. Därför inbjuder Moderaterna härmed regeringen till
              att vidga den utredning som redan är tillsatt som en enmansutredning
              till att omfatta samtliga partier i riksdagen. Vi vill se en bred
              parlamentariskt sammansatt utredning som kan studera vad public
              service ska innebära på 2000-talet och i vilka former den egentligen
              ska bedrivas i Sverige. Vi hoppas att fler partier i den här kammaren
              är beredda att hörsamma den begäran.
            </seg>
          </u>
          <u>
            <seg>
              Herr talman! Kulturpolitiken i Sverige får ytterst sin tyngdpunkt
              i våra kulturinstitutioner. Dessa strukturer är nödvändiga för
              att skapa och bibehålla den kunskap och den autonomi som är en
              förutsättning för ett allsidigt kulturutbud. Här liksom överallt
              annars gäller samma princip som i övrigt. Institutionerna ska
              erbjuda ett ramverk för sådant som inte kan tillgodoses på en
              marknad. Däremot är det uteslutet att låta skattefinansierade
              produktioner konkurrera med och i vissa fall till och med slå
              ut sådan god produktion som förekommer i privat regi. Det offentliga
              uppdraget måste alltid vara avgränsat.
            </seg>
          </u>
          <u>
            <seg>
              Det gör också att vissa kulturformer och institutioner är viktigare
              att slå vakt om än andra helt enkelt därför att deras bärkraft
              är betydelsefull. Vi moderater vill exempelvis se extra resurser
              till Malmö Opera och Göteborgsoperan. Vi satsar i vårt förslag
              till årets budget sammanlagt 20 miljoner, 8 miljoner till Malmö
              och 12 miljoner till Göteborg, för att upprätthålla och utveckla
              dessa institutioner. I fråga om Malmö vill vi också se en specifik
              utveckling av den mycket framgångsrika barnoperaverksamhet som
              i dag bedrivs. Vi hoppas naturligtvis på en uppslutning kring
              förslaget i kulturutskottet och också från kulturministern och
              Kulturdepartementet.
            </seg>
          </u>
          <u>
            <seg>
              Avslutningsvis skulle jag vilja kommentera den del av kulturpolitiken
              som oftast blir bortglömd, nämligen den enskilde kulturskaparens
              villkor. Det har alltid fascinerat mig personligen att de människor
              som viger sitt liv åt att ägna sig åt kulturverksamhet i egen
              regi så sällan kallar sig för småföretagare trots att de lever
              som småföretagare, beskattas som småföretagare och också lever
              under exakt samma regler som småföretagare vad gäller sjukpenning
              och pensionering.
            </seg>
          </u>
          <u>
            <seg>
              Vi måste ändra på sådana principer som i dag förvandlar konstnärer
              till ofrivilliga bidragstagare och som förhindrar människor att
              kunna leva på sin egen lön. Vi moderater vill ha ett höjt grundavdrag,
              en enhetlig momssats och rätt för företag att kunna göra avdrag
              för inköp av konst. Vi behöver angelägna förändringar av sjukpenningssystemet,
              socialförsäkringarna och pensionssystemet. Det är våra höga skatter
              som i dag gör att den potential som finns i konstnärskollektivet
              helt enkelt inte kommer till sin rätt.
            </seg>
          </u>
          <u>
            <seg>
              Den moderata synen är att du alltid ska kunna hugga i sten, måla
              i olja eller syssla med allt från grafik till danskonst utan att
              ständigt känna att du lever på ett undantag från det övriga samhället.
            </seg>
          </u>
          <note type="speaker">
            Anf. 82 BIRGITTA SELLÉN (c) replik:
          </note>
          <u>
            <seg>
              Herr talman! Många av de saker som Tobias Billström tar upp här
              håller jag med om. Det gäller inte minst villkoren för konstnärerna.
              Där tror jag att vi kommer att kunna komma överens i utskottet
              tillsammans Centerpartiet, Moderaterna och flera andra.
            </seg>
          </u>
          <u>
            <seg>
              Jag har en fråga som gäller public service . Jag tycker precis
              som Tobias Billström att det är viktigt med hög kvalitet och att
              dokumentärerna saknas i större utsträckning i dagens public service
              -kanaler. Men sedan att de program som inte är kommersiellt bärkraftiga
              bör inte public service syssla med. Jag antar att program av typen
              Robinson finns med där.
            </seg>
          </u>
          <u>
            <seg>
              Jag funderar då i de här banorna. Det finns människor runtom
              i landet som kanske bara har Kanal 1 och TV 2 och inte har kommersiell
              TV som också har behov av att få den lättare genren. Hur ser Tobias
              Billström på den problematiken?
            </seg>
          </u>
          <note type="speaker">
            Anf. 83 TOBIAS BILLSTRÖM (m) replik:
          </note>
          <u>
            <seg>
              Herr talman! Vad jag sade var att de saker som inte är kommersiellt
              bärkraftiga är precis det som public service ska ägna sig åt.
              Det är den tydliga avgränsningen. I dag har vi en situation där
              resurser inom SVT avdelas för att sköta sådant som faktiskt i
              dag hanteras alldeles utmärkt på den allmänna marknaden i form
              av TV 4 och TV 3.
            </seg>
          </u>
          <u>
            <seg>
              Jag håller naturligtvis med Birgitta Sellén att det i förlängningen
              är så att de tekniska landvinningarna måste utnyttjas så att även
              människor som bor i avlägsna delar av Sverige får tillgång till
              det som vi i dag kallar för lättsammare program. Men att försöka
              missbruka, vilket jag tycker att man kan tala om i det här fallet,
              public service -uppdraget på ett sådant sätt att man i dag frångår
              det som är kärnverksamheter dokumentärer, bra kulturprogram och
              en nyhetsbevakning som håller hög klass tycker jag är fel.
            </seg>
          </u>
          <u>
            <seg>
              Jag tycker inte att man kan tala om att SVT i dag följer de strukturer
              som har givits i public service -uppdraget.
            </seg>
          </u>
          <note type="speaker">
            Anf. 84 BIRGITTA SELLÉN (c) replik:
          </note>
          <u>
            <seg>
              Herr talman! Jag upptäckte att jag sade ett inte i mitt förra
              inlägg som inte skulle ha varit med och som du rättade till, och
              det är helt rätt.
            </seg>
          </u>
          <u>
            <seg>
              Jag har en annan fråga som gäller public service och som skulle
              vara intressant att få svar på. I dagarna är SVT ute i blåsväder
              när man talar om att allmänproduktion ska dras bort från väldigt
              många av de ställen där den produceras i dag.
            </seg>
          </u>
          <u>
            <seg>
              Jag skulle vilja veta hur Moderaterna ser på den frågan. Är det
              rätt att man i större utsträckning ska producera program i storstäder?
            </seg>
          </u>
          <note type="speaker">
            Anf. 85 TOBIAS BILLSTRÖM (m) replik:
          </note>
          <u>
            <seg>
              Herr talman! Det är naturligtvis en grannlaga uppgift att diskutera
              var produktionen ska äga rum. Jag är inte så säker på att det
              just är Sveriges riksdag som sköter den fördelningen bäst. Jag
              har lyssnat på en del av de talare som har uppträtt här tidigare
              i dag i talarstolen och kritiserat förändringarna. Jag tycker
              inte att det är själva kärnan.
            </seg>
          </u>
          <u>
            <seg>
              Det viktiga som vi måste ifrågasätta och diskutera är vad som
              sker när SVT väljer att frångå det public service -uppdrag som
              riksdagen de facto har givit. Vår uppgift är att sätta upp mål
              för verksamheten och naturligtvis också anslå medel. Om SVT sedan
              väljer en helt annan linje måste vi kritisera den.
            </seg>
          </u>
          <u>
            <seg>
              Vi har inbjudit alla partier i den här kammaren till den breda
              utredning vi vill se där man ska diskutera public service -uppdraget.
              Jag är helt övertygad om att Centerpartiet kommer att komma med
              kloka synpunkter om utredningen får lov att komma till stånd och
              det även om programproduktionsdelen.
            </seg>
          </u>
          <note type="speaker">
            Anf. 86 LENNART KOLLMATS (fp):
          </note>
          <u>
            <seg>
              Herr talman! I en tid av angrepp på demokratin är jag överraskad,
              ja till och med djupt besviken över att man från regeringshåll
              inte kan se kulturen som ett viktigt instrument i kampen för demokratin.
            </seg>
          </u>
          <u>
            <seg>
              I regeringsförklaringen fanns inte ordet kultur ens nämnt, och
              jag tycker att det visar en hel del. Jag är besviken eftersom
              jag trodde att liberaler och socialdemokrater hade en värdegemenskap
              i detta. Men uppenbarligen har kulturen fått ge vika för en mängd
              andra områden som togs upp i förklaringen.
            </seg>
          </u>
          <u>
            <seg>
              Inte heller i Bosse Ringholms anförande i samband med budgetpropositionen
              fanns ordet kultur med, men det var, herr talman, uppriktigt sagt
              inte lika överraskande. Fast egentligen borde det ha funnits med,
              eftersom den debatten i så hög grad handlade om tillväxt. Jag
              ska återkomma till det.
            </seg>
          </u>
          <u>
            <seg>
              I mina ögon har alltså kulturen en mycket viktig roll för demokratin.
              Här finns mötena mellan människor på många olika sätt, antingen
              det är i form av studiecirklar eller gemensamma upplevelser av
              teater, musik, dans med mera. Ta bildningen före eurovalet då
              125 000 människor gick i studiecirklar. Ta amatörteatern, som
              engagerar så många på lokalt plan. Ta Kulturnatta i Bergsjön i
              Göteborg. Titta på all litteratur, på bibliotekens roll och se
              på vikten av yttrandefriheten. På många sätt samverkar dessa områden
              till att stärka demokratin, och det verkar inte vara värt ett
              ord från stats- och finansministrarna.
            </seg>
          </u>
          <u>
            <seg>
              Bildning är ett omfattande begrepp som innehåller så mycket positivt,
              och vi måste gemensamt, med alla krafter, jobba för att stärka
              och utveckla den.
            </seg>
          </u>
          <u>
            <seg>
              Så till kulturen som tillväxtfaktor. Det blir allt tydligare
              och det är alltfler kommuner som inser vikten av att ha en aktiv
              kulturpolitik. Det gladde mig väldigt mycket när jag läste Hallandsposten
              i förrgår som på sin huvudledare hade rubriken Satsa på kulturen
              i Hylte. Hylte är ett litet brukssamhälle med 5 000 invånare i
              Hallands inland. De skriver i tidningen om vikten av att invånarna
              i brukssamhället ska kunna se film och teater, att det ska finnas
              ett ekonomiskt engagemang i konstnärsbyn i Rydöbruk. De talar
              om vikten av bibliotek och kulturskola. Detta gör samhället mer
              attraktivt, och det behövs även i Hallands inland.
            </seg>
          </u>
          <u>
            <seg>
              Vi har så många andra lyckade exempel på platser där det redan
              har gått bra. Ta Hultsfred som, förutom rockfestivalen, tagit
              till sig högskoleutbildning i music management i samarbete med
              högskolan i Kalmar, i music engineering , som är en utbildning
              i digital produktion och distribution av musik, kvalificerad yrkesutbildning
              för den som vill arbeta inom turism- och upplevelsenäringen och
              evenemangsproducentutbildning vid folkhögskolan. Allt detta och
              lite därtill har gjort och gör att Hultsfred nu är ett namn på
              kartan.
            </seg>
          </u>
          <u>
            <seg>
              Jag skulle kunna räkna upp ett antal ytterligare platser i Sverige
              där kulturen har betytt oerhört mycket indirekt och direkt. Därför
              tycker jag att den hade varit värd några ord även i Bosse Ringholms
              anförande här för en tid sedan.
            </seg>
          </u>
          <u>
            <seg>
              Det finns en annan aspekt också och det är kulturens inverkan
              på hälsan. Folkpartiets kulturmotion i år, avsnittet om kultur
              och hälsa, inleds med orden: Vi behöver sjukvård för att överleva,
              men kulturen har vi för att det ska vara någon mening att överleva.
              Jag har använt den sentensen här i talarstolen förr, men det gör
              den ju inte sämre.
            </seg>
          </u>
          <u>
            <seg>
              Nu tycker jag mig skönja att det händer alltmer på det här området.
              Häromdagen ordnades en nationell folkhälsokonferens i Haninge
              i två dagar under rubriken Kultur för hälsa. Tyvärr hade jag inte
              möjlighet att vara där, men de skulle ta upp frågor som forskningsnytt
              och ge praktiska exempel på kultur som arbetsmetod för hälsa och
              integration. Den 45 december blir det en konferens i Uppsala,
              en länskonferens, om sambandet mellan kultur och hälsa. Där finns
              rubriker som Kultur är hjärnans motion, Kultur är friskvård, Kulturkonsumenter
              lever längre det ni! Kultur motverkar stress det är något som
              vi kanske skulle behöva här Kultur ökar empatin och Kultur motverkar
              demens.
            </seg>
          </u>
          <u>
            <seg>
              Är det någon som behöver fler övertygande argument för att vi
              behöver en alltmer aktiv kulturpolitik ute i hela landet?
            </seg>
          </u>
          <u>
            <seg>
              I det läget blir man minst sagt överraskad av att regeringen,
              om man har 90 miljoner kronor för ytterligare kultursatsningar,
              anser att det bästa är att införa fri entré till statliga museer,
              i huvudsak Stockholmsbaserade. Vad innebär detta? Jo, en snedvriden
              konkurrenssituation som leder till att andra, icke statliga museer,
              får svårare att attrahera publik, eftersom de måste ta ut en entré
              för att kunna upprätthålla verksamheten, trots stora ideella insatser.
              Det gäller regionala, lokala och privata museer.
            </seg>
          </u>
          <u>
            <seg>
              Det viktiga för oss i Folkpartiet är att barn och ungdom får
              en god introduktion till kulturen, för de är framtidens kulturarbetare
              och användare av kultur. Det är på barnen man ska satsa också
              utanför Stockholm, och det gör man inte med den enda kulturreform
              som kulturministern tydligen lyckades få igenom.
            </seg>
          </u>
          <u>
            <seg>
              Nu finns tyvärr ingen kulturminister här, så jag får väl ta om
              en del av det jag har sagt den 8 december, för då utgår jag från
              att det finns företrädare för regeringen i närheten som kan ta
              ordet kultur i sin mun.
            </seg>
          </u>
          <note type="speaker">
            Anf. 87 GUNNAR ANDRÉN (fp) replik:
          </note>
          <u>
            <seg>
              Herr talman! Även jag noterar frånvaron av statsrådet i denna
              debatt som jag tycker är viktig. Jag kan inte ikläda mig hennes
              kläder, men jag kan ändå ställa några frågor, trots att Lennart
              Kollmats och jag tillhör samma parti, eftersom den allmänpolitiska
              debatten är ett centralt forum för diskussion.
            </seg>
          </u>
          <u>
            <seg>
              Jag skulle vilja ställa några frågor eftersom kulturutskottets
              ordförande nämnde Hultsfred. Hur ser kulturutskottets ordförande
              på kulturen som en besöksstimulerande och upplevelsestimulerande
              del i det svenska samhället? Jag tror för min del att sådana företeelser
              som Drottningholmsteatern, musikindustrin och vad det nu kan vara
              är mycket lockande företeelser för att få människor att komma
              till vårt land. Vi har väldigt mycket att bjuda på i det här avseendet.
            </seg>
          </u>
          <note type="speaker">
            Anf. 88 LENNART KOLLMATS (fp) replik:
          </note>
          <u>
            <seg>
              Herr talman! Det skulle vara spännande att se Gunnar Andrén ikläda
              sig Marita Ulvskogs kläder.
            </seg>
          </u>
          <u>
            <seg>
              När Gunnar Andrén läser Folkpartiets kulturmotion kommer han
              att se att vi tar upp väldigt mycket av det här. Inte bara där
              utan även i vår finansmotion har vi numera ett avsnitt om kulturen
              som tillväxtområde. Den betyder väldigt mycket för det jag har
              tagit upp här, demokratin och så vidare, men den betyder självfallet
              en hel del för turismen också, inte minst för internturismen i
              Sverige, men också den turism som kommer hit från utlandet.
            </seg>
          </u>
          <u>
            <seg>
              Som jag sade är det inte bara Hultsfred. Det finns många ställen
              som har bra kulturevenemang som drar mycket folk. Jag kan bara
              nämna det jag ser själv utmed Hallandskusten, hur mycket folk
              det drar när Roxette kommer i gång och när de sedan åker vidare
              i landet. Det är också kultur. Men det finns också sådant som
              Visfestivalen i Västervik som genomfördes för 38:e året, tror
              jag.
            </seg>
          </u>
          <note type="speaker">
            Anf. 89 LARS-IVAR ERICSON (c):
          </note>
          <u>
            <seg>
              Herr talman! Hur ska vi kunna få ett friskare Sverige? Ett av
              vår tids största problem är ohälsan som tar sig uttryck i ökade
              långtidssjukskrivningar, korttidsfrånvaro från jobbet och långa
              rehabiliteringsprocesser. Både det förebyggande folkhälsoarbetet
              och sjukvården behöver ses över, och alla goda krafter behöver
              samverka för att vi och samhället ska må bättre. I detta anförande
              vill jag lyfta fram kulturens stora betydelse för hälsa och ett
              bättre liv trots sjukdom. Jag gör det utifrån egna erfarenheter
              i mitt yrke som präst men vill även påminna om Folkhälsokommittén
              som skrev: Deltagande i kulturlivet och god hälsa följs åt oberoende
              av tidigare kulturvanor.
            </seg>
          </u>
          <u>
            <seg>
              Jag tror att vi behöver en uppvärdering av kulturens roll för
              människors välbefinnande. Det är tyvärr så att kulturen ofta har
              låg prioritet på den politiska agendan. Men om vi lyckas få fram
              kulturens betydelse för att minska ohälsotalet borde det hjälpa
              till att höja kulturens status. Då säger någon: Vi har nog med
              den medicinska vården den kostar alldeles för mycket. Ska vi nu
              behöva satsa mer på kulturen? Ja, självklart ska vi det.
            </seg>
          </u>
          <u>
            <seg>
              Det handlar om att prioritera och omfördela. Under svåra förhållanden
              behövs kulturen ännu mer som en lisa för själen. Det har visat
              sig i historien förr och nu att när vi har det svårt söker vi
              oss inåt efter andra värderingar som kan ge oss mer av värme,
              förundran, nyfikenhet och gemenskap och därmed förgylla vardagen.
              Kontakten med konst, musik, teater, litteratur och de andra sköna
              konsterna känns extra värdefull och ger oss bättre livskvalitet.
            </seg>
          </u>
          <u>
            <seg>
              Herr talman! Centerpartiet anser att kulturen är en viktig bestämningsfaktor
              för folkhälsan och att kulturen kan ge ett värdefullt bidrag till
              både läkningsprocessen och livskvaliteten hos vårdtagarna. Därför
              vill vi att satsningar på kultur inom vården ska uppmuntras och
              stödjas.
            </seg>
          </u>
          <u>
            <seg>
              Vi har under flera år motionerat om att fler TV-program ska textas
              TV är också kultur för att öka tillgängligheten för våra döva
              och hörselskadade. Vi får stöd i detta från Kristdemokraterna,
              och lokala miljöpartister i Skåne har lovat att påverka sina partivänner
              i Stockholm att verka i denna riktning. Härmed inbjuds de andra
              partierna att hänga med på vårt förslag.
            </seg>
          </u>
          <u>
            <seg>
              Låt mig nu ta fram några exempel från dagens Sverige där kulturen
              har haft stor betydelse inom sjukvården. Jag ser framför mig studiecirkeln
              på sjukhemmet där man är samlad kring ämnet Minns du?. Ledaren
              spelar en skiva från 40-talet. En deltagare ler igenkännande.
              En annan stampar takten. Någon passar på att ta en dans med ledaren.
              En annan gång är gruppen på besök i ortens hembygdsmuseum. Två
              rullstolsbundna äldre män sitter och halvsover medan guiden berättar
              om föremålen. Men så händer något. När de kommer in i rummet med
              den tjärdoftande båten tittar männen upp och vill berätta om fisket
              förr i tiden. Ett annat exempel är kvinnan som varit sjukskriven
              för utbrändhet under snart ett år. Vila och medicinering har inte
              hjälpt. Men så får hon kontakt med den lokala amatörteatergruppen.
              Hon får självkänslan tillbaka, känner sig behövd och värdefull,
              och efter en tid har hon börjat arbeta halvtid och siktar på att
              snart jobba heltid igen.
            </seg>
          </u>
          <u>
            <seg>
              Så går jag till ett exempel från de större sammanhangen. Stockholm
              läns landsting bedriver tillsammans med Länsmuseet och Karolinska
              Institutet ett femårigt forskningsprogram, Kultur i vården och
              vården som kultur, som syftar till att stödja kulturens betydelse
              för omsorgen om patienterna. Forskningen kommer bland annat att
              fokusera på hur olika former av kulturell verksamhet ger effekter
              på patienters hälsa, kreativitet och infektionsresistens. Denna
              forskning lär ha rönt uppmärksamhet utomlands och har bidragit
              till ett ökat intresse för att starta lokala projekt på andra
              platser i Sverige.
            </seg>
          </u>
          <u>
            <seg>
              Herr talman! Det är oerhört viktigt att sätta i gång ett landsomfattande
              folkhälsoarbete där kulturen kan spela en viktig roll. Genom åren
              har vi sett en rad kulturprojekt där man har lyckats vända en
              negativ spiral till en positiv utveckling för människor i olika
              kriser och skeden av livet. Nu är det dags att bättre uppmärksamma,
              utvärdera och dra lärdom av de insatserna. Kulturverksamhet vill
              hjälpa till att skapa mening i tillvaron. Vi behöver alla mer
              kulturell stimulans för att må bättre. Därför behöver Sveriges
              riksdag och regering göra mycket för att det egentligen självklara
              sambandet mellan kultur och hälsa framöver ska få en mer framskjuten
              plats på den politiska rankinglistan.
            </seg>
          </u>
          <note type="speaker">
            Anf. 90 BIRGITTA SELLÉN (c) replik:
          </note>
          <u>
            <seg>
              Herr talman! Det har talats mycket om hälsa. Det är aktuellt
              i dagarna. Kulturens roll har flera varit inne på.
            </seg>
          </u>
          <u>
            <seg>
              Inom kulturens ansvarsområde finns också idrotten. Lars-Ivar
              Ericson pratar här om det självklara sambandet mellan kultur och
              hälsa, men hur ser det självklara sambandet ut mellan idrott och
              hälsa? Jag undrar om Lars-Ivar Ericson har några tankar om det.
            </seg>
          </u>
          <note type="speaker">
            Anf. 91 LARS-IVAR ERICSON (c) replik:
          </note>
          <u>
            <seg>
              Herr talman! Eftersom jag själv är aktiv idrottsman och numera
              motionerar efter en aktiv karriär, ser jag naturligtvis sambandet
              där också. Ju mer vi rör på oss desto bättre mår vi. Naturligtvis
              har idrotten en oerhört stor betydelse, inte minst i dagens Sverige
              med så många vällevnadssjukdomar. Inte minst gäller detta det
              uppväxande släktet. Barn rör sig alldeles för lite och äter fel
              kost. Därför tror jag att idrotten kan ha mycket stor betydelse
              för att vi ska må bättre på alla sätt i olika åldrar.
            </seg>
          </u>
          <u>
            <seg>
              Ekonomi och skatter
            </seg>
          </u>
          <note type="speaker">
            Anf. 92 GUNNAR ANDRÉN (fp):
          </note>
          <u>
            <seg>
              Herr talman! Så har vi då kommit till det allra sista anförandet
              i denna tredagarsdebatt. Alla de andra anförandena har ägnats
              åt statens utgifter. Jag tänkte därför, eftersom jag sitter i
              skatteutskottet, ta tillfället i akt, även om tiden är kort, att
              tala om alla skatter.
            </seg>
          </u>
          <u>
            <seg>
              Den stora frågan är: Har vi råd med alla dessa skatter?
            </seg>
          </u>
          <u>
            <seg>
              Jag vill börja med att tillägna den svenska skattepolitiken en
              liten dagsvers av den mångårige DN-skribenten H, närmare bestämt
              Alf Henrikson. Han var en lysande skribent som jag råkade lära
              känna när jag var chefredaktör för Pressens Tidning. Så här skrev
              Alf Henrikson kanske var det inte bara till skattepolitiken han
              dedicerade orden:
            </seg>
          </u>
          <u>
            <seg>
              Herr talman! Den svenska skattepolitiken behöver genomgå radikala
              förändringar för att klara det mål den ska vara medel för, det
              vill säga att stimulera ekonomisk tillväxt under hänsynstagande
              till god ekologisk balans så att vår välfärd kan säkras och utvecklas.
            </seg>
          </u>
          <u>
            <seg>
              Det gör den inte i dag. Skattepolitiken motverkar i själva verket
              ekonomisk tillväxt på en rad områden. Vi har en lite drastiskt
              uttryckt förtorkad bokföringsmässig skattepolitik.
            </seg>
          </u>
          <u>
            <seg>
              Vi befinner oss nu åratal och miltals från den framåtsyftande
              skattepolitik som Folkpartiet och Socialdemokraterna i början
              av 1990-talet gemensamt tog ansvar för. Det var ganska jobbigt.
              Det var många som kritiserade den uppgörelsen. Men hur många vill
              i dag återgå till det tidigare perversa skattesystemet? Problemet
              är att Socialdemokraterna under tolv år har misskött hela denna
              politik.
            </seg>
          </u>
          <u>
            <seg>
              Sverige är ett rikt land, men så rikt är det inte eller svenskarna
              att de svenska företagen, företagarna och de anställda, förmår
              producera den mängd tjänster och varor som utgör grunden för beskattningen.
              Tiden räcker inte till för att gå igenom alla de problem som finns,
              men det grundläggande problemet är tudelat i svensk skattepolitik.
            </seg>
          </u>
          <u>
            <seg>
              För det första är det bristen på förändring och anpassning till
              en förändrad verklighet. För det andra är det minskningen av antalet
              arbetade och därmed beskattade timmar.
            </seg>
          </u>
          <u>
            <seg>
              Det sistnämnda skulle kräva en längre utläggning, men vi kan
              konstatera att även om sysselsättningen statistiskt skulle gå
              upp är det det motsatta gäller. Antalet beskattade timmar i vårt
              land håller sakta men säkert på att gå ned. Det är det avgörande
              för vår egen välfärd. Vi måste arbeta mera. Även om vi effektiviserar
              och gör en massa andra saker är arbetet grunden.
            </seg>
          </u>
          <u>
            <seg>
              Herr talman! Minutvalsen blir inte mer njutbar för att den spelas
              snabbare!
            </seg>
          </u>
          <u>
            <seg>
              Hela Sverige måste leva. Ofta frammanas motsättningar mellan
              vår huvudstad och resten av landet. Jag har bott 33 år utanför
              Stockholm och 24 år i Stockholm. Jag har erfarenhet från båda
              delarna. Jag är helt övertygad om att detta är en helt felaktig
              motsättning, men att vi dessvärre nu ser att hela Sverige blir
              lidande av att Stockholm är på väg in i mycket stora svårigheter.
            </seg>
          </u>
          <u>
            <seg>
              Vi måste få fart på Stockholmsregionens ekonomiska utveckling
              igen. Stockholm håller nu på att skattas till döds.
            </seg>
          </u>
          <u>
            <seg>
              Vi ser hur landstingsskatten enligt ett förslag ska höjas med
              ytterligare 35 öre för 2004 efter förra årets stora skattehöjning
              på 1:40 kr, som gjorde att landstingsskatten i Stockholms län
              redan är landets högsta, 11:62 kr, och nu kommer att bli nästan
              12 kr. Vi ser ett inkomstutjämningssystem som leder till att Stockholms
              läns landsting under en fyraårsperiod kommer att skicka ut 22
              miljarder kronor. Vi behöver ett inkomstutjämningssystem, men
              det här inkomstutjämningssystemet är ett beskattningssystem till
              döds. Månadsavgiften på SL-kortet kommer att höjas med 50 %, från
              500 kr till 750 kr. De trängselavgifter som ska införas brukar
              jag kalla Perssonpengar, därför att de utgör priset för att statsministern
              ska få sitta kvar som statsminister med Miljöpartiets nåd.
            </seg>
          </u>
          <u>
            <seg>
              Vi har här redan landets högsta fastighetsskatt, förmögenhetsskatt
              och boendekostnader. Det verkliga bekymret för de mest lågavlönade
              är att matpriserna är landets högsta. Vi har inte längre skatt
              efter bärkraft. Fastighetsskatten är inte skatt efter bärkraft.
              Förmögenhetsskatten är inte skatt efter bärkraft. Trängselavgifterna
              kommer hårdast att drabba ensamstående lågavlönade mammor som
              måste ha bilen för att klara barn och försörjning. Direktörer
              och vi riksdagsmän kommer i alla fall att klara oss, som har det
              ganska välbeställt. Det är andra det är synd om.
            </seg>
          </u>
          <u>
            <seg>
              Sverige är rikt, och många stockholmare tjänar bra. Men så rika
              är inte våra invånare att de har råd med denna skattepolitik.
            </seg>
          </u>
          <u>
            <seg>
              En av de mest groteska sakerna i vårt svenska skattesystem är
              onekligen, vid internationell jämförelse, att så många lågavlönade
              är så orimligt hårt beskattade.
            </seg>
          </u>
          <u>
            <seg>
              Nu hör jag invändningen från Socialdemokraterna under de sista
              20 sekunderna: Vad ska ni då spara på? Det finns visserligen ingen
              socialdemokrat här, som jag ser, mer än Inger Nordlander välkommen!
              Jag får invändningen: Vad ska ni spara på?
            </seg>
          </u>
          <u>
            <seg>
              Då måste man vända på frågan först: Har vi råd med alla dessa
              höga skatter? Mitt svar är att vanliga människor nu lider orimligt
              under detta skattetryck.
            </seg>
          </u>
          <u>
            <seg>
              Jag får återkomma till det andra om det blir någon replik på
              detta intressanta anförande.
            </seg>
          </u>
          <note type="speaker">
            Anf. 93 LENNART KOLLMATS (fp):
          </note>
          <u>
            <seg>
              Herr talman! Jag tänker inte låta mig ledas till att ställa frågor,
              utan jag ställer den fråga jag hade tänkt.
            </seg>
          </u>
          <u>
            <seg>
              Jag hörde i morse i ett inslag från Gävleborg att man där har
              väldigt många småföretagare, och väldigt många är 40-talister
              liksom på många andra ställen. Det stora problemet nu är att den
              yngre generationen, deras barn, inte vill ta över företagen. Det
              här upplever man som ett mycket stort bekymmer.
            </seg>
          </u>
          <u>
            <seg>
              Jag undrar vad Gunnar Andrén och Folkpartiet kan tänka sig att
              ha för åtgärder i sin katalog för att underlätta generationsskiften,
              för att underlätta för småföretag, eftersom de betyder så mycket
              i ett län som Gävleborg, i ett land som Sverige.
            </seg>
          </u>
          <note type="speaker">
            Anf. 94 GUNNAR ANDRÉN (fp):
          </note>
          <u>
            <seg>
              Herr talman! På den intressanta frågan vill jag säga att vi har
              en lång rad förslag till åtgärder, som jag inte kan gå in exakt
              på nu men som återfinns i våra motioner.
            </seg>
          </u>
          <u>
            <seg>
              Det viktiga är ju att slå fast principen att ett generationsskifte
              inte ska drabba företagens verksamhet. Här har Socialdemokraterna
              gjort en del bra saker, till exempel att man i riktigt stora företag
              och också i en del andra har tagit bort förmögenhetsbeskattningen
              på arbetande kapital. Men man måste gå vidare på den här linjen.
              Det är orimligt att när ett företag går över till en annan generation
              drabbas verksamheten av att man tar ut hundratusentals kronor,
              ibland miljontals kronor. Visserligen får staten lite mera inkomster,
              men det drabbar själva verksamheten. Det är ju den som försvåras.
              Det är helt enkelt verksamheten i företagen som ska göra att vi
              får mer välfärd att fördela. Har man ingenting att fördela blir
              det tomt i kassan.
            </seg>
          </u>
          <note type="speaker">
            Anf. 95 BIRGITTA SELLÉN (c):
          </note>
          <u>
            <seg>
              Herr talman! Jag satt här och lyssnade och blev intresserad.
              Vi i Centerpartiet har en väldigt genomarbetad skattepolitik,
              som väldigt mycket påverkar just låg- och mellaninkomsttagare
              genom att de får lägre skatt. Vi har en familjepolitik som gör
              att man får mer kvar i börsen. Den debatten hinner vi inte ta
              nu, utan den får vi kanske ta i en budgetdebatt senare i höst.
            </seg>
          </u>
          <u>
            <seg>
              Det jag blev nyfiken på var det som Gunnar Andrén inte hann berätta,
              vad ni vill göra mer och hur ni ska göra det. Jag skulle vilja
              höra lite kort om det som Gunnar Andrén inte hann med i sitt anförande.
            </seg>
          </u>
          <note type="speaker">
            Anf. 96 GUNNAR ANDRÉN (fp):
          </note>
          <u>
            <seg>
              Herr talman! Jag tackar för att även Birgitta Sellén ville replikera.
            </seg>
          </u>
          <u>
            <seg>
              I våra motioner har vi föreslagit förvärvsavdrag och alla möjliga
              sådana saker som särskilt gynnar människor som arbetar och också
              gynnar dem långt ned i inkomstklasserna.
            </seg>
          </u>
          <u>
            <seg>
              Vad vi skulle kunna göra och vill göra har en väldig begränsning
              om man utgår från just den nuvarande budgeten. Utan tillväxt får
              vi inget mer att arbeta med, och det är det som är det avgörande.
              Vår politik, liksom även Centerpartiets och flera andra partiers
              politik, syftar verkligen till att öka tillväxten, så att vi får
              mer att fördela.
            </seg>
          </u>
          <u>
            <seg>
              Det grundläggande är att det måste vara fler som arbetar. Vi
              behöver lägre skatter men fler skattebetalare. Det är det som
              är det grundläggande för att vi ska få ökad välfärd i det här
              landet. Det gäller i orter som både Stockholm och Sundsvall, som
              Birgitta Sellén kommer från och som jag känner till mycket väl,
              att vi måste öka välfärden genom att vi överallt måste ha fler
              människor i arbete.
            </seg>
          </u>
          <note>
            Den allmänpolitiska debatten var härmed avslutad.
          </note>
          <note>
            7 § Bordläggning
          </note>
          <note>
            Anmäldes och bordlades
          </note>
          <note>
            8 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 17 oktober
          </note>
          <note>
            Cecilia Widegren
          </note>
          <u>
            <seg>
              Lena Adelsohn Liljeroth
            </seg>
          </u>
          <note>
            Ulla Löfgren
          </note>
          <note>
            Anne Marie Brodén
          </note>
          <note>
            Kenneth Johansson
          </note>
          <note>
            Cecilia Widegren
          </note>
          <u>
            <seg>
              Gustav Fridolin
            </seg>
          </u>
          <note>
            Ulla Löfgren
          </note>
          <note>
            Yvonne Ångström
          </note>
          <note>
            Ingegerd Saarinen
          </note>
          <u>
            <seg>
              Alice Åström
            </seg>
          </u>
          <note>
            Frågorna redovisas i bilaga som fogats till riksdagens snabbprotokoll
            tisdagen den 21 oktober.
          </note>
          <note>
            9 § Kammaren åtskildes kl. 11.56.
          </note>
          <u>
            <seg>
              Förhandlingarna leddes
            </seg>
          </u>
          <u>
            <seg>
              /Monica Gustafson
            </seg>
          </u>
        </div>
      </body>
    </text>
  </TEI>
</teiCorpus>
