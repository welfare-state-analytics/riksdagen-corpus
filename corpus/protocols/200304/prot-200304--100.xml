<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200304</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200304</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--100</head>
          <docDate when="2004-04-22 00:00:00">2004-04-22 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2003/04:100
          </note>
          <note>
            Torsdagen den 22 april
          </note>
          <note>
            Kl. 12:00 - 19:46
          </note>
          <note>
            1 § Justering av protokoll
          </note>
          <note>
            Justerades protokollet för den 16 april.
          </note>
          <note>
            2 § Avsägelse
          </note>
          <note>
            Talmannen meddelade att Lars Ohly (v) avsagt sig uppdraget som
            suppleant i EU-nämnden.
          </note>
          <note>
            Kammaren biföll denna avsägelse.
          </note>
          <note>
            3 § Anmälan om personlig ersättare för särskild företrädare för
            partigrupp
          </note>
          <note>
            Talmannen meddelade att Folkpartiet liberalernas partigrupp anmält
            Anna Grönlund Krantz som personlig ersättare för särskild företrädare
            för partigrupp.
          </note>
          <note>
            4 § Anmälan om kompletteringsval till riksdagsstyrelsen och EU-nämnden
          </note>
          <note>
            Talmannen meddelade att Folkpartiet liberalernas rikdagsgrupp
            på grund av uppkommen vakans anmält Anna Grönlund Krantz som personlig
            ersättare för Bo Könberg i riksdagsstyrelsen samt att Vänsterpartiets
            riksdagsgrupp på grund av uppkommen vakans anmält Alice Åström
            som suppleant i EU-nämnden.
          </note>
          <note>
            Talmannen förklarade valda till
          </note>
          <note>
            personlig ersättare för Bo Könberg i riksdagsstyrelsen
          </note>
          <note>
            suppleant i EU-nämnden
          </note>
          <note>
            5 § Anmälan om val av ordförande i EU-nämnden och bostadsutskottet
          </note>
          <note>
            Talmannen meddelade att Tommy Waidelich (s) valts till ordförande
            i EU-nämnden från och med den 14 april samt att Ragnwi Marcelind
            (kd) valts till ordförande i bostadsutskottet från och med den
            20 april.
          </note>
          <note>
            6 § Ledighet
          </note>
          <note>
            Talmannen meddelade att Per Landgren (kd) ansökt om föräldraledighet
            under tiden den 26 april31 maj.
          </note>
          <note>
            Kammaren biföll denna ansökan.
          </note>
          <note>
            Talmannen anmälde att Jakob Forssmed skulle tjänstgöra som ersättare
            för Per Landgren.
          </note>
          <note>
            7 § Anmälan om inkomna faktapromemorior om förslag från Europeiska
            kommissionen
          </note>
          <note>
            Talmannen anmälde att följande faktapromemorior om förslag från
            Europeiska kommissionen inkommit och överlämnats till utskott:
          </note>
          <note>
            KOM(2004)133
          </note>
          <note>
            KOM(2004)107
          </note>
          <note>
            8 § Anmälan om inkomna uppteckningar från EU-nämndssammanträde
          </note>
          <note>
            Talmannen anmälde att uppteckningar från EU-nämndens sammanträden
            fredagen den 6 och fredagen den 13 februari inkommit.
          </note>
          <note>
            9 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            10 § Allmänna motioner om mervärdesskatt
          </note>
          <note type="speaker">
            Anf. 1 ULLA WESTER (s):
          </note>
          <note>
            Herr talman! Aldrig är väl mervärdesskatten, eller momsen som
            vi säger i dagligt tal, så populär som under riksdagens allmänna
            motionstid. Det betänkande som nu ska avhandlas behandlar inte
            mindre än 52 olika motioner. Mervärdesskatten som sådan är viktig
            och intressant, både nationellt och i EU-perspektiv. Den inbringar
            mycket pengar till vårt gemensamma, och hur den utformas har stor
            betydelse för den så kallade inre marknadens funktion.
          </note>
          <note>
            Det faktum att moms tas ut med olika skattesatser på olika varor
            och tjänster gör den till ett intressant motionsområde. De differentierade
            skattesatserna skapar avgränsningsproblem. Motionerna handlar
            nästan alltid om att ett visst område bör få lägre skattesats
            eftersom gränsen gentemot ett annat område, med just lägre skatt,
            uppfattas som otydlig eller orättvis. Jag kan inte påminna mig
            att någon motionär yrkat åt det motsatta hållet, alltså begärt
            en höjning av skattesatsen för att uppnå bättre neutralitet.
          </note>
          <note>
            För den intresserade rekommenderar jag det här betänkandet, alltså
            SkU23, för läsning. Alldeles i inledningen finns det en bra och
            informativ beskrivning av mervärdesskattesystemets konstruktion
            och de begränsningar och gränsdragningar som finns.
          </note>
          <note>
            Med dessa ord, herr talman, föreslår jag att debattörerna får
            sätta i gång och motivera sina ställningstaganden i momsfrågor
            gällande cykelhjälmar, skidliftar, nyttig mat, ideella föreningar
            och annat både smått och stort.
          </note>
          <note type="speaker">
            Anf. 2 STEFAN HAGFELDT (m):
          </note>
          <note>
            Herr talman! Jag börjar med att yrka bifall till reservation
            1, som jag så småningom också kommer att begära rösträkning på.
            Vi moderater står givetvis också bakom de övriga reservationer
            i betänkandet som vi har skrivit under.
          </note>
          <note>
            Det höga skattetrycket i Sverige slår hårt mot alla inkomsttagare
            men känns givetvis hårdast för dem som har låga inkomster. Många
            låginkomsttagare i Sverige betalar ca 60 % i skatt. Förutom inkomstskatt
            tillkommer fastighetsskatt, energiskatter, miljöskatter, punktskatter
            med mera. Dessutom tillkommer mervärdesskatten, momsen, som alla
            får betala oavsett vilken inkomst man har. Självklart är det många
            som reagerar på att moms även läggs på punktskatter. Det blir
            alltså skatt på skatt. Frågan är om det är rimligt.
          </note>
          <note>
            Utomlands är det vanligt att familjer har råd att ta med barnen
            ut och äta på restaurang. I Sverige har oftast vanliga familjer
            inte råd, eftersom restaurangmomsen är 25 %. Är det rimligt att
            mat som inhandlas i butik, även färdiglagad mat, beskattas med
            12 % medan mat som förtärs på restaurang belastas med mer än det
            dubbla?
          </note>
          <note>
            Detta ställer till med allvarliga konkurrensproblem för svenska
            företag, inte minst för turistnäringen. Hur klarar vi konkurrensen
            med andra länder när vi i Sverige, jämte Danmark, har den högsta
            mervärdesskatten i Europa? Vi moderater förutsätter att regeringen
            ställer sig bakom EG-kommissionens förslag om att låta bland annat
            restaurangtjänster omfattas av möjligheten till låg moms.
          </note>
          <note>
            I Sverige finns det i dag ca 10 000 hotell- och restaurangföretag.
            Av dessa är 90 % småföretag, vilket innebär att de har färre än
            tio anställda. Med en lägre moms ökar både turismen och antalet
            anställda. Vi anser också att nya lösningar, till exempel förenklingar
            av olika tillståndslagar, måste till.
          </note>
          <note>
            Den höga nivån på mervärdesskatten i Sverige innebär givetvis
            konkurrensnackdelar för svenska företag, som i allt större utsträckning
            verkar på en växande europeisk marknad. Inom vissa sektorer, som
            kapitalvarumarknaden, har svårigheterna att konkurrera på lika
            villkor blivit allt större. Som exempel kan jag nämna att mervärdesskatten
            är nio procentenheter lägre i Tyskland.
          </note>
          <note>
            Svenska handelsföretag har problem med vår höga moms eftersom
            de måste konkurrera med andra EU-företag, som har låg hemlandsmoms.
            Problemet är att säljaren måste ta ut moms på försålda varor enligt
            ursprungslandsprincipen.
          </note>
          <note>
            Herr talman! I reservation 4 för vi fram att mervärdesskattelagens
            bestämmelser om avdragsrätt för förvärv av fordon är svårhanterliga
            och ger upphov till onödigt krångel för de berörda företagarna.
            Reglerna, och då särskilt gränsdragningen mellan vad som enligt
            mervärdesskattelagen är att anse som personbil och vad som bör
            betraktas som lastbil, måste skyndsamt ses över.
          </note>
          <note>
            Reservation 7 är en gemensam borgerlig reservation. Här lyfter
            vi fram att det är angeläget att de allmännyttiga ideella föreningarna
            och trossamfunden även i fortsättningen inte hindras i sin verksamhet
            av en hämmande beskattning och annat krångel. Vi anser att alla
            möjligheter till lättnader i mervärdesbeskattningen, eller hel
            befrielse, som står till buds inom ramen för den gemenskapsrättsliga
            lagstiftningen på området måste tas till vara.
          </note>
          <note>
            Betänk att föreningslivet och det ideella arbete som bedrivs
            i föreningarna i syfte att främja allmännyttiga ändamål såsom
            sociala, välgörande, religiösa, politiska, idrottsliga, konstnärliga
            eller liknande kulturella har en lång tradition i vårt land. Vi
            förutsätter därför att regeringen snabbt arbetar med att se över
            den ideella sektorns framtida mervärdesskattesituation så att
            den oro och ovisshet som finns bland många ideellt arbetande människor
            kan skingras.
          </note>
          <note>
            Herr talman! I ett särskilt yttrande tar vi borgerliga partier
            upp att inte bara momsreglerna utan även skattereglerna i övrigt
            för ideella föreningar och stiftelser med allmännyttig verksamhet
            är svårtolkade och därmed ger upphov till problem. Inkomstskattelagens
            regler om skattebefrielse och avgränsningen mellan ideell och
            kommersiell verksamhet i föreningarna är oklara och otidsenliga
            och därmed inte relevanta för vad som i dag betraktas som allmännyttigt.
          </note>
          <note>
            Vi har kritiserat detta förhållande i andra sammanhang och kommer
            att bevaka frågan även i fortsättningen.
          </note>
          <note type="speaker">
            Anf. 3 ANNE-MARIE EKSTRÖM (fp):
          </note>
          <note>
            Herr talman! I går kväll när jag skulle förbereda den här debatten
            plockade jag fram mitt anförande från förra årets debatt. Jag
            tänkte att det väl fanns något i anförandet som jag skulle kunna
            använda i år också. Varför uppfinna hjulet på nytt, eller i detta
            fall orden? Återvinning är jag också van vid från min hemstad
            Borås.
          </note>
          <note>
            Det mesta kunde jag återanvända. Våra idéer finns fortfarande
            kvar, men lite har hänt sedan förra året för att få dem åtgärdade.
          </note>
          <note>
            På Folkpartiets begäran tillsattes en utredning om enhetlig moms.
            Någon utredning har ännu inte synts till. Fortfarande betalar
            man lägre moms när man köper varm kyckling och potatisgratäng
            på Hemköp jämfört med om man köper det på restaurang. Fortfarande
            kostar det mer att röra sig till musik än att bara lyssna. Fortfarande
            är momshandboken gigantiskt tjock med alla regler om vilken skattesats
            som ska vara på vilken vara. Det är så många regler att inte ens
            alla som arbetar med frågorna på skattemyndigheten har lätt att
            hålla reda på dem. Riksdagen späder på med nya regler kontinuerligt.
          </note>
          <note>
            Herr talman! Folkpartiet ser fram emot resultat från utredningen
            om en enhetlig moms. En enhetlig moms var ju också en viktig ingrediens
            i 1991 års skattereform.
          </note>
          <note>
            När nu förhoppningsvis en utredning är på gång är det märkligt
            att regeringen infört en förtäckt lägre moms på byggande. Visserligen
            kallar man det investeringsstöd, eftersom EU:s momsregler inte
            tillåter lägre moms på byggande, men stödet motsvarar en 6-procentig
            moms i stället för den 25-procentiga. Detta kan också utläsas
            av betänkandet som vi behandlar nu.
          </note>
          <note>
            Folkpartiets lösning för att stimulera byggande är, i stället
            för riktade stöd och subventioner, andra åtgärder som ökar konkurrens,
            enklare planregler med mera. Därför ställer vi inte upp på utskottets
            motivering till avslag på motionen om byggmoms, även om vi inte
            har någon reservation.
          </note>
          <note>
            Herr talman! Jag var inte gammal när jag fick följa med min mormor
            till det första symötet i den kyrkliga syföreningen eller vara
            med på en rödakorsbasar. Jag är uppvuxen med ideellt arbete. Därför
            anser jag att det är viktigt att traditionen med att arbeta frivilligt
            för en god sak på sin fritid upprätthålls.
          </note>
          <note>
            Det finns även i dag många människor som lägger ned åtskilliga
            timmar av sin fritid för att hjälpa sina medmänniskor som har
            det besvärligt, både de som bor här hemma i Sverige och ute i
            världen. Det finns också många människor som använder sin fritid
            till att vara ledare i någon förening som bedriver viktig ungdomsverksamhet,
            som till exempel scouting eller inom någon idrott.
          </note>
          <note>
            Ideell verksamhet måste värnas. Den debatt som pågått en längre
            tid om att till exempel second hand-försäljning ska momsbeläggas
            måste få ett snart slut. Många som sysslar med ideell verksamhet
            i dag är oroliga, även om det är glädjande att regeringen nu insett
            vikten av frågan så att den ses över ytterligare en gång. Förhoppningsvis
            kommer regeringen fram till att man kan hitta möjligheter att
            kringgå EU-lagstiftningen så att de ideella föreningarna kan slippa
            betala moms.
          </note>
          <note>
            Herr talman! Det är inte bara när det gäller moms som ideella
            föreningar har problem med skatteregler. Vid en hearing som Svenska
            Scoutförbundet anordnade här i riksdagen för en tid sedan diskuterades
            många av de problem som ideella föreningar har i sin verksamhet.
            Det förekommer många gånger gränsdragningsproblem om man ska betala
            skatt eller inte. Den jurist som specialiserade sig på föreningars
            skattejuridik berättade att hon många gånger hade problem med
            att reda ut vad som gäller på grund av krångliga regler.
          </note>
          <note>
            Skattereglerna bör ses över, som vi också har anmält i ett särskilt
            yttrande. Den som sysslar med scouting ska göra det, och de som
            utövar någon idrott ska göra det, inte hålla på med att klara
            ut vilka skatteregler som gäller. Förutsägbarheten och enkelheten
            måste finnas i skattereglerna för såväl ideella föreningar som
            för alla företag.
          </note>
          <note>
            Finansministern angav i en interpellationsdebatt för några veckor
            sedan att skattereglerna ska ses över när det gäller idrottsrörelsen.
            Denna har länge krävt en sådan utredning. Tyvärr tänkte inte finansministern
            utvidga översynen till att gälla andra ideella föreningar, vilket
            är beklagligt. Även andra ideella föreningar behöver ha den här
            förutsägbarheten och enkelheten.
          </note>
          <note>
            Herr talman! Jag vill ta upp ytterligare en fråga när det gäller
            moms som också finns i ett särskilt yttrande från Folkpartiet.
            I dag utnyttjar alltfler privatpersoner möjligheten att köpa varor
            över Internet. Rädslan för att utnyttja detta sätt att handla
            har minskat. Den enskilda konsumenten sparar både tid och pengar.
            Men fler kunder på Internet medför också att alltfler säljare
            visar sig där. När köpen görs hemma vid datorn spelar det ingen
            roll var det säljande företaget rent fysiskt är beläget. Det kan
            vara i Sverige eller till exempel i något annat EU-land. Därför
            vänder sig alltfler säljare ute i Europa till svenska konsumenter.
          </note>
          <note>
            De problem som då uppstår är var momsen ska betalas. Sverige
            har den högsta momsen. Om till exempel ett tyskt företag säljer
            till svenska kunder för mindre än 320 000 ska momsen betalas i
            Tyskland. Men så fort som beloppet överskrider 320 000 ska företaget
            i fråga öppna momskonto i Sverige. I dag är det svårt att kontrollera
            vilka företag som passerar gränsen, vilket medför att flera företag
            det är osäkert hur många i dag säljer varor till ett lägre pris
            än de annars skulle eftersom de vet att det är svårt att kontrollera.
          </note>
          <note>
            Enligt Skatteverket är det enda sättet att hitta eventuella smitare
            att surfa på Internet. Det blir ett problem för de svenska företag
            som bedriver Internethandel och distanshandel. De får konkurrensnackdelar
            genom konkurrens från utländska företag som säljer sina varor
            till ett lägre pris på grund av att de räknar med en tysk momssats.
            Den tyska momssatsen är 16 %, alltså betydligt lägre än den svenska
            som är 25 %.
          </note>
          <note>
            Herr talman! I en interpellationsdebatt meddelade finansministern
            att kommissionen i sitt meddelande från oktober 2003 om prioriteringarna
            i strategin på momsområdet tagit upp frågan om distansförsäljning.
            I sitt strategidokument aviserar kommissionen förslag rörande
            detta under det tredje kvartalet 2004. Sverige har givit kommissionen
            sitt fulla stöd för ett sådant arbete.
          </note>
          <note>
            Det verkar ju lovande. Men det gäller att bevaka frågan och att
            någonting verkligen händer. Oroande är att det finns så lite resurser
            hos Skatteverket att bevaka dem som inte följer spelreglerna.
            Oegentligheter och fusk inom detta område, såväl som alla andra
            skatteområden, måste beivras.
          </note>
          <note>
            Till sist, herr talman, vill jag yrka bifall till vår reservation
            7.
          </note>
          <note type="speaker">
            Anf. 4 LARS GUSTAFSSON (kd):
          </note>
          <note>
            Herr talman! Efter att jag har fått förmånen att tillhöra detta
            kamerala och eminenta utskott som heter skatteutskottet har uttrycket
            att skatta sig lycklig fått en helt ny mening.
          </note>
          <note>
            Moms är ett sådant begrepp som sällan analyseras utan gärna tas
            för givet. Det är något slags avgift som varje konsument ska betala
            för att han eller hon konsumerar någonting. Och det må väl vara
            hänt. Vi behöver skapa resurser för vårt gemensamma bästa.
          </note>
          <note>
            Men jag reagerar ändå inför sättet som vi i Sverige på flera
            områden tar ut moms och gör skillnad mellan olika varor.
          </note>
          <note>
            Om jag sätter mig ned på en restaurang och beställer in lagad
            mat som jag sedan betalar för ska jag betala 25 % moms. Hade jag
            gått till snabbköpet och köpt råvarorna och lagat samma måltid
            åt mig själv hade jag betalat endast 12 % moms.
          </note>
          <note>
            Frågan som inställer sig är förstås: Vad skulle skillnaden bestå
            i, förutom att maten som jag äter på restaurang ofta är mycket
            godare än den jag lagar själv? Där är min hustru bättre.
          </note>
          <note>
            Skillnaden är att för att få lagad mat måste någon laga den.
            Med andra ord är skillnaden att restaurangmaten förädlas genom
            en människas arbete och kunskap. Förmodligen livnär sig den människan
            på det. Ett respektabelt arbete, tycker jag.
          </note>
          <note>
            Men varför ska då restauranger och de som arbetar på dem diskrimineras?
            Tvärtom borde deras arbete stimuleras och bejakas genom att momsen
            på deras tjänster åtminstone skulle vara densamma som på livsmedel
            i snabbköpet.
          </note>
          <note>
            Herr talman! Arbetslivet, familjelivet och fritiden är svåra
            att få ihop för många människor i vårt land. I princip måste alla
            vuxna medlemmar i ett hushåll arbeta för att klara ekonomin. På
            kvällar och helger måste man sköta städning, tvätt, hushållsekonomi
            och annat underhåll. I det läget är det viktigt att fritiden har
            en så hög kvalitet som möjligt. Vore det då inte trevligt att
            kunna ta ut sin familj oftare än man brukar göra för att äta middag
            tillsammans på en restaurang, kunna prata och slippa tänka på
            hushållsbestyr. Jag tycker i alla fall det.
          </note>
          <note>
            En enhetlig moms på livsmedelsområdet skulle lustigt nog också
            skapa en sådan effekt. Dessutom skulle den inverka positivt på
            restaurangnäringen som därmed skulle få en större kundkrets.
          </note>
          <note>
            Herr talman! Det finns ingen anledning att förlänga det här anförandet,
            men jag vill avslutningsvis ändå betona vikten av momsbefrielse
            för ideella föreningar. Insatserna från dessa kan inte nog berömmas
            och har en mycket lång tradition i vårt land.
          </note>
          <note>
            Till slut vill jag yrka bifall till reservation nr 2 och reservation
            nr 7.
          </note>
          <note type="speaker">
            Anf. 5 ROGER TIEFENSEE (c):
          </note>
          <note>
            Herr talman! Ledamöter och åhörare! Den 13 juni går vi till val
            till EU-parlamentet. Vi ska bestämma vilka 19 parlamentariker
            vi ska skicka till Bryssel för att representera oss i EU-parlamentet.
          </note>
          <note>
            Så här i början av en valrörelse får jag ofta frågan om det spelar
            någon roll vem vi skickar till Bryssel. Visst spelar det roll,
            precis som det spelar roll vilken regering vi har och vilken politisk
            majoritet vi har här i riksdagen.
          </note>
          <note>
            När det gäller moms är de här tre områdena, vilka vi skickar
            till parlamentet, vilken regering vi har och vilka som har majoritet
            här i riksdagen extra tydligt. Sveriges regler när det gäller
            moms styrs nämligen i mångt och mycket av EG:s sjätte momsdirektiv.
            Där regleras exempelvis vilka varor och tjänster som medlemsländerna
            kan ha en lägre momssats på än som är normalmoms eller en momssats
            som är noll.
          </note>
          <note>
            Exempelvis det har kommit upp tidigare i debatten kan man ha
            låg moms på mat. Det har vi i Sverige. Men EG:s mervärdesskattedirektiv
            medger inte låg moms på restaurangtjänster. Man kan ha låg moms
            på byggande om det är ett led i socialpolitiken, men man kan inte
            ha en generellt låg moms på byggtjänster eller byggande.
          </note>
          <note>
            Det har regeringen också utnyttjat. I dag har vi låg moms på
            byggande av studentbostäder, tror jag att det är. Det är vissa
            hyresbostäder med begränsad storlek, just kopplat till att det
            finns en möjlighet i EG:s mervärdesskattedirektiv att göra så.
            Men vi har inte en låg moms på byggande. Byggandet betraktas både
            som konsumtion, beskattas med moms, och som kapital, beskattas
            med fastighetsskatt.
          </note>
          <note>
            Samtidigt, herr talman, finns det länder som har låg moms på
            andra områden än som regleras i mervärdesskattedirektivet. Det
            beror på att de har undantag i sina anslutningstraktat. Sammantaget
            gör det här att det blir ett mischmasch. Det är olika regler i
            olika länder. I Sverige pågår en utredning som tittar närmare
            på olika nivåer och gränsdragningar. Det är bra. Centerpartiet
            var genom min företrädare i skatteutskottet med och såg till att
            den här utredningen kom till stånd.
          </note>
          <note>
            På EU-nivå har EG-kommissionen lagt fram ett förslag om att listan
            på varor och tjänster som kan ha låg moms skulle utvidgas samtidigt
            som de undantag som olika länder har skulle tas bort. Kommissionens
            förslag skulle till exempel medge att byggande, renovering, underhåll
            och uthyrning av bostäder skulle ha möjlighet att ha låg moms.
            Sedan är det givetvis upp till varje land att besluta om det,
            men möjligheten skulle finnas.
          </note>
          <note>
            På samma sätt skulle restaurangtjänster kunna ha låg moms. Men
            återigen, beslutet skulle ligga här i Sverige och i Sveriges riksdag.
          </note>
          <note>
            Jag tycker att kommissionens förslag är bra. Det skulle ge oss
            möjligheter. EU skulle inte styra hur vi ska förhålla oss när
            det gäller momssatser på det sätt som man gör i dag. Det är också
            Centerpartiets paroll inför EU-parlamentsvalet. EU ska vara smalare
            men vassare. EU ska syssla med de stora övergripande frågorna,
            men sedan ska varje land lokalt kunna få bestämma detaljerna.
          </note>
          <note>
            Men tyvärr motsätter sig den svenska regeringen den reformering
            av mervärdesskattedirektivet som kommissionen har föreslagit.
            Vi har fått det redovisat i skatteutskottet av tjänstemän från
            Finansdepartementet som har redovisat hur Sverige har agerat.
            Sverige har alltså varit med och hindrat den här reformeringen.
          </note>
          <note>
            Man kan fråga sig varför den svenska regeringen motsätter sig
            den här reformeringen av momsdirektivet. Jag kan inte se något
            annat skäl än att det handlar om att det är lättare när man debatterar
            här i kammaren att skylla på att vi inte kan ha låg byggmoms därför
            att EU inte medger det. Det är lättare att skylla på EU och smyga
            sig bakom mervärdesskattedirektivet än att ta debatten rakt, fronta
            och argumentera för en hög skattesats här.
          </note>
          <note>
            Det är skillnaden alltså. Även om EU skulle ge möjligheten att
            sänka byggmomsen i Sverige skulle det ändå vara riksdagen som
            fattade beslutet och gjorde prioriteringen.
          </note>
          <note>
            I det sammanhanget, herr talman, vill jag passa på att yrka bifall
            till reservation 6 som just handlar om att den svenska regeringen
            egentligen borde driva på för att genomföra kommissionens förslag
            att bland annat ge möjlighet att ha låg moms på byggande.
          </note>
          <note>
            Men på samma sätt som man gömmer sig bakom EU:s regler skyller
            regeringen på EU:s momsregler när det gäller eventuell momsbeläggning
            av ideell verksamhet. Det finns en reservation i betänkandet genom
            vilken vi tydligt skulle skicka en signal från skatteutskottet
            att regeringen ska utnyttja alla möjligheter som finns för att
            inom de regelverk som momsdirektivet ger söka möjligheter att
            undanta ideella föreningar från mervärdesskatt.
          </note>
          <note>
            Men majoriteten vill inte skicka den tydliga signalen till regeringen.
            Jag tycker att det är synd, för det finns en väldig oro inom den
            ideella verksamheten i Sverige. Den är grundad på det förslag
            som är kopplat till EG:s mervärdesskattedirektiv. Nu har man beslutat
            att det ska utredas lite ytterligare, så hotet är tillfälligt
            avvärjt, men det finns där. Det tycker jag är synd. Jag tycker
            att riksdagen skulle ha kunnat skicka den tydliga signalen till
            regeringen.
          </note>
          <note>
            Återigen yrkar jag bifall till reservation nr 6. Den handlar
            om att vi i Sveriges riksdag ska ge en tydlig signal till regeringen
            att verkligen jobba för att vi själva får ta ställning till, att
            vi själva får argumentera för, om vi vill ha en hög eller låg
            moms på byggande. EG:s regler ska inte vara avgörande. Samma gäller
            restaurangtjänster. Vi ska kunna argumentera och prioritera själva
            och inte styras av de reglerna.
          </note>
          <note type="speaker">
            Anf. 6 BARBRO FELTZING (mp):
          </note>
          <note>
            Herr talman! Många har deltagit i den angelägna debatten om momsbeläggning
            av ideella organisationer. Bland annat har det varit en interpellationsdebatt
            där sex partier deltog.
          </note>
          <note>
            Jag tänker främst på den ideella second hand-verksamheten med
            försäljningen av skänkta begagnade varor. Frågan är om det ska
            bli en fortsatt momsbefrielse för den verksamheten, som bedrivs
            bland annat i butiksliknande former Myrorna, Frälsningsarmén,
            Röda Korset och Erikshjälpen.
          </note>
          <note>
            Min svärmor som hjälper till i kyrkan är oroad för att bland
            annat kaffet i kyrkan ska momsbeläggas. Det finns en stor oro
            hos folkbildningsförbunden. Jo, Ulla Wester, så är det! De är
            oroliga. Jag hoppas att det ska bli en lösning på detta.
          </note>
          <note>
            I England finns bland annat så kallade charity shops . De har
            noll procent moms. Storbritanniens finansminister har lovat att
            dessa butiker under inga omständigheter ska momsbeläggas. Jag
            har besökt många kupor, som lyder under Röda Korset. De är fortfarande
            oroliga, men de hoppas att det som finansministern sade och som
            stod i pressmeddelandet inte ska hända dem. Men det finns frågor
            kvar. För att inte de sämst ställda i landet ska drabbas är det
            viktigt att titta på detta ordentligt.
          </note>
          <note>
            Utskottet uttrycker i betänkandet att vi ska ta hänsyn till alla
            möjligheter till lättnader. Det hoppas jag att vi gör. Jag kommer
            att följa upp den fortsatta behandlingen, bland annat den parlamentspromemoria
            som ska läggas fram så småningom och gå ut på remiss och även
            den proposition som regeringen ska lägga fram. Jag känner att
            om inte våra intentioner kommer fram kommer jag och Miljöpartiet
            att väcka motioner i saken.
          </note>
          <note>
            Herr talman! Jag vill slutligen yrka bifall till reservation
            3 i betänkandet om rättvisemärkta varor.
          </note>
          <note>
            Miljöpartiets förslag om grön skatteväxling går ut på att höja
            skatterna, bland annat koldioxidskatten. Det kommer vi in på i
            nästa betänkande.
          </note>
          <note type="speaker">
            Anf. 7 BRITTA RÅDSTRÖM (s):
          </note>
          <note>
            Herr talman! En favorit i repris skulle man kunna kalla den momsdebatt
            som sker varje år. Det är liknande motioner, och som Anne-Marie
            Ekström sade kan man titta på sitt gamla anförande och till vissa
            delar kanske använda det. Det är bra med recycling .
          </note>
          <note>
            I år har 52 motioner väckts rörande sänkning eller slopande av
            mervärdesskatten gällande olika varor och tjänster. Ulla Wester
            nämnde exempel på de olikheter som finns i motionerna.
          </note>
          <note>
            Skatternas främsta syfte är att finansiera välfärden. Därför
            har vi kanske ett större skatteuttag som också har nämnts än många
            andra industriländer, men vi har också, vill jag påstå, den bästa
            generella välfärden. Vi har höga politiska ambitioner när det
            gäller välfärden, och genomförandet av dessa ambitioner ska vi
            naturligtvis gemensamt betala för.
          </note>
          <note>
            Mervärdesskatten är en stor inkomstkälla för staten. För 2004
            förväntas intäkterna uppgå till 236 miljarder kronor, att jämföra
            med den statliga inkomstskatten på ca 35 miljarder och bolagsskatten
            på ca 56 miljarder.
          </note>
          <note>
            236 miljarder kronor är en svindlande summa pengar. Det är lite
            mer än försvarsbudgeten fem gånger om. Det är mervärdesskatterna
            vi debatterar i dag som står för dessa 236 miljarder.
          </note>
          <note>
            Debatten, tycker jag, ska inte bara handla om dessa eviga skattesänkningar
            som föreslås i olika motioner och därav följande reservationer
            som jag återkommer till utan ska också i sådana fall handla om
            hur sänkningar ska finansieras eller om lägre mervärdesskatt inom
            olika områden ska innebära nedskärningar i välfärden och var dessa
            nedskärningar i sådana fall ska göras.
          </note>
          <note>
            Vi socialdemokrater kan aldrig gå med på skattesänkningar som
            lämnar stora hål i statens plånbok och därmed riskera stora nedskärningar
            i välfärden. Alla eventuella skattesänkningar måste betalas på
            något sätt.
          </note>
          <note>
            Herr talman! Vi socialdemokrater är alltid redo att förändra
            och förbättra skattesystemet allteftersom samhället förändras
            och utvecklas. Det har vi alltid gjort, och ett resultat är det
            välfärdssamhälle vi lever i i dag. Mycket behöver förbättras,
            och då är breda skattebaser viktiga för att kunna göra det.
          </note>
          <note>
            Vi är också beredda att förbättra, förändra och förenkla inom
            mervärdesskatteområdet. Vårt medlemskap i EU som många partier
            vurmade mycket varmt för, och där man var beredd att gå långt
            i EU-anpassning kritiseras i dag, inte minst på skatteområdet.
            Men det har också inneburit att vi har varit tvungna att göra
            en översyn inom olika områden för att anpassa oss till olika EU-regler,
            bland annat inom skatteområdet. Att differentierade skattesatser
            skapar konkurrens, avgränsningsproblem och krångel som är svåra
            att tillämpa i praktiken har också uppmärksammats av oss ledamöter.
            Efter ett tillkännagivande har regeringen tillsatt en särskild
            utredare, som har nämnts här, med uppdrag att göra en översyn
            av tillämpningsområdet för de reducerade skattesatserna och undantagen
            från beskattning inom mervärdesskatteområdet. Den utredare som
            tillsattes kommer inom kort att presentera första delen av sitt
            uppdrag. Hela uppdraget ska redovisas den 1 februari 2005.
          </note>
          <note>
            Vi socialdemokrater vill få en samlad bedömning av hur den svenska
            skattestrukturen bör vara utformad i en värld med internationaliserade
            marknader för varor och tjänster och produktionsfaktorer samtidigt
            som vi vill bevara de välfärdspolitiska ambitionerna.
          </note>
          <note>
            Herr talman! Om vi tittar på de reservationer som har lämnats
            är det orimligt att besluta om skattefavörer till hela branscher,
            till exempel turist- och restaurangbranschen. Där räknar jag också
            in skidliftar, som finns omnämnda i Moderaternas och Kristdemokraternas
            reservationer.
          </note>
          <note>
            När det gäller restaurangmomsen, är vi beredda att höja matmomsen
            för att få likvärdig moms på dessa varor? Det ställningstagandet
            måste vi göra. Det är orimligt att fatta beslut om detta samtidigt
            som Skattesatsutredningen arbetar. Därför är det inte heller rimligt
            med ett tillkännagivande till regeringen, som har krävts i reservationerna,
            eftersom Skattesatsutredningen tillkom efter ett tillkännagivande
            från riksdagen till regeringen.
          </note>
          <note>
            Jag vill kommentera turism och skidliftar. Turismen i Sverige
            har ökat dramatiskt de senaste två åren. Likadant är det i fråga
            om restaurangbesök och byggandet av nya restauranger. När jag
            nyligen träffade arbetsgivarorganisationen inom restaurangnäringen
            sade man att det största hotet inte är momsen utan svartkrogar
            och svartarbeten. Det är den typen av illegal verksamhet som är
            det största hotet mot branschen. Det är viktigt att nämna.
          </note>
          <note>
            Likadant är det när det gäller skidliftsverksamheten. De bolag
            som verkar i landet har gått med oerhörda vinster de senaste åren.
            Det hänger inte på momsen. Det hänger mer på att det finns snö.
            Vi kanske skulle satsa på snökanoner under snöfria år.
          </note>
          <note>
            När det gäller reservationen om företagsbilar, vilket också är
            en moderat reservation, kan jag säga att frågan om avdragsrätt
            för momsen på bilar alltjämt är föremål för beredning inom EU
            liksom ett förslag om byggande av bostäder, som både Centern och
            Kristdemokraterna tar upp i sin reservation.
          </note>
          <note>
            Den kanske mest debatterade frågan i år är frågan om mervärdesskatten
            och eventuella förändringar och har rört allmännyttiga ideella
            föreningar utifrån betänkandet Mervärdesskatt i ett EG-rättsligt
            perspektiv . Detta har alla föregående talare varit inne på. Utredningen
            kom fram till att generella undantag från mervärdesskatt inte
            är förenliga med EG-rätten. Men det var utredningens slutsats.
            Utredningen har varit ute på remiss, och beredning av betänkandet
            och remissvaren pågår fortfarande.
          </note>
          <note>
            Vi är många som har blivit kontaktade av föreningar av olika
            slag, både hemmavid och riksorganisationer, i den här frågan och
            mött deras oro inför framtiden.
          </note>
          <note>
            Utskottet, likväl som finansministern han har uttryckt det i
            kammaren delar motionärernas uppfattning att det är viktigt att
            de allmännyttiga ideella föreningarna och trossamfunden får en
            positiv särbehandling även framöver och att alla lättnader eller
            hel skattebefrielse från mervärdesskatten ska tas till vara.
          </note>
          <note>
            Här tror jag att vi är överens mellan de olika politiska partierna
            och med regeringen. Men eftersom det ska gå ut en promemoria om
            detta återkommer frågan, och då organisationer får tycka till
            igen. Vi får se vad det kan leda till.
          </note>
          <note>
            Herr talman! Avslutningsvis vill jag säga att genom olika beslut
            under åren efter skattereformen i början av 90-talet har olika
            differentieringar av mervärdesskatten skett av olika skäl. Systemet
            har blivit krångligt och alltmer oöverskådligt, inte minst tyder
            olika motioner och diskussioner som vi ledamöter i skatteutskottet
            har haft med olika intressenter på detta. Det är av dessa skäl
            som olika utredningar har tillsatts och arbetar, förutom den översyn
            som också görs av mervärdesskatten inom EU:s olika instanser.
            Låt oss se vad utredningarna kommer fram till innan vi fattar
            beslut om fler differentieringar i fler branscher som gör det
            ännu krångligare och gränsdragningarna ännu svårare.
          </note>
          <note>
            Herr talman! Med detta vill jag yrka bifall till förslaget i
            betänkandet och avslag på samtliga reservationer.
          </note>
          <note type="speaker">
            Anf. 8 STEFAN HAGFELDT (m) replik:
          </note>
          <note>
            Herr talman! Jag har tre frågor till Britta Rådström. För ett
            par år sedan sänktes momsen på böcker och tidskrifter. Många befarade
            att sänkningen inte skulle komma konsumenterna till godo utan
            stanna hos bokhandlarna. Nu visar det sig att hela sänkningen
            kom konsumenterna till godo. Det betyder att man nu köper mer
            böcker. Och det måste vara väldigt positivt för Sverige att man
            läser fler böcker. Man får naturligtvis också in mer moms i och
            med att försäljningen har ökat. Med anledning av dessa positiva
            effekter ställer jag frågan om Britta Rådström kan tänka sig att
            sänka momsen på något annat område.
          </note>
          <note>
            Den andra frågan jag ställer handlar om det som jag tog upp i
            mitt anförande, nämligen att man tar ut skatt på skatt. Låt mig
            nämna till exempel bensinskatten. Bensinpriset är i dag ca 10
            kr, och ungefär 3:30 kr är det riktiga bensinpriset. Men sedan
            lägger man på miljöskatter och punktskatter. Och sedan lägger
            man plötsligt utanpå alltihop moms. Det är alltså inte bara moms
            på bensinpriset utan även på punktskatterna. Det gör att bensinpriset
            blir 10 kr. Är det rimligt?
          </note>
          <note>
            Min tredje fråga handlar om restaurangmomsen. Jag har också goda
            kontakter med restaurangerna och vet att svartjobb och annat är
            ett jätteproblem. Men man säger också att man skulle kunna öka
            konsumtionen och framför allt få ännu mer turister om turistmomsen
            sänktes. Det är avskräckande för turister som kommer till Sverige
            att det är ganska dyrt på restauranger. Felet ligger inte hos
            dem som driver restaurangerna, utan det är momsen på 25 % som
            spökar. Varför är momsen mindre än hälften på färdiglagad mat
            på exempelvis Hemköp?
          </note>
          <note type="speaker">
            Anf. 9 BRITTA RÅDSTRÖM (s) replik:
          </note>
          <note>
            Herr talman! Beslutet att sänka momsen på böcker och tidskrifter
            fattades naturligtvis för att stimulera bokbranschens försäljning.
            Men när det gäller tidskrifter har vi inte samma positiva utveckling
            som för böcker, att det har blivit billigare för konsumenten.
            I vissa fall har man kunnat visa på nästan det omvända.
          </note>
          <note>
            Ja, visst kan momsen sänkas på andra områden om vi kan ta in
            motsvarande pengar någon annanstans så att det inte drabbar statens
            finanser. Det är det som det handlar om. Skatterna är till för
            att bygga vårt gemensamma samhälle och vår gemensamma välfärd.
            Och de utgifter som vi skaffar oss måste vi också betala.
          </note>
          <note>
            Frågan om bensinskatten har diskuterats inte minst där uppe där
            jag kommer ifrån, där man har långa avstånd och glesbygd. Som
            Stefan Hagfeldt säger ingår miljöskatter i bensinpriset. Det är
            också utifrån ett miljöperspektiv som bensinpriset är högt. Men
            det finns regler om att varor som säljs ska beläggas med moms.
            Det regleras i lagstiftningen.
          </note>
          <note>
            Jag tog tidigare upp frågan om att sänka momsen i restaurangbranschen.
            En utredning ska se över frågan om momsen, så att vi får en någotsånär
            jämn nivå på momsen och att vi inte har flera nivåer som i dag.
            Det innebär, som jag sade i förra årets debatt, att vi kanske
            måste höja momsen på mat och på böcker för att kunna sänka andra
            momssatser om vi ska ha en likvärdig moms.
          </note>
          <note type="speaker">
            Anf. 10 STEFAN HAGFELDT (m) replik:
          </note>
          <note>
            Herr talman! Om vi får hit fler turister som också går ut och
            äter blir det större inkomster, även om man tar ut en lägre moms,
            inte bara i fråga om moms. Turister innebär ju andra inkomster
            också var de än vistas. Detta gör att vi kanske får mer skatteinkomster.
            Det finns alltså områden som kan ge dessa goda effekter.
          </note>
          <note>
            När det gäller restaurangmomsen vill jag säga följande. Det är
            lite ologiskt att man sänkte momsen på mat, vilket var bra. Om
            man köper färdiglagad mat på Hemköp är det låg moms. Men om man
            äter på en restaurang är det hög moms. Det är inte logiskt.
          </note>
          <note>
            Jag ska säga något om bensinskatten. Sverige är ett stort land
            till ytan, och vi är väldigt beroende av bilen. Det höga bensinpriset
            har fört med sig att det är många barnfamiljer och boende i glesbygd
            som drabbas av detta höga pris. Mot bakgrund av detta ska jag
            ställa en fråga. Man kan lägga moms på själva bensinpriset. Men
            är det rimligt att lägga moms på miljöskatterna? Det är det som
            man gör, och därför blir bensinpriset så väldigt högt. Två tredjedelar
            av bensinpriset står skatten för. Det är alltså bara en tredjedel
            som utgör det egentliga priset på bensin.
          </note>
          <note type="speaker">
            Anf. 11 BRITTA RÅDSTRÖM (s) replik:
          </note>
          <note>
            Herr talman! Beslutet att sänka momsen på mat togs för att göra
            maten billigare för barnfamiljerna. Det var före min tid här.
            Det var ett direkt riktat beslut. Det tycker jag var väldigt viktigt,
            och det har gett bra effekter. Vi har ganska bra matpriser i dag.
          </note>
          <note>
            Frågan om momsen på miljöskatter kan jag inte svara på. Det måste
            jag ärligt erkänna. Jag vet inte hur skatteförhållandena i fråga
            om bensinpriset ser ut.
          </note>
          <note>
            Ibland när jag kör bil hemma tänker jag på att så länge människor
            sitter en och en i bilarna och kör långa sträckor till samma ställe
            kan vi inte säga att bensinpriset är för högt. Men det är en allmänmänsklig
            reflexion.
          </note>
          <note type="speaker">
            Anf. 12 ROGER TIEFENSEE (c) replik:
          </note>
          <note>
            Herr talman! Britta Rådström sade att alla eventuella skattesänkningar
            måste betalas. Det är helt sant. Men precis på samma sätt får
            vi betala för effekterna av höga skatter, till exempel i form
            av låga investeringar. Vi i de borgerliga partierna sitter nu
            och jobbar med våra alternativ till regeringens vårbudget. Jag
            roade mig då med att titta på bruttonationalprodukten och bruttonationalinkomsten.
            Bland annat när man räknar ut biståndet grundas det på BNI. Då
            såg jag till min förvåning i den föreliggande vårpropositionen
            att BNI är högre än BNP. Normalt sett är BNI lägre. Man drar bort
            investeringar från BNP så får man BNI. Detta innebär i kalla fakta
            att vi har en förslitning av vårt kapital. Vi gör inte tillräckligt
            stora investeringar.
          </note>
          <note>
            Ett bra exempel på var kapitalet förslits är vårt bostadsbestånd.
            Under de närmaste åren kommer det att finnas behov av omfattande
            renoveringar och underhåll av 1,3 miljoner lägenheter, en stor
            del av dem i miljonprogrammet som är i behov av renovering nu.
          </note>
          <note>
            Å andra sidan satsar regeringen på tillfälliga åtgärder investeringsstöd,
            tillfälliga rotavdrag och annat för att få i gång byggsektorn.
            Men vore det inte bättre med långsiktiga åtgärder? Jag upplever
            att byggare väntar på nästa investeringsprogram, eller vad det
            nu kan vara, när det i stället borde fattas beslut som man vet
            gäller långsiktigt. Jag tror att det vore bra om regeringen jobbade
            i EU för en generellt låg byggmoms. Det är fel att byggande ska
            beskattas både som konsumtion och som kapital.
          </note>
          <note type="speaker">
            Anf. 13 BRITTA RÅDSTRÖM (s) replik:
          </note>
          <note>
            Herr talman! Som Roger Tiefensee sade satsar regeringen just
            nu både på ROT-avdraget och på investeringsstödet för små lägenheter
            och studentbostäder framför allt, som är tidsbegränsat. Naturligtvis
            är det för att få i gång hjulen lite grann.
          </note>
          <note>
            Men både kommuner och privata bostadsföretag måste agera kraftfullare
            också när det gäller bostadsbyggandet. Det kan inte hela tiden
            vara statliga bidrag till specifika branscher som ska få hjulen
            att snurra. Ibland när vi pratar näringslivsfrågor känner jag
            att det alltid finns ett krav i bakgrunden på att staten ska ställa
            upp med pengar och få i gång produktion eller tillväxt. Staten
            kan ge möjligheter och basen för detta, men när vi har ett så
            stort privat näringsliv är det ju oerhört viktigt att de tar tag
            i frågorna själva också.
          </note>
          <note>
            Jag sätter mig inte emot en diskussion i EU om att byggmomsen
            ska vara lägre, men jag kan inte svara på hur regeringen har diskuterat
            här. Det ska jag villigt erkänna.
          </note>
          <note type="speaker">
            Anf. 14 ROGER TIEFENSEE (c) replik:
          </note>
          <note>
            Herr talman! Det gläder mig att Britta Rådström ändå kan se lite
            friare på och inte motsätter sig en diskussion om att EU:s regler
            skulle medge en låg momssats på byggande, för vi har inte möjlighet
            att ha en generell låg momssats på byggande, renovering och underhåll.
            Det är just det som är problemet.
          </note>
          <note>
            Precis som Britta Rådström framför finns det tillfälliga ROT-avdrag
            och tillfälliga investeringsstöd, men de är tidsbegränsade. Långsiktigheten
            i politiken saknar jag inom det här området och inom många andra
            områden. Det är tillfälliga åtgärder för att parera konjunkturer.
            Jag tycker att politik ska handla om att skapa strukturer som
            är bra, inte att motverka konjunkturer.
          </note>
          <note>
            Du säger att kommuner och privata bostadsbolag ska agera kraftfullare,
            men problemet är att de inte får kalkylen att gå ihop, mycket
            på grund av att vi beskattar boende både som konsumtion med moms
            och som kapital med fastighetsskatt. Då blir det en kombination
            som blir för dyr. Det går inte att få kalkylen att gå ihop.
          </note>
          <note>
            Därför skulle jag vilja fråga Britta Rådström dels om hon är
            beredd att jobba gentemot EU för att få möjlighet till en lägre
            byggmoms, dels om hon är beredd att jobba i Sverige för att verkligen
            genomföra det här i Sverige.
          </note>
          <note type="speaker">
            Anf. 15 BRITTA RÅDSTRÖM (s) replik:
          </note>
          <note>
            Herr talman! Som jag sade i början måste vi få ekonomin att gå
            ihop. Sänker vi något måste vi höja något annat om vi ska ha samma
            utgifter. Steg nummer ett är ju att ha en budget i balans.
          </note>
          <note>
            I betänkandet står det när det gäller just byggmomsen: Kommissionen
            har lagt fram förslag om att bland annat byggande av bostäder
            ska kunna omfattas av en låg moms. Förslaget är för närvarande
            föremål för beredning i ministerrådet.
          </note>
          <note>
            När vi får ett resultat därifrån kan vi återkomma till den här
            diskussionen och se om vi kan agera och på vilken nivå man ligger.
            Det är självklart intressant, särskilt om det blir direktiv, vilket
            vi inte vet, som vi måste följa.
          </note>
          <note type="speaker">
            Anf. 16 ANNE-MARIE EKSTRÖM (fp) replik:
          </note>
          <note>
            Herr talman! Visst, Britta Rådström, kan man le åt att debatten
            blir en favorit i repris, men samtidigt är det väldigt beklagligt
            att man år efter år pratar om samma saker och inte kommer framåt.
            Jag tror att ett skäl är att alla utredningar som Britta Rådström
            pratar om tar så lång tid att ingenting händer.
          </note>
          <note>
            Det är bra att utredningen om momsen kommer till resultat snart.
            Men vad menar Britta Rådström med att det kommer att presenteras
            inom kort? Har du någon tidsuppskattning?
          </note>
          <note>
            Nästa fråga gäller distanshandeln. Så länge som vi har den högsta
            momsen i EU är det viktigt vad som händer med detta med distanshandel
            och momsen på distanshandel. Här måste EU göra något gemensamt.
            Då vill jag fråga om regeringspartiet kommer att bevaka frågan
            så att man kommer till en lösning och hur Skatteverkets resurser
            kommer att tillgodoses.
          </note>
          <note>
            Till sist bara lite om ideella föreningars moms. Med tanke på
            att alla ideella organisationer fortfarande är så oroliga kan
            man aldrig nog påtala vikten av att det till slut måste bli ett
            för alla ideella föreningar gynnsamt resultat, väldigt luddigt
            uttryckt. Håller inte Britta Rådström med om det?
          </note>
          <note type="speaker">
            Anf. 17 BRITTA RÅDSTRÖM (s) replik:
          </note>
          <note>
            Herr talman! Det håller jag absolut med om. Vi har ju alla haft
            någon form av ideellt arbete, någon gång i vårt liv i alla fall,
            och vet vad de ideella organisationerna betyder för de små samhällena,
            de större samhällena, för folkrörelserna och för demokratin inte
            minst. Det är oerhört viktigt att de kan fortsätta verka på samma
            sätt som i dag.
          </note>
          <note>
            När det gäller distanshandeln måste vi naturligtvis bevaka vad
            EU säger. Var frågan ligger i dag är jag inte riktigt säker på,
            men man jobbar ju med den i alla fall.
          </note>
          <note>
            Utredningar tar lång tid ja, det gör de. Ju fler förslag som
            kommer om att vi ska dra ned på resurserna till regeringskansli
            och departement, desto längre får vi vänta. Men jag tror på de
            utredningar som nu finns och att vi kommer att få något förslag
            så att vi kan överblicka både skatter och moms framöver.
          </note>
          <note type="speaker">
            Anf. 18 ANNE-MARIE EKSTRÖM (fp) replik:
          </note>
          <note>
            Herr talman! Jag vill inte kommentera frågan om resurserna till
            Regeringskansliet. Jag tror att det finns tillräckligt med resurser
            i Regeringskansliet för att klara av de här utredningarna.
          </note>
          <note>
            Den här utredningen har varat i flera år och borde ha varit klar
            mycket tidigare. Men jag fick inget svar på vad som menas med
            inom kort.
          </note>
          <note type="speaker">
            Anf. 19 BRITTA RÅDSTRÖM (s) replik:
          </note>
          <note>
            Herr talman! Vad jag har hört och fått veta är att vi ska få
            den första delen redan i maj.
          </note>
          <note type="speaker">
            Anf. 20 LARS GUSTAFSSON (kd) replik:
          </note>
          <note>
            Herr talman! Jag vill först ge en eloge till Britta Rådström
            för ett seriöst och konstruktivt bemötande av våra förslag.
          </note>
          <note>
            Jag kanske ska informera om att moms är en fiskal skatt. Att
            man kan lägga skatt på avgifter och ha miljöskatt har med det
            att göra. Sedan kan man ju i vissa fall diskutera om det kan synas
            vettigt att ha det eftersom det blir konsumentledet som drabbas.
          </note>
          <note>
            När det sedan gäller moms och skatter minskar ökade skatter konsumtionsutrymmet
            för hushåll och för alla andra. Därför finns det anledning att
            diskutera om man ska sänka momssatserna på olika områden. Man
            ska ju väga in statens intäkter, men frågan är om de ska komma
            i form av ökade intäkter från arbete, minskade sociala kostnader
            och annat, eftersom det gynnar kommuner och landsting om de kan
            ha fler i arbete, få in mer skatter och därmed kunna ha lägre
            skattesats.
          </note>
          <note>
            Det kan alltså finnas skäl att ha reducerade momssatser på olika
            områden, och det ger väl ett bättre intryck om man har lika satser
            när det gäller mat oavsett om den lagas här eller där. Rent generellt
            får man väl säga att det är en logisk följd. Det finns ju faktiskt
            vägande skäl för att sänka momsen.
          </note>
          <note>
            Det pågår utredning, som Britta Rådström mycket väl påpekade,
            men det är klart att vi från vår sida gärna vill manifestera att
            vi står för de här punkterna. Därför har vi exempelvis en gemensam
            reservation om ideella föreningar. Vi är säkert överens om hur
            viktiga dessa är; det är hela Folkrörelse-Sverige. Detta skulle
            drabba dem väldigt mycket. Jag vill gärna stryka under att jag
            verkligen hoppas att regeringen står på sig i det här sammanhanget.
            Vi kan inte låta Sverige drabbas av mer belastningar på dessa
            ideella föreningar. Det skulle innebära en stor belastning på
            Förenings-Sverige, som jag tror skulle innebära en utarmning.
            Folk skulle helt enkelt inte orka satsa, för då ska vi ha det
            kamerala. Man ska redovisa moms och allt detta. Det är mycket
            mer jobb för dessa föreningar. Jag har träffat många handikappföreningar
            som är väldigt oroliga.
          </note>
          <note type="speaker">
            Anf. 21 BRITTA RÅDSTRÖM (s) replik:
          </note>
          <note>
            Herr talman! Jag håller med Lars Gustafsson om föreningarna och
            föreningarnas arbete. Jag jobbar själv i många föreningar hemma
            och har så gjort under 30 års tid, minst. Det är jätteviktigt
            för hela Förenings-Sverige att de inte får ytterligare belastningar,
            särskilt inte administrativa, för det tär.
          </note>
          <note>
            Visst är det viktigt och det får vi väl se framöver då att generellt
            ha samma momssatser, vilka varor eller tjänster som än säljs.
            Jag skulle vilja se så få undantag som möjligt. Det har gjorts
            någon beräkning när det gäller genomsnitt i hela EU. Det ligger
            någonstans vid 1822 %, men om det är det som är det rimliga kan
            jag inte ta ställning till nu.
          </note>
          <note>
            Jag håller också med om det är kanske en av socialdemokratins
            största frågor detta med att få fler i arbete. Man ska lägga allt
            krut på att få ned arbetslösheten. Det gynnar hela samhället.
            Det gäller skattesidan och inte minst de personliga värden som
            det innebär för människor att ha ett arbete.
          </note>
          <note type="speaker">
            Anf. 22 LARS GUSTAFSSON (kd) replik:
          </note>
          <note>
            Herr talman! Jag vill bara påpeka att det väl ändå är så att
            man har gjort mätningar som visar att turismen i Sverige inte
            är lika utvecklad som i vissa av våra grannländer. Där har man
            en bättre utveckling av turismen, och man har haft en bättre tradition
            på detta område. Det kan finnas anledning att fundera över detta.
          </note>
          <note>
            Arbete och sysselsättning är ett väldigt stort begrepp, så vi
            ska inte gå in på det. Momsen löser ju inte arbetsproblematiken.
            Dessutom vill jag ta upp det här med svartkrogar. Jag ser med
            stort allvar på dem, men de tjänar ofta sina pengar på svartsprit,
            vilket vi kommer att diskutera om några minuter. Det finns ingen
            anledning att gå in på den frågan. Därför tackar jag för debatten.
          </note>
          <note type="speaker">
            Anf. 23 BRITTA RÅDSTRÖM (s) replik:
          </note>
          <note>
            Herr talman! Turismen är ett jätteintressant område att utveckla
            i framtiden. Tyvärr har vi inte den värme som Grekland och Spanien
            kan ståta med nästan året om, så i det avseendet har vi det lite
            svårt. Men lägg märke till de idéer som finns runtom i landet
            i dag! Titta på Jukkasjärvi, till exempel! Ishotellet där har
            vuxit och är fullt hela tiden. Till Hotell Lappland i Lycksele
            flyger japaner och engelsmän för att åka skoter mitt i smällkalla
            vintern och bli fotograferade när det är 42 grader kallt. Bara
            man har idéer kan turismen utvecklas, men det kanske är idéerna
            som fattas.
          </note>
          <note type="speaker">
            Anf. 24 MARIE ENGSTRÖM (v):
          </note>
          <note>
            Herr talman! Många av de momsfrågor som vi diskuterar här i dag
            är styrda av EU:s sjätte momsdirektiv. Vi är faktiskt i mångt
            och mycket väldigt bundna av vad som står i det direktivet. Diskussionen
            har ju dykt upp om det är så att vi på något sätt gömmer oss bakom
            de EU-regler som finns och så vidare. Man kan väl vända på detta
            lite grann och fråga sig om vi kanske var dåliga förhandlare den
            gången vi gick med i EU. Vi hade en speciell EU-minister, Dinkelspiel
            tror jag att han hette. Han kanske inte gjorde så bra ifrån sig
            som många hade hoppats jag vet inte.
          </note>
          <note>
            I vilket fall som helst har vi att jobba med frågorna utifrån
            hur sjätte mervärdesskattedirektivet ser ut i dag. Så är det bara.
            Det pågår en diskussion om bilaga H, om möjligheten till nedsättning.
            Den är trots allt intressant. Man får väl ändå tillstå och säga
            att det ligger en hel del i det som har sagts om restaurangmoms
            kontra matmoms. Det är väl någonting som vi får anledning att
            återkomma till. Men det är också precis som Britta Rådström sade
            i sina anföranden, att ska man diskutera skattesänkningar och
            skatteförändringar måste man också hela tiden prata om finansieringsfrågorna.
            Det är en viktig utgångspunkt.
          </note>
          <note>
            Jag tror att vi tar behovet av byggande på allvar i det här landet.
            Det tycker jag att de satsningar på nyproduktion som görs i dag
            vittnar om. Det gäller alltså det som man gör inom ramen för vad
            som är möjligt enligt EU:s sjätte mervärdesskattedirektiv. Det
            är det som kallas social living , tror jag. Det har nu också kompletterats
            med andra satsningar på byggande inom ramen för vad vi har kommit
            överens om i vårpropositionen.
          </note>
          <note>
            När det gäller allmännyttiga ideella föreningar är jag fullständigt
            övertygad om att alla partier vill att vi ska kunna göra så mycket
            som möjligt för att allmännyttiga ideella föreningar ska slippa
            betala skatt, ska slippa krångel. Det är någonting sådant som
            den gemensamma borgerliga reservationen också ger uttryck för.
          </note>
          <note>
            Jag blev lite förvånad när jag hörde Anne-Marie Ekströms anförande
            förut. Anne-Marie Ekström sade att hon ville att regeringen skulle
            försöka kringgå EU-lagstiftningen. Min bestämda uppfattning är
            att om vi ska vidta åtgärder ska det vara förenligt med EU-rätten.
            Det tycker jag är en ganska bra utgångspunkt. Annars kan vi ställa
            till det ganska rejält för de föreningar som vi faktiskt säger
            att vi vill värna.
          </note>
          <note>
            När jag läser i reservationen ser jag att ni fyra partier faktiskt
            skriver att detta ska ske inom ramen för den gemenskapsrättsliga
            lagstiftningen på området. Därmed är jag väl ändå lugnad. Det
            var kanske en lapsus; jag vet inte. Men det står trots allt i
            protokollet att Folkpartiet vill att vi ska kringgå EU-lagstiftningen,
            och det kan vara nog så intressant för den som är intresserad
            av riksdagens protokoll.
          </note>
          <note>
            Till sist skulle jag vilja säga att det finns motioner i det
            här betänkandet som i och för sig inte har resulterat i reservationer,
            men det gäller sänkt moms på körkortsutbildning. Kan vi inte ta
            ordet utbildning på allvar, vi riksdagsledamöter, och kanske utbilda
            våra egna riksdagskamrater så att de inte håller på och motionerar
            år efter år i sådana här frågor som vi vet är nästan omöjliga
            att komma fram med, enligt det sjätte momsdirektivet. Det blir
            faktiskt lite oseriöst till slut. Framför allt blir det en helt
            onödig arbetsbelastning för våra förvaltningar, för riksdagen.
          </note>
          <note>
            Herr talman! Vi står bakom förslaget i betänkandet.
          </note>
          <note type="speaker">
            Anf. 25 ANNE-MARIE EKSTRÖM (fp) replik:
          </note>
          <note>
            Herr talman! Självfallet menar jag inte att vi ska kringgå. Man
            kanske tolkar orden lite olika. Jag menar att man ska göra det
            inom ramen. Man ska hitta former för att man ska kunna göra det
            inom ramen.
          </note>
          <note type="speaker">
            Anf. 26 MARIE ENGSTRÖM (v) replik:
          </note>
          <note>
            Herr talman! Ska jag då tolka Anne-Marie Ekström som att hon
            tar tillbaka det hon sade förut i talarstolen?
          </note>
          <note type="speaker">
            Anf. 27 ANNE-MARIE EKSTRÖM (fp) replik:
          </note>
          <note>
            Herr talman! Ja, jag tar tillbaka det på så sätt att vi kanske
            missförstod varandra. Jag menar inte att man ska kringgå EU-lagstiftningen
            utan att man ska hålla sig inom ramen. Om Marie Engström blir
            nöjd med detta tar jag tillbaka det som jag sade tidigare.
          </note>
          <note>
            Föredrogs
          </note>
          <note>
            Överläggningen var härmed avslutad.
          </note>
          <note>
            11 § Allmänna motioner om punktskatter
          </note>
          <note type="speaker">
            Anf. 28 INGER NORDLANDER (s):
          </note>
          <note>
            Herr talman! Nu ska vi debattera punktskatter. Dessa har dragit
            till sig en mängd motioner som kommer från den allmänna motionstiden.
            Man kan också tala om att under den allmänna motionstiden får
            alla riksdagsledamöter motionera om i stort sett alla ämnen som
            de är intresserade av.
          </note>
          <note>
            Det inkommer ca 4 000 motioner under den tiden. 90 av dem berör
            punktskatter. Motionerna om punktskattefrågorna berör mångskiftande
            områden, som till exempel skatt på naturgrus, fritidsbåtar, alternativa
            drivmedel, åkerinäring, avfall med mera. Men de områden som har
            dragit till sig de flesta motionerna är beskattning på energi,
            jordbruk och trädgårdsnäring, alkohol och tobak samt på drivmedel
            och fordon.
          </note>
          <note>
            När det gäller energibeskattningen har ju riksdagen beslutat
            om grön skatteväxling. Strategin med att höja skatter på energi-
            och miljöområdet är att det ska växlas mot sänkta skatter på arbete.
            Det främsta syftet med skatteväxlingen är ju att bidra till att
            fastställa de miljömål som ska uppnås.
          </note>
          <note>
            Detsamma gäller jordbrukets och trädgårdsnäringens beskattning,
            men där sker kompensation genom koldioxidskattelättnad.
          </note>
          <note>
            Ett annat kärt debattämne är alkohol- och tobaksskatten. Det
            har tagit ytterligare fart sedan Danmark och Finland sänkte sina
            alkoholskatter. I den frågan finns det majoritet för att Sverige
            ska behålla en återhållsam alkoholpolitik för att på så sätt begränsa
            alkoholens skador. Jag är säker på att vi får höra mer kring detta
            i debatten.
          </note>
          <note>
            Punktskatter är över huvud taget ett område som intresserar flertalet,
            därmed kommer också många förslag till förändringar.
          </note>
          <note>
            Herr talman! Nu följer vi debatten med stort intresse.
          </note>
          <note type="speaker">
            Anf. 29 LENNART HEDQUIST (m):
          </note>
          <note>
            Herr talman! Därmed kan den intressanta debatt som Inger Nordlander
            förutskickade börja. Jag kan göra det med att först yrka bifall
            till reservation 1 som är en moderat reservation beträffande energibeskattningen.
            Självfallet står jag bakom samtliga reservationer där vi moderater
            har medverkat.
          </note>
          <note>
            I mitt anförande kommer jag att uppehålla mig enbart kring energibeskattningen
            och alkoholbeskattningen.
          </note>
          <note>
            Först vill jag säga något om energibeskattningen. Vi moderater
            har två övergripande mål där. Det ena är att energipolitiken ska
            främja en säker och konkurrenskraftig el- och energiförsörjning
            i hela Sverige. Det andra är att energiproduktionen ska klara
            högt ställda miljö- och säkerhetskrav.
          </note>
          <note>
            Det första målet innebär att energibeskattningen inte markant
            får avvika från våra konkurrentländer och att osäkerheten inom
            energipolitiken måste reduceras så att kraftföretagen vågar investera
            i ny produktionskapacitet.
          </note>
          <note>
            Herr talman! Vi är det enda parti här i riksdagen som uttryckligen
            föreslår att den särskilda effektskatten på kärnkraftsel ska avvecklas
            och ersättas. Det gör vi därför att den är djupt skadlig. Den
            minskar det reinvesteringsutrymme i kärnkraftsanläggningar som
            är naturligt.
          </note>
          <note>
            Jag vill i det sammanhanget rikta en fråga till Folkpartiets
            företrädare. Det finns en särskild motion med samma inriktning
            från Folkpartiet, men Folkpartigruppen har inte uttryckligen yrkat
            bifall till den utan delvis bifall. Motionen är skriven så att
            det antingen ska vara bifall eller inte. Det går inte att delvis
            bifalla en motion som tar sikte på att avveckla skatten. Jag ställer
            frågan eftersom vi på sistone har läst att Folkpartiet börjar
            komma med en delvis ny linje i sin syn på kärnkraftverk och reinvesteringar
            i kärnkraftsanläggningar. Det vore bra att få ett klarläggande
            av Gunnar Andrén på den frågan.
          </note>
          <note>
            Herr talman! Det andra ämne jag tänker ta upp gäller alkoholbeskattningen.
          </note>
          <note>
            Moderaterna är det enda parti som företräder en inriktning som
            tar hänsyn till vad som har hänt och vad som händer i vår omvärld.
            Jag skulle kunna göra en klockren prognos: Det kommer att vara
            helt nödvändigt att genomföra de förslag som vi har lagt fram
            i vår reservation. Att man inte har genomfört dem det senaste
            året eller avser att genomföra dem nu kommer tyvärr att innebära
            skador för vårt land.
          </note>
          <note>
            Vad jag talar om är att alkoholbeskattningen i vår omvärld har
            sänkts rejält samtidigt som vi har nya införselkvoter. Det innebär
            att de svenska medborgarna i ökad utsträckning inhandlar sin alkohol
            utanför Sverige. Det innebär att skattebasen håller på att exporteras
            utomlands och att vi får allt mindre skatteinkomster från alkoholförsäljningen
            som samtidigt ökar. Alkoholkonsumtionen ökar och Sverige får allt
            mindre intäkter från alkoholförsäljningen.
          </note>
          <note>
            Det har ytterligare en effekt. Det strömmar in alkohol i Sverige
            från utlandet på grund av införselreglerna. Det har två effekter.
            Den ena är att det uppstår kriminell verksamhet i anslutning till
            försäljningen av den alkoholen. Den andra effekten är att svenska
            hushåll i ökad utsträckning bygger upp stora lager av alkoholdrycker
            hemma. Det i sin tur leder till en ökad alkoholkonsumtion eftersom
            tillgängligheten till inköpta alkoholvaror i hemmen för många
            innebär en frestelse att inmundiga alkohol vid tillfällen då det
            annars inte hade varit naturligt att göra det.
          </note>
          <note>
            Herr talman! Effekten av detta är att alkoholkonsumtionen ökar.
            Den svenska alkoholpolitiken har hittills varit inriktad på att
            med prisinstrumentet motverka en ökning av alkoholkonsumtionen.
            Det fungerar inte längre. På grund av att man inte har insett
            detta har man inte vidtagit de åtgärder som är nödvändiga för
            att hålla tillbaka alkoholkonsumtionen i ett läge när prispolitiken
            inte längre fungerar.
          </note>
          <note>
            Vi moderater efterlyser nu en kombination av samverkande åtgärder.
            Det behövs en ordentlig samhällelig kraftsamling för att vi ska
            få alkoholfria miljöer och för att säkerställa att vi inte får
            ett ökat missbruk av alkohol och inte ett för stort bruk av alkohol.
            Vi bör säkerställa alkoholfria miljöer genom information och kampanj
            kring frågor som rör alkoholens verkningar.
          </note>
          <note>
            Därutöver kan vi inte fortsätta att låtsas som om ingenting har
            hänt i vår omvärld och låta bli att sänka vår alkoholskatt. Det
            enda det innebär när vi skjuter på de besluten är att svenskar
            vänjer sig vid att köpa alkoholdrycker som inte är beskattade
            i vårt eget land, och vi exporterar vår skattebas.
          </note>
          <note>
            Jag har uppehållit mig vid den frågan eftersom jag anser att
            det är mycket allvarligt att vi låter utvecklingen ha sin gång.
            Det är inte försvarligt att som regeringen och de partier som
            stöder den politiken vänta och se. Det kommer enbart att leda
            till att man vidtar åtgärderna för sent och när människor har
            vant sig vid ett helt annat handlingsmönster än vad som är rimligt
            utifrån både statsfinansiella och sociala synpunkter.
          </note>
          <note>
            Därmed, herr talman, har jag berört alkoholbeskattningsfrågan,
            som vi anser kanske vara den viktigaste av de debattämnen vi har
            under denna punkt.
          </note>
          <note type="speaker">
            Anf. 30 GUNNAR ANDRÉN (fp):
          </note>
          <note>
            Herr talman! Vi behandlar i detta betänkande från skatteutskottet
            en lång rad frågor. Det föreslås avslag på samtliga motioner.
            Energibeskattningen är det stora ämnet, utöver alkoholbeskattningen,
            som Lennart Hedquist tog upp. Men det är också jordbrukets och
            trädgårdsnäringens miljö- och energibeskattning, vägtrafikbeskattning
            samt skatt på naturgrus, fritidsbåtar, spel och så vidare. Det
            är alltså lite av varje, kan man säga, som är samlat i detta betänkande.
          </note>
          <note>
            Man måste ändå börja på ett något annat sätt än att gå in på
            de olika delarna, nämligen ställa sig frågan: Har vi en bra beskattning
            på de här olika områdena i Sverige? Hur ser det ut med den svenska
            beskattningen över huvud taget? En viktig delfråga skulle kunna
            vara: Är vår regering förändringsbenägen på dessa områden?
          </note>
          <note>
            Jag skulle vilja säga att det på ganska många områden råder en
            god samstämmighet med folkopinionen om att vi ska ha en del höga
            skatter på de här områdena. Det finns goda ekonomiska argument
            för många skatter.
          </note>
          <note>
            Det finns dock en brist på förändringsbenägenhet från Finansdepartementets
            sida. Jag vill inte säga att det gäller ledamöterna i skatteutskottet,
            därför att jag tror mig veta att de inom majoriteten ibland tvingas
            följa en linje som de kanske inte alltid tycker är den bästa möjliga.
          </note>
          <note>
            Jag tror för min del att anledningen till att vi får alltför
            få förändringar på de här områdena, till en mer rationellt fungerande
            beskattning, är att hela den svenska skattepolitiken har kommit
            att bli väldigt fiskalt utformad. Jag kan i och för sig förstå
            att det för den som sitter i Finansdepartementet blir en väldigt
            fiskal politik. Men det gör att vi på område efter område riskerar
            att få en ineffektiv beskattning i förhållande till omvärldens
            förändringar.
          </note>
          <note>
            Just denna dag ska jag ta upp ett område som vi behandlade nyligen,
            och det är tonnageskatt. Jag gör det, herr talman, eftersom Redareföreningen,
            som har sitt huvudkontor i Göteborg, just i dag har årsmöte. Det
            är ett mycket bra exempel på att man har vidtagit åtgärder, tyvärr
            alltför sent. Men dessbättre har ett enigt skatteutskott där vidtagit
            åtgärder som är bra för hela Sverige. Jag har redan tidigare tackat
            Socialdemokraterna, Vänsterpartiet och Miljöpartiet för att vi
            har kunnat göra detta. Det är ett bra exempel på en skatteförändring
            som kommer att vara bra för hela Sveriges ekonomi i grund och
            botten.
          </note>
          <note>
            Lennart Hedquist, den ärade föregående talaren, har uppehållit
            sig utförligt vid alkoholbeskattningen, som alltså behandlas i
            det här betänkandet. Jag ska återkomma till den, men först måste
            jag diskutera lite om energibeskattningen rent allmänt.
          </note>
          <note>
            Där finns det ett område som är väldigt intressant, och det gäller
            hur vi i fråga om energibeskattningen förhåller oss till ett annat
            väldigt viktigt mål för det fiskala, nämligen Sveriges bidrag
            till en bättre klimatpolitik. Jag måste säga att jag inte blir
            övertygad om att vi har rätt förändringsbenägenhet i det avseendet.
            Jag tror för min del att vi åtminstone internationellt skulle
            kunna göra betydligt mer.
          </note>
          <note>
            Det viktigaste på detta område, som jag och Folkpartiet ser det,
            är att åstadkomma en europeisk miniminivå för koldioxidavgift.
            Det är det första steget. Detta måste Folkpartiet, Socialdemokraterna,
            Centerpartiet, Kristdemokraterna och Moderaterna åstadkomma någonstans.
            Två partier, Miljöpartiet och Vänsterpartiet, vill ju inte alls
            vara med i EU, så man kan utesluta deras medverkan till detta,
            även om det ligger i deras intresse att åstadkomma just detta.
            Men man kan inte både vilja gå ur EU och vilja att just EU ska
            göra detta.
          </note>
          <note>
            Problemet, som jag ser det, på energibeskattningsområdet är att
            viljan att driva denna fråga som en högst prioriterad fråga när
            det gäller klimatbeskattning har varit väldigt klen också från
            Socialdemokraterna och Moderaterna. Det kan nog finnas nationella
            argument för detta. Men jag menar att Sverige dessvärre har blivit
            en av de värsta bromsklossarna för en sådan, mycket angelägen,
            utveckling. Jag medger naturligtvis att det finns motstående önskemål
            på det här området, men jag tycker att det inte har varit bra.
            Det vill jag gärna ta till protokollet.
          </note>
          <note>
            Jag yrkar för Folkpartiets del därmed bifall till vår reservation
            på detta område, reservation nr 2 i detta betänkande.
          </note>
          <note>
            Jag lämnar den intressanta frågan om jordbrukets och trädgårdsnäringens
            miljö- och energibeskattning därhän. Vi har en reservation också
            där, men jag yrkar inte bifall till den och avstår från att diskutera
            den frågan nu. Vi får ta upp den i något annat sammanhang, där
            den kanske också hör hemma, än just i samband med beskattningsfrågor.
          </note>
          <note>
            Sedan kommer jag till den intressanta frågan om alkoholbeskattningen
            jag hoppar över alla de andra frågorna. Det måste bli en diskussion
            mellan Folkpartiet och Moderaterna i första hand, eftersom jag
            inte hade tillfälle att replikera på Lennart Hedquist.
          </note>
          <note>
            Jag vill börja med att citera ur socialutskottets betänkande
            nr 1 från i höstas, där utskottet är enigt, på s. 67: Utskottet
            vill stryka under vikten av att verka för sänkta införselkvoter
            och en begränsning av alkoholreklamen.
          </note>
          <note>
            Så sent som i dag har regeringen beslutat just att försöka vidta
            åtgärder mot en omfattande alkoholreklam i annonser i tidningarna.
            Det är i huvudsak en mycket bra åtgärd, även om den kan sägas
            strida mot yttrandefrihetsgrundlagen och så vidare. Men ibland
            blir det sådana konflikter som man måste ta.
          </note>
          <note>
            När Lennart Hedquist försöker göra gällande att det bästa vi
            kan göra för att minska skadeverkningarna av alkohol är att sänka
            skatter menar jag, liksom förra året, att detta inte stämmer med
            verkligheten.
          </note>
          <note>
            Vi måste ha en alkoholpolitik som är väl grundad, för att förhindra
            att enskilda människor om så bara en enda råkar ut för det helvete
            som alkoholmissbruk innebär. Det åstadkommer så mycket social
            misär i detta land att man inte kan föreställa sig det. Om det
            är på något område som jag menar att det finns en god grund för
            att ha höga skatter är det just på detta område, på alkoholens
            område.
          </note>
          <note>
            Jag är glad och nöjd över att kunna säga att vi i Folkpartiet
            inte på något vis ansluter oss till den marknadsliberala linje
            som Lennart Hedquist antyder. Om man sänkte skatterna på alkohol
            överallt skulle effekten säkert bli en kraftigt ökad förbrukning
            av alkohol. Det är inte målet, inte ens om det skulle ge ökade
            statsinkomster det är dyrköpta statsinkomster.
          </note>
          <note>
            Det är emellertid på det sättet, herr Hedquist, att skildringen
            av att vi skulle få mindre och mindre skatteinkomster från det
            här området dessvärre eller dessbättre, hur man nu ser det är
            obefogad. Det är dessvärre fortfarande på det sättet att den samlade
            alkoholkonsumtionen går upp i Sverige. Systembolagets försäljning
            går också upp i Sverige, men andelen av förbrukningen av alkohol
            som är köpt på Systembolaget håller på att gå ned.
          </note>
          <note>
            Man får vara noga med vad man säger. Jag menar att herr Hedquists
            beskrivning av förbrukningen i Sverige faktiskt inte var korrekt.
            Jag är glad över att kunna säga att jag som en god liberal är
            mot den marknadsliberala princip som herr Hedquist gjorde sig
            till tolk för.
          </note>
          <note type="speaker">
            Anf. 31 LENNART HEDQUIST (m) replik:
          </note>
          <note>
            Herr talman! Jag har ingenting emot att ha höga skatter på alkohol,
            och jag är väl medveten om att den svenska alkoholpolitiken har
            grundats på en hög beskattning av alkoholdrycker och att det har
            varit ett verksamt verktyg för att hålla tillbaka alkoholkonsumtionen
            det gäller då både bruket och missbruket i vårt land. Det är bara
            det att det instrumentet inte fungerar längre med hänsyn till
            de omvärldsförändringar som har skett. Jag tycker att det är fel
            att bortse från dem när man diskuterar punktbeskattningen av alkohol.
          </note>
          <note>
            Gunnar Andrén har i någon mening rätt, nämligen att vi fortfarande
            kan ha en hygglig inkomst från vinförsäljningen i vårt land. Det
            är ju inte särskilt lönsamt att föra in vin i relation till de
            priser som gäller utomlands.
          </note>
          <note>
            Sett till spritskatten är det däremot på det sättet att verkningarna
            av sänkt skatt i Danmark och Finland samt framöver i Baltikum
            med de nya kvoterna för införsel därifrån leder till att allt
            mindre svensk sprit inköps i vårt eget land. Därmed exporterar
            vi den skattebasen. Regeringen inser inte att prisinstrumentet
            är utslaget och att man måste tillgripa andra metoder för att
            hålla tillbaka bruket och missbruket av alkohol.
          </note>
          <note type="speaker">
            Anf. 32 GUNNAR ANDRÉN (fp) replik:
          </note>
          <note>
            Herr talman! Lennart Hedquist ställde också, såvitt jag förstår,
            en fråga till mig om effektskatten. Jag glömde helt plötsligt
            bort att svara på den. Herr Hedquist hängde upp sig på ordet delvis
            i formuleringen. Folkpartiets åsikt är att effektskatten på kärnkraft
            ska avskaffas. Det är vårt svar. Det är mer en riksdagsteknisk
            fråga när det gäller ordet delvis. Förlåt att jag glömde att svara
            på den frågan!
          </note>
          <note>
            När det sedan gäller alkoholbeskattningen, som åtminstone för
            enskilda människor är betydligt viktigare, är det ändå, som jag
            ser det, en grundläggande skillnad i sättet att bedöma vilka effekter
            man får av en skattesänkning respektive prissänkning och, vilket
            jag förespråkar, höjd skatt på den totala konsumtionen. Här skiljer
            vi oss herr Hedquist och jag tack och lov! från varandra. Jag
            för min del tror att oavsett hur det är med skatteförhållandena
            i andra länder är vi i Sverige, för att begränsa de medicinska
            och de personliga skadeverkningarna av framför allt alltför mycket
            av alkoholmissbruk, betjänta av en förhållandevis hög beskattning.
            Det tror jag är det grundläggande.
          </note>
          <note>
            Jag har svårt att tro att sänkt skatt till exempel i Skåne skulle
            få den effekt som Lennart Hedquist säger sig vilja uppnå, nämligen
            att vi skulle få en bättre situation på alkoholmarknaden. Det
            tror jag bara inte på!
          </note>
          <note type="speaker">
            Anf. 33 LENNART HEDQUIST (m) replik:
          </note>
          <note>
            Herr talman! Det är på det sättet att det nu byggs upp stora
            lager av alkoholdrycker i de svenska hushållen. De lagren skulle
            inte föreligga om det vore så att man såg det som naturligt, med
            hänsyn till priserna, att inköpa sina varor på Systembolaget.
            Men på grund av prisskillnaderna byggs nu lager upp i hushållen.
            Det i sig leder till en större konsumtion.
          </note>
          <note>
            Jag inledde mitt anförande, herr talman, med att säga att jag
            kan göra en klockren prognos om att vi kommer att få rätt i den
            här frågan. Jag lovar visserligen inte i likhet med Lars Tobisson
            att jag, om jag har fel, ska börja sälja böckling utomlands. Jag
            säger ändå att vi kommer att få rätt.
          </note>
          <note type="speaker">
            Anf. 34 GUNNAR ANDRÉN (fp) replik:
          </note>
          <note>
            Herr talman! Också jag tror att ni kommer att få rätt. Men man
            måste veta på vilken punkt man får rätt. Också jag tror att det
            kommer att bli så som ni vill, alltså att vi kommer att tvingas
            sänka en del alkoholskatter. Det tror jag också; ni kommer att
            få rätt på den punkten. Men också jag kommer att få rätt, herr
            Hedquist! Vi kommer nämligen att få större alkoholskador. Det
            tycker jag är saker som måste vägas mot varandra.
          </note>
          <note>
            Är det bäst att herr Hedquist får rätt eller att jag får rätt?
            Jag vill att jag ska få rätt att vi inte ska få så mycket alkoholskador
            bland våra ungdomar och även bland äldre människor. Samhällsekonomiskt
            är det förfärligt, och individuellt är det katastrofalt med varje
            människa som blir alkoholist. Den människan fungerar ju inte.
          </note>
          <note>
            Således måste vi försöka använda de instrument vi har. Det handlar
            då om tillgängligheten, hur lätt det är att få tag i vin och sprit.
            Det handlar om skatterna, hur dyrt det ska vara. Det handlar över
            huvud taget om en alkoholpolitik där man tydliggör att resultatet
            av den mängd alkohol som dricks av varje enskild människa och
            totalt sett för många enskilda blir katastrofalt.
          </note>
          <note>
            Vi är säkert många som tycker att det är gott att dricka både
            ett och två glas vin då och då. Men vi är också väldigt många
            som är medvetna om att det tyvärr är alltför många som inte kan
            begränsa sin konsumtion. Därmed blir människor inte de goda medborgare
            de goda familjefäder, de goda mödrar och så vidare som vi behöver
            i vårt samhälle.
          </note>
          <note type="speaker">
            Anf. 35 LARS GUSTAFSSON (kd):
          </note>
          <note>
            Herr talman! Jag kan väl säga att Kristdemokraterna i alla fall
            inte har föreslagit någon momsskattesänkning på sprit.
          </note>
          <note>
            I föreliggande betänkande finns det en rad områden som skulle
            förtjäna en ingående debatt och analys. Jag tänker då på åkerinäringens
            skattebörda, alternativa drivmedel och fordonsskatten. Liksom
            föregående talare tänker jag dock uppehålla mig vid den fråga
            som jag finner allra viktigast i detta betänkande, nämligen den
            om alkohol- och tobaksbeskattningen. Om jag skulle råka bli lite
            för exalterad ber jag om överseende med det detta med tanke på
            att det ligger mig varmt om hjärtat att försöka uppnå ett nyktrare
            Sverige och att alkohol används på ett seriöst sätt.
          </note>
          <note>
            Den totala konsumtionen av alkohol har ökat i Sverige och är
            nu ungefär som den var för hundra år sedan då nykterhetsrörelsen
            en gång startade. Dagens nykterhetsrörelse kämpar i kraftig motvind
            tyvärr ofta ensam i opinionen.
          </note>
          <note>
            År 1998 konsumerades i genomsnitt 8 liter ren alkohol per person
            och år. År 2003 var motsvarande konsumtion 10,2 liter, alltså
            mer än 25 % ökning. Konsumtionen ökar framför allt bland ungdomar,
            vilket medför en särskild typ av alkoholskador.
          </note>
          <note>
            Från mitt län rapporteras nu en tredubbling av omhändertagandet
            enligt LVM. Det konsumeras alla typer av alkohol som kommer från
            alla olika håll hembränt, folköl i närbutiken, alkohol som anhöriga
            köper ut på Systemet och privatinförsel för utlandet. Garageförsäljningen
            spås en ljusnande framtid.
          </note>
          <note>
            Ovanpå detta har, tvärtemot vad som anfördes från alkoholliberalismen,
            alkoholsmugglingen ökat med 23 % under de senaste åren detta trots
            öppnade gränser. Motsvarande siffra för de senaste åtta åren är
            enligt Kent Härstedt, som är utredare i Alkoholinförselutredningen,
            80 %. Då talar vi om smuggelsprit, ingenting annat. Lindrigt uttryckt
            kan man säga att vi står inför stora utmaningar på folkhälsoområdet.
            Enligt samma rapport säljer Systembolaget i Skåne enbart 30 %
            av den konsumerade alkoholen.
          </note>
          <note>
            Jag vill här uppehålla mig vid utbudsfaktorn, för det är utbudet
            som exploderar i Sverige, särskilt i södra och västra Sverige.
            Det förs numera in oerhörda mängder alkohol helt lagligt över
            våra gränser, och även olovligt. Alkoholen kommer lätt i händer
            på ungdomar som egentligen aldrig skulle komma åt den eftersom
            det finns en åldersgräns. Det har också skapat en ny typ av konsumtion
            bland vuxna. Varför ska man dricka lättöl från ICA till middagen
            när man nere i garaget har flera backar eller flak som kommer
            från Danmark eller Tyskland?
          </note>
          <note>
            Alkoholkonsumtionen i Sverige och Norden har tidigare präglats
            av helgsupande. Tyvärr har nu även vardagsdrickandet ökat utan
            att man har minskat helgsupandet.
          </note>
          <note>
            Detta kommer inte att lösas med Lennart Hedquists recept. Vi
            kan inte skatta bort smugglingen. Man kan inte på något utlandsbolag
            köpa 5 liter sprit för 2530 kr.
          </note>
          <note>
            Herr talman! Den fråga som inställer sig är: Vad har den socialdemokratiska
            regeringen gjort, som ju faktiskt har haft huvudansvaret för detta?
            Jo, man kan väl säga: Inte tillräckligt.
          </note>
          <note>
            Kristdemokraterna har som parti ställt sig positiva till den
            europeiska unionen. Vi tror att det är bra att man samarbetar
            med andra som ingår i en gemenskap för att skapa fred, välstånd
            och rättvisa mellan folken. Men just i det alkoholpolitiska avseendet
            har EU:s inverkan på svensk folkhälsa, särskilt de senaste åren,
            varit katastrofal. Allt detta har faktiskt skett med regeringens
            goda minne.
          </note>
          <note>
            På vilket sätt har de socialdemokratiska ministrarna kämpat för
            svensk alkoholsyn i ministerrådet? De har kämpat, det ska tillstås,
            men tyvärr inte tillräckligt. Priset på alkohol i våra grannländer
            är skrattretande lågt och privatinförselkvoten löjligt hög. Det
            är fordonets bärkraft som numera sätter stopp för införselkvoterna.
            Man bryter hellre mot trafiklagarna, för man kan omöjligt bryta
            mot införselreglerna.
          </note>
          <note>
            Jag skulle vilja se ett kraftigt bevis från regeringspartiets
            sida på att man faktiskt bryr sig om alkoholproblematiken.
          </note>
          <note>
            Till sist, herr talman! Jag står givetvis bakom alla våra reservationer,
            men jag väljer att endast yrka bifall till reservation 18.
          </note>
          <note type="speaker">
            Anf. 36 LENNART HEDQUIST (m) replik:
          </note>
          <note>
            Herr talman! Jag kan hysa den största respekt för det engagemang
            i alkoholfrågan som det senaste inlägget gav uttryck för. Men
            samtidigt vill jag än en gång framhålla hur föråldrat det har
            blivit att hänga upp sig på att ha en hög beskattning i det egna
            landet när det ser ut som det gör i vår omvärld. Det är precis
            som det sades, att införselkvoterna tillsammans med den mycket
            lägre beskattningen i vår omvärld leder till att vår svenska skattebas
            exporteras. Det leder också till en uppbyggnad av lager av alkoholdrycker
            i de svenska hemmen i stället för att lagret finns i det svenska
            Systembolaget. Det leder dessutom till en omfattande kriminell
            verksamhet i samband med försäljning av alkoholdrycker. Detta
            är allvarligt.
          </note>
          <note>
            Jag vill för egen del framhålla att jag är en alkoholinstruktör,
            utbildad en gång i världen via Centralförbundet för nykterhetsupplysning
            som det hette då, så jag anser mig kunna de här frågorna. Jag
            vet att den svenska alkoholpolitiken i stor utsträckning är grundad
            på en i förgången tid i och för sig riktig prispolitik. Men när
            den prispolitiken inte längre fungerar inom vårt eget land måste
            vi se till att vi har andra aktivt verksamma verktyg för att hålla
            tillbaka alkoholkonsumtionen, framför allt missbruket, det potentiella
            missbruket och även det medicinskt skadliga bruket, för det förekommer
            även sådant.
          </note>
          <note type="speaker">
            Anf. 37 LARS GUSTAFSSON (kd) replik:
          </note>
          <note>
            Herr talman! Vi hade en hearing i Östra riksdagshuset om införselkvoter
            och ändrade skatteregler. Där framträdde en finsk professor som
            heter Esa Östberg och som informerade om hur det ser ut med alkoholen
            i Norden och de nordiska traditionerna. Han sade att vi har ett
            problem gentemot de latinska länderna, som har ett socialt mönster
            där familjen tar större ansvar, tar hand om och hjälper sina egna.
            Vi har inte det. Skulle vi sänka skatterna och få en ökad införsel
            skulle det radikalt rasera folkhälsan. Det var hans bud, och det
            var flera år sedan, långt innan införselkvoterna ändrades.
          </note>
          <note>
            Jag attackerar inte Lennart Hedquist; jag attackerar argumentationen.
            Det är som att vi ska köra utför en backe men har inga bromsar,
            knappt någon handbroms. Så tror Lennart Hedquist att vi ska svänga
            när det böjer. Jag tror inte att det går. Jag tror att vi tyvärr
            måste sänka skatterna. Vi kommer att tvingas till det, som företrädaren
            för Folkpartiet, Andrén, sade. Jag tror faktiskt att vi får göra
            det. Vi tvingas till det. Men jag tror inte att receptet är att
            säga att nu sänker vi skatten så löser det problemen. Från Abisko
            går inga bussar ned till Öresund.
          </note>
          <note>
            Problemet är att Sverige står inför en folkhälsoutmaning som
            är mycket större och som kommer att kräva mycket mer upplysning,
            information och stöd på olika sätt, plus att vi måste väcka opinionen.
            Därför tar jag gärna den här debatten, som ju sänds i TV. Vi måste
            väcka en opinion. Detta är ett larm det kommer att gå åt skogen.
            Sedan spelar det ingen roll hur vi gör med skatterna. Vi måste
            våga tala om att det här måste vi angripa nu. Då bidrar Lennart
            Hedquist inte till den debatten och talar om hur allvarligt det
            är.
          </note>
          <note>
            Jag måste tyvärr angripa Socialdemokraterna eftersom jag tycker
            att det är vissa saker som de borde ha åtgärdat bättre. Vi måste
            också åtgärda det här med liberalismen, som jag inte alls tror
            på. Jag tror faktiskt att det recept som Lennart Hedquist föreslår
            innebär att vi ännu fortare kommer till vägs ände, ännu fortare
            dit där vägen böjer.
          </note>
          <note type="speaker">
            Anf. 38 LENNART HEDQUIST (m) replik:
          </note>
          <note>
            Herr talman! Vad man kan angripa, och det med rätta, är den vänta-och-se-mentalitet,
            den låt-gå-mentalitet, som präglar den svenska synen på det som
            hänt i vår omvärld. Man kollar om vi ska behöva göra någonting
            i stället för att inse att vi måste göra någonting. Man måste
            anpassa sig i beskattningsfrågan så att man inte exporterar en
            så stor del av skattebasen utomlands, men man måste också aktivera
            de verktyg som ändå finns för att hålla tillbaka en för hög alkoholkonsumtion,
            med det ökade missbruk som kan bli följden av att alkoholen blir
            billigare.
          </note>
          <note>
            Man hänger sig fortfarande i Sverige åt att tro att prispolitiken
            fungerar. Det gör den inte. De nya införselkvoterna och den billigare
            spriten utomlands gör att det byggs upp lager av sprit i de svenska
            hushållen, och det frodas en kriminell verksamhet i anslutning
            till införseln. Detta måste kunna stoppas, och det kan stoppas
            genom att inte göra det så lönsamt som det är i dag att inhandla
            spriten utomlands.
          </note>
          <note type="speaker">
            Anf. 39 LARS GUSTAFSSON (kd) replik:
          </note>
          <note>
            Herr talman! Företeelsen Morsor på stan kom till långt innan
            vi hade några förändrade införselkvoter. Vi hade ett problem innan.
            Vi hade ett ungdomsproblem innan med ungdomar som inte har varit
            med på den gamla tiden då det faktiskt fanns ganska allvarliga
            problem med dryckerna. De har inte varit med om detta. Dessutom
            har vi inte varit tillräckligt duktiga i den vuxna generationen
            att tala om för dem att detta kan bli ett moras. Precis som det
            kan vara trevligt kan det vara livsfarligt. Det är som med bilkörning.
            Vi säger att vi inte ska ha några säkerhetsbälten, för det är
            så många som kör ihjäl sig ändå. Vi ska inte ha några hastighetsskyltar,
            för vi kör ihjäl oss ändå. Så kan man inte signalera.
          </note>
          <note>
            Precis som vi pratade i momsfrågan vill jag att vi ska vara aktiva
            i EU och se till att vi får andra införselkvoter och att vi får
            ha en minimiskatt på EU-nivå vad gäller vin och sprit. Vi ska
            jobba där. Annars löser vi inte våra egna problem. Dessutom har
            Lennart Hedquist rätt i att vi måste jobba aktivt här. Det finns
            ingen motsättning mellan de två sätten, men jag tror inte att
            släppt handbroms gör att vi bromsar mindre. Jag trodde att vi
            skulle hjälpas åt i denna kammare för vi är helt eniga om färdvägen.
          </note>
          <note>
            Det finns en utredning på gång tvärtemot vad Lennart Hedquist
            säger som ska komma med förslag men som tyvärr bara fått i uppdrag
            att arbeta några månader till. Jag skulle gärna se att den fick
            arbeta längre och att man fick en samverkan mellan myndigheterna.
            Vi har än i dag blivande mödrar som konsumerar alkohol och som
            får barn skadade ända från födseln. Då kan vi inte skylla på EU,
            smugglingen eller någonting annat, utan vi får skylla på oss själva.
          </note>
          <note>
            Här har vi mycket att göra, Lennart Hedquist. Jag ser dig gärna
            uppe på barrikaderna för ett nyktrare Sverige.
          </note>
          <note type="speaker">
            Anf. 40 MARIE ENGSTRÖM (v):
          </note>
          <note>
            Herr talman! Jag skulle vilja ta upp ett par av de frågor som
            nämns i betänkandet om punktskatter. Jag tänkte först nämna något
            om energiskatterna, som flera andra talare också haft uppe.
          </note>
          <note>
            Gunnar Andrén talade om att det råder brist på förändringsbenägenhet
            från majoritetens sida i energiskattefrågan. Efter en väldigt
            lång tid här uppe tog han upp frågan om tonnageskatten, där ett
            enigt utskott har kommit fram till att vi ska ha en utredning.
            Jag vet inte riktigt vari det hela bestod.
          </note>
          <note>
            Jag skulle vilja säga så här: Vi tar miljö- och klimatfrågorna
            på allvar, och vi är väldigt seriösa. Vi jobbar med skatteväxlingsfrågor
            och ganska mycket med alternativa styrmedel för att påverka utsläppen
            av växthusgaser. Det handlar om utsläppshandel och elcertifikat.
            Vi jobbar med så kallade långsiktiga avtal som den energiintensiva
            industrin nu kan teckna inom ramen för de EU-regler som finns.
          </note>
          <note>
            Jag anser inte att vi i Sverige på något sätt skulle vara bromsklossar
            när det gäller att utveckla metoder för att nå de miljö- och klimatmål
            som vi har satt upp, snarare tvärtom. Vi håller faktiskt på att
            arbeta med en mängd olika metoder, och det tycker jag är viktigt
            att stryka under.
          </note>
          <note>
            Gunilla Wahlén från Vänsterpartiet kommer senare på talarlistan
            och pratar om alkoholbeskattningen. Men jag har bara några saker
            som jag vill ta upp i fråga om alkoholbeskattningen.
          </note>
          <note>
            Det är helt riktigt som flera här har sagt, att de instrument
            som vi har haft för både tillgänglighet och priser har nu vridits
            ur våra händer. Det är naturligtvis svårt att agera med dessa
            verktyg på samma sätt som vi har gjort tidigare, framför allt
            innan vi gick med i EU, det måste vi ändå erkänna.
          </note>
          <note>
            Lars Gustafsson redovisade ganska många tänkvärda siffror på
            vad den ökade alkoholkonsumtionen har lett till här i landet.
            Det är värt att tänka över vilka konsekvenser detta får. Det är
            helt riktigt som många säger och som också Vänsterpartiet tycker,
            att vi står inför en folkhälsopolitisk utmaning i och med den
            ökade alkoholkonsumtion som vi har i landet.
          </note>
          <note>
            Vänsterpartiet har en reservation i denna fråga.
          </note>
          <note>
            Vi pratade om vad som händer i andra nordiska länder. Det är
            ganska intressant att ta till sig den diskussion som de finländska
            parlamentarikerna delgav oss när vi i skatteutskottet träffade
            dem i förra veckan. De redogjorde för anledningen till att de
            hade sänkt sina alkoholskatter. Det var ju närheten till Estland
            och den låga skatten där på framför allt starksprit. Det var också
            ett sätt för dem att stävja den kriminalitet och den svarta marknad
            som är ett stort problem i dag i Finland.
          </note>
          <note>
            Eftersom man i Finland relativt nyligen har sänkt sina alkoholskatter
            är det viktigt att vi tar till oss de lärdomar och de utvärderingar
            som man nu kommer att göra för att se om det verkligen har fått
            den effekt som man säger att man vill uppnå.
          </note>
          <note>
            Herr talman! Med detta vill jag yrka bifall till reservation
            19.
          </note>
          <note type="speaker">
            Anf. 41 LENNART HEDQUIST (m) replik:
          </note>
          <note>
            Herr talman! Jag vill bara berömma Marie för att hon tog upp
            vårt finska besök. Den argumentation som man mer eller mindre
            samstämmigt förde fram var ju väldigt tänkvärd. Marie Engström
            refererade också denna argumentation på ett korrekt sätt.
          </note>
          <note>
            Jag vill bara markera att den argumentationen kring dessa frågor
            som våra finska gäster framförde är identisk med den argumentation
            som jag framförde och som vi moderater står för.
          </note>
          <note type="speaker">
            Anf. 42 MARIE ENGSTRÖM (v) replik:
          </note>
          <note>
            Herr talman! Jag menade naturligtvis att de slutsatser som de
            finländska parlamentarikerna så småningom drar av de förändringar
            som man har gjort kommer att bli oerhört viktiga för våra vidare
            diskussioner om hur vi ska hantera den problematiken framöver.
          </note>
          <note>
            Man strök ju också under de folkhälsopolitiska ambitionerna som
            man har i landet. Precis som någon sade måste man väga för och
            emot hela tiden. Det är inte så lätt att allting är svart eller
            vitt. Enligt Lennart Hedquist blir ju allting bra om vi bara sänker
            alkoholskatterna. Jag är den sista att skriva under på en så förenklad
            beskrivning av verkligheten.
          </note>
          <note>
            Det här är verkligen ett komplicerat problem som kräver många
            olika åtgärder för att vi ska komma till rätta med detta och få
            människor att dricka mycket mindre alkohol. Det måste ändå vara
            det som är det mål som vi ska uppnå.
          </note>
          <note>
            Föredrogs
          </note>
          <note>
            Ajournering
          </note>
          <note>
            Kammaren beslutade kl. 13.55 på förslag av talmannen att ajournera
            förhandlingarna till kl. 14.00 då frågestunden skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            12 § Statsministerns frågestund
          </note>
          <note type="speaker">
            Anf. 43 TREDJE VICE TALMANNEN:
          </note>
          <note>
            Det är dags för frågestund. Den här veckan är det en frågestund
            med statsministern. Vi hälsar honom varmt välkommen till riksdagen.
          </note>
          <note>
            De särskilda företrädarna för de olika riksdagspartierna hälsas
            också varmt välkomna. De är: Fredrik Reinfeldt för Moderaterna,
            Karin Pilsäter för Folkpartiet, Göran Hägglund för Kristdemokraterna,
            Lars Ohly för Vänsterpartiet, Eskil Erlandsson för Centerpartiet
            och Peter Eriksson för Miljöpartiet.
          </note>
          <note>
            Folkomröstning om EU:s grundlag
          </note>
          <note type="speaker">
            Anf. 44 LARS OHLY (v):
          </note>
          <note>
            Fru talman! Det förslag till grundlag för den europeiska unionen
            som diskuteras just nu innebär stora och avgörande steg i riktning
            mot en statsbildning i Europa. Det innebär att unionen ska ha
            en president, en egen militär makt, större maktbefogenheter och
            förses med klassiska symboler som en fana, en nationalsång och
            en nationaldag. EU-domstolen får större makt att sätta sig över
            beslut fattade i Sveriges riksdag. Ett stort antal nya politikområden
            överförs från Sveriges riksdag till EU:s institutioner. De små
            ländernas inflytande minskar.
          </note>
          <note>
            I sju länder har tidigare beslutats om folkomröstningar och i
            förrgår beslutade Storbritannien att en folkomröstning ska hållas.
            Vad har statsministern för argument mot en folkomröstning om grundlagen
            här i Sverige? Varför ska inte de svenska väljarna få samma rätt
            att ta ställning till konstitutionen som väljarna får i Danmark,
            Irland, Holland, Spanien, Portugal, Tjeckien, Luxemburg och Storbritannien?
          </note>
          <note type="speaker">
            Anf. 45 Statsminister GÖRAN PERSSON (s):
          </note>
          <note>
            Fru talman! Därför att vi, likt Finland och några andra, tycker
            att det här fördraget inte kan beskrivas på det sätt som Lars
            Ohly just gjorde. Det är inte en riktig beskrivning. Här har vi
            en uppsortering av den struktur som finns inom unionen. Man gör
            det tydligare hur den hänger ihop, och man gör den begripligare.
            På vissa områden ger man mer makt till unionen, exempelvis i brottsbekämpande
            syfte och på andra områden som är av klart gränsöverskridande
            karaktär. Inget av detta förändrar den grundläggande relationen
            mellan den svenska staten och den europeiska unionen som gällde
            vid det tillfälle då vi folkomröstade om medlemskap. Detta är
            argumentet för att inte nu ha en folkomröstning.
          </note>
          <note>
            Därutöver gäller det värnandet om denna riksdag. Dess förmåga
            att ta ställning till större sammanhängande förslag och avge en
            uppfattning är också sådant som styr oss. Därför säger vi nej
            till en folkomröstning om fördraget.
          </note>
          <note type="speaker">
            Anf. 46 LARS OHLY (v):
          </note>
          <note>
            Fru talman! En majoritet av parlamentsledamöterna i Finlands
            riksdag anser att man ska ha en folkomröstning. Statsministern
            säger att beskrivningen är fel, men gå då ut till svenska folket
            och argumentera och säg vad den här grundlagen innebär! Om den
            är så odramatisk kommer du säkert att få en majoritet bakom dig
            i en sådan folkomröstning. Om du tror på dina egna argument, gå
            då ut och möt folket och säg: Detta är en konstitution som vi
            står bakom. Den vill vi att ni ska acceptera.
          </note>
          <note>
            Att värna om riksdagen skulle innebära att man också förde en
            debatt om EU-frågor i den vanliga valrörelsen. Det gjordes inte.
            Det var mycket tydligt att flera partier skydde de frågorna. Det
            gjorde man säkert av den anledningen att man vet att man går i
            otakt med sina egna väljare.
          </note>
          <note>
            I höstas krävde vi en folkomröstning innan grundlagsförslaget
            var riktigt färdigförhandlat, och det är det ju fortfarande inte.
            Då sade statsministern och utrikesministern: Vi har ett val till
            EU-parlamentet den 13 juni. Där kan man rösta om konstitutionen.
          </note>
          <note>
            Jag kan lova statsministern att vi ska göra den här valrörelsen
            till en valrörelse för en folkomröstning så att svenska folket
            får besluta om EU:s framtid och Sveriges ställning i den framtiden.
          </note>
          <note type="speaker">
            Anf. 47 Statsminister GÖRAN PERSSON (s):
          </note>
          <note>
            Fru talman! Jag förstår att Ohly vill byta fokus i det kommande
            EU-valet. Att skicka vänsterpartister som vill gå ur unionen till
            Bryssel och Strasbourg kommer inte att vara att skicka folk till
            ett parlament där man kan ha något inflytande. En röst på Vänsterpartiet
            i det sammanhanget är en bortkastad röst, och det tror jag att
            folk inser.
          </note>
          <note>
            Det europeiska parlamentet kommer inte att ha någonting att säga
            till om när det gäller vårt ställningstagande omkring detta fördrag.
            Det avgörs i denna kammare av Sveriges riksdag. Om det föregås
            av en vanlig valrörelse eller av en folkomröstningskampanj är
            också upp till denna riksdag att bestämma. Min uppfattning är
            att vi ska göra så som jag har sagt förut, nämligen diskutera
            det med väljarna, redogöra för argumenten och sedan ta ställning
            här i kammaren för att därmed också understryka denna församlings
            suveränitet och särställning i svensk politisk debatt. Därmed
            skapar vi också en balans mot växande europeiska institutioner.
          </note>
          <note>
            Tillväxtfrämjande åtgärder
          </note>
          <note type="speaker">
            Anf. 48 GÖRAN HÄGGLUND (kd):
          </note>
          <note>
            Fru talman! Under den gångna helgen har statsministern arbetat.
            Han har varit på sitt partis extrakongress om tillväxt. I det
            underlag som skickades ut inför arbetet med kongressen beskrevs
            hur den svenska tillväxten sedan 1970 har legat under den tillväxtnivå
            som man har haft i jämförbara länder. Det beskrevs i underlagsmaterialet
            hur skattesystemet missgynnat arbete och företagande. Det sades
            skapa bristande drivkrafter när det gäller både utbildning och
            företagande.
          </note>
          <note>
            Nya siffror som presenterades av Internationella valutafonden
            i går visar att Sverige fortsätter att halka efter de utvecklade
            ekonomierna i världen.
          </note>
          <note>
            Den här kongressen skulle med statsministerns egna ord skaka
            om de politiska majoriteterna. Den levde inte upp till ambitionerna.
            Det är bekymmersamt att det socialdemokratiska partiet och regeringen
            hittills mest visat sig intresserade av att prata tillväxt men
            inte göra tillväxt. Den omtalade snigeln framstår som en racerbil
            i det här avseendet.
          </note>
          <note>
            Min fråga till statsministern blir därför: Vad avser statsministern
            göra för att främja tillkomsten av nya jobb, nya företag och en
            god tillväxt?
          </note>
          <note type="speaker">
            Anf. 49 Statsminister GÖRAN PERSSON (s):
          </note>
          <note>
            Fru talman! Jag vill först bestämt protestera mot det sätt som
            Göran Hägglund beskriver Sveriges situation på. Vi har fel och
            brister. Det finns sådant som vi ska rätta till. Men kom inte
            och påstå att vi halkar efter omvärlden, för det är inte sant.
            Det är tvärtom på det viset att under de tio senaste åren, och
            jag kan försäkra att jag känner ett stort personligt ansvar för
            de tio åren som statsminister och finansminister under den tiden,
            har Sverige haft en bättre ekonomisk utveckling och bättre tillväxt
            än euroland och till och med än USA om man räknar in det köpkraftskorrigerade
            BNP-måttet.
          </note>
          <note>
            Vi är inte dåliga på tillväxt, men vi kan bli bättre, och vi
            vill bli bättre. Hur blir man då bättre? Handlar det om att fixa
            till någon skatt? Nej, det gör det inte, även om de också kan
            behöva justeras. Handlar det om att fixa till någonting annat
            i ett bidragssystem? Nej, det gör det inte, även om de också kan
            behöva justeras. Det handlar om att se till en helhet där utbildning,
            forskning, infrastruktur, regionalpolitik, internationella kontakter
            och handel samverkar till att driva Sverige framåt i modern riktning.
            Där kan vi bli bättre, men vi är inte dåliga. Vi är stolta över
            vad vi har gjort, men vi är inte nöjda. Jag jobbar gärna en helg
            till om det är så att vi kan bli ännu bättre.
          </note>
          <note type="speaker">
            Anf. 50 GÖRAN HÄGGLUND (kd):
          </note>
          <note>
            Fru talman! Jag vet inte om de där helgerna med arbete leder
            till så mycket att den här snigeln får fart. Det som jag använde
            som ett underlag för min fråga var Socialdemokraternas egna formuleringar
            i det underlagsmaterial som användes inför kongressen. Jag använde
            det för att peka på hur man i det sammanhanget idkade en viss
            form av självkritik eller åtminstone granskade sina egna ageranden
            och Sveriges utveckling, allt med sikte på att kunna lägga fram
            förslag som leder till förbättringar för vårt land när det gäller
            att skapa fler arbetstillfällen och få in mer skattepengar för
            att klara av vården, omsorgen och allt det som vi är angelägna
            om att göra.
          </note>
          <note>
            Jag efterlyser recept. Göran Persson är statsminister, inte ledarskribent
            i en av A-pressens tidningar. Jag bad om besked. Vilka åtgärder
            vill statsministern vidta för att få en bättre fart på tillväxten?
          </note>
          <note type="speaker">
            Anf. 51 Statsminister GÖRAN PERSSON (s):
          </note>
          <note>
            Fru talman! Jag svarar med envishet. Det finns ingen enskild
            åtgärd som är viktigare än någon annan. Politik är en helhet.
            Fungerar vår samhällsmodell med höga skatter, stor gemensam sektor
            och satsning på forskning, utbildning och infrastruktur bra eller
            dåligt om vi jämför med omvärlden? Om vi jämför med Europa kan
            vi se att den fungerar riktigt bra. Vi är stolta men inte nöjda.
          </note>
          <note>
            Vad gäller kritiken i underlagsmaterialet finns det alltid anledning
            att vara kritisk mot vad vi har gjort det är jag den förste att
            skriva under på. 70-talets och 80-talets politik markerade inte
            någon framgångsperiod, men vi delar ju ansvaret politiskt för
            den perioden. Då fanns ju också om inte Kristdemokraterna så åtminstone
            andra borgerliga partier med.
          </note>
          <note>
            Sedan kan jag ju för min del med färsk erfarenhet från den gångna
            helgen fundera över helgers arbete. Också frågeställaren hade
            ju för några veckor sedan arbete under en helg. Om den resulterade
            i den dysterhet över helgarbete som han ger uttryck för, kan jag
            bara beklaga detta.
          </note>
          <note type="speaker">
            Anf. 52 GÖRAN HÄGGLUND (kd):
          </note>
          <note>
            Fru talman! Den leder inte till någon dysterhet utan till en
            framtidstro och en vilja att göra det som faktiskt kan skapa fler
            företag, för det är bara så som vi åstadkommer nya jobb. Genom
            nya jobb får vi större skatteintäkter, och med större skatteintäkter
            klarar vi också morgondagens utmaningar.
          </note>
          <note>
            Jag har en stor framtidstro och en vilja att åstadkomma något
            som är bättre, och jag tycker att det är något som också ska prägla
            regeringens arbete.
          </note>
          <note type="speaker">
            Anf. 53 Statsminister GÖRAN PERSSON (s):
          </note>
          <note>
            Fru talman! Då ska jag bara säga: Hjärtligt välkommen in i spelet,
            som man brukar säga på Jeopardy.
          </note>
          <note>
            Framtiden för arbetsmarknaden
          </note>
          <note type="speaker">
            Anf. 54 KARIN PILSÄTER (fp):
          </note>
          <note>
            Fru talman! Det finns väldigt många människor i det här landet
            som skulle vara oerhört glada om de hade ett jobb att gå till
            mellan 9 och 5 på vardagarna, innan de ens börjar fundera på något
            helgarbete. Jag har förstått att statsministern personligen känner
            ett stort ansvar för de senaste tio åren. Det är ju så att det
            för tio år sedan fanns över en miljon människor som inte gick
            till något jobb därför att de var sjukskrivna, arbetslösa eller
            stod som utanförstående med socialbidrag. Då var krisen djup.
            Nu tio år senare har vi fortfarande samma situation med över en
            miljon människor som står utanför. Något färre är arbetslösa,
            och något fler är sjukskrivna, men det är fortfarande en miljon
            människor som inte har något jobb att gå till.
          </note>
          <note>
            Vi kan prata om övertid och allting annat, men sanningen är ju
            den att vi för de kommande tio åren kommer att få många fler som
            står utanför därför att de är pensionärer och många färre i arbetsför
            ålder. Jag skulle mot den bakgrunden vilja höra vad statsministern
            har för tröst att ge oss som ska jobba de kommande tio åren och
            där det inte handlar om friår eller mera krångel på arbetsmarknaden
            och för företagen.
          </note>
          <note type="speaker">
            Anf. 55 Statsminister GÖRAN PERSSON (s):
          </note>
          <note>
            Fru talman! Det är en riktig beskrivning som Karin Pilsäter gör,
            att vi har fått växande sjukskrivningstal, och något som oroar
            oss alla är hur vi ska kunna vända den utvecklingen. Men däri
            ligger också svaret på hennes fråga. Det gäller att göra arbetsplatserna
            mänskligare, att se till att vi som är i 55-årsåldern orkar arbeta
            ytterligare några år. Vi ser ju i Sverige en pensionering som
            är för tidig, och vi ser före pensioneringen långtidssjukskrivningar
            som också är ett uttryck för att människor inte orkar.
          </note>
          <note>
            Det finns arbeten och arbetsuppgifter, och människorna har kompetens
            och vilja. Vi har under de gångna 1015 åren haft väldigt lite
            av diskussion i Sverige omkring hur arbetsplatser utvecklas, om
            arbetslivets organisation, arbetsorganisation, företagshälsovård,
            utbildning och personalfortbildning allt sådant som är förknippat
            med ett gott arbete. Där ligger ju de kommande tio årens främsta
            arbetsuppgift för oss här i riksdagen men också för arbetsmarknadens
            parter och inte minst för alla dem som finns ute på arbetsplatserna.
          </note>
          <note>
            Där ska vi anstränga oss, och klarar vi den uppgiften klarar
            vi både försörjning med arbetskraft och att pressa tillbaka den
            grupp människor som står utanför arbetsmarknaden i dag. Välkommen
            in också i det arbetet från Folkpartiets sida! Det kan också behövas
            breda uppgörelser. Det är viktigt, men det är ingen lätt uppgift.
          </note>
          <note type="speaker">
            Anf. 56 KARIN PILSÄTER (fp):
          </note>
          <note>
            Fru talman! Sanningen är ju den att vi har ett hackande näringsliv
            i det här landet. I genomsnitt 17 företagare ger upp varje dag,
            och de flesta av de stora företag som vi har lärt känna som svenska
            klenoder är inte längre svenska eller har flyttat härifrån.
          </note>
          <note>
            Vad gör då statsministern och Socialdemokraterna? Jo, man hackar
            på näringslivet. Vi har haft tillväxtsamtal som har tagit slut
            i tomma intet. Ni har haft en tillväxtkongress, och vi får se
            om det kommer ut något konkret av den. Vi har just fått en vårproposition
            där förslagen mest handlar om att krångla till eller att stöta
            ut fler.
          </note>
          <note>
            Det är inte så enkelt att man kan säga att det är företagens
            fel att vi har stora sjukskrivningar utan vi har en stor utslagning
            från den svenska arbetsmarknaden. Man anser att en miljon människor
            inte duger till. Jag anser att det här är uttryck för en ovärdig
            människosyn, men det är också en omoralisk ekonomisk hantering
            för framtiden.
          </note>
          <note>
            Jag såg häromdagen att Göran Persson tyckte att man kunde höja
            skatten med sju åtta kronor för att klara de framtida behoven,
            men inser inte statsministern att Sverige behöver fler skattebetalare,
            inte högre skatter på de få som fortfarande orkar arbeta?
          </note>
          <note type="speaker">
            Anf. 57 Statsminister GÖRAN PERSSON (s):
          </note>
          <note>
            Fru talman! Det är väl få som har större praktisk och hårdhänt
            erfarenhet av detta än vad jag har. Jag har varit med om hela
            den långa resa då vi har tagit Sverige ur den djupa krisen just
            genom att det blev fler skattebetalare. Vi har haft en utveckling
            som varit bättre än omvärldens. Jag är stolt över den men inte
            nöjd.
          </note>
          <note>
            Jag har vidare inte hackat på några företagare. Det är också
            en rätt märklig attityd. Näringslivet är en stor faktor i svenskt
            samhälle. Det behöver också kritiskt granskas utan att det för
            den skull ska sägas att man hackar på det. Inte kan det väl vara
            så att vi här i kammaren är överens om att allting fungerar väl
            i näringslivet med bonusar och allt sådant som diskuteras av och
            till. Det kräver kritik.
          </note>
          <note>
            Men de stora sjukskrivningarna, Karin Pilsäter, är inte förknippade
            med den privata sidan i svenskt näringsliv. De finns i kommuner
            och landsting, i vården bland framför allt kvinnor i 50-årsåldern
            som inte orkar med de arbetsuppgifter som nu ges. Där har vi problemet,
            och det måste vi kunna göra någonting åt. Om det skulle betyda
            att vi som sitter här och andra får avstå en liten del av våra
            inkomster för att de berörda ska få det bättre, tror jag att svenska
            folket är med på det. Det är det som det handlar om, ingenting
            annat.
          </note>
          <note>
            Biltullar
          </note>
          <note type="speaker">
            Anf. 58 FREDRIK REINFELDT (m):
          </note>
          <note>
            Fru talman! Dåvarande oppositionsborgarrådet i Stockholm Annika
            Billström sade i valet 2002: Vi kommer inte att införa trängselavgifter
            i Stockholm under mandatperioden. Det är ett vallöfte. Sedan dess
            har saker och ting hänt. Detta vallöfte blev någonting annat och
            sopades bort. Det kom ett besked om att det skulle införas biltullar,
            och i natt har vi också efter förhandlingar fått besked om att
            de ska införas den 12 juni 2005 och avslutas den 31 juli 2006,
            detta trots att vi har haft folkomröstningar i tolv länskommuner
            där 81,4 % av de deltagande röstade nej.
          </note>
          <note>
            Min fråga till statsministern gäller ånyo rapporteringar om att
            Göran Persson själv hade en roll i dessa förhandlingar och har
            påverkat utgången så att den rödgröna majoriteten i Stockholms
            stadshus kunnat sitta kvar.
          </note>
          <note>
            Jag frågar alltså: Har regeringen åter utövat politiska påtryckningar
            gentemot majoriteten i Stockholms stad under de senaste dagarnas
            biltullsförhandlingar?
          </note>
          <note type="speaker">
            Anf. 59 Statsminister GÖRAN PERSSON (s):
          </note>
          <note>
            Fru talman! Jag förutsätter att det har varit kontakter mellan
            finansministern och Stockholms stad. Själv har jag inte haft sådana
            kontakter. Jag har sysslat med annat, som är bekant för den som
            följt medierna. Jag har bland annat suttit i KU. Det tar tid,
            ska ni veta.
          </note>
          <note>
            Dessutom ska jag säga att trängselavgifterna beskrivs som något
            som katten har släpat in. Varför inte göra ett försök i den storstad
            vi har, som ju uppenbarligen har problem med trafiken? Vi ser
            runtomkring i världen att man får goda resultat när man prövar
            detta. Varför då inte pröva det också i Stockholm och sedan låta
            stockholmarna på valdagen i en folkomröstning ta ställning till
            om vi ska ha det eller om vi ska göra oss av med det?
          </note>
          <note>
            Stockholm behöver en bättre miljö. Döm inte ut det här försöket
            förrän det har fått sin chans! Det kan mycket väl visa sig vara
            framtidens politik, och då kommer väl diskussionen snarast att
            handla om vem som egentligen tog initiativet till det här, och
            jag gissar att Reinfeldt då vill vara med om att tävla om den
            trofén.
          </note>
          <note type="speaker">
            Anf. 60 FREDRIK REINFELDT (m):
          </note>
          <note>
            Fru talman! Det var åtminstone ett klart besked: Göran Persson
            har alltså inte haft med saken att göra. Det finns ju trots allt
            fungerande mobiltelefoner i dessa tider, även om man har dem avstängda
            under själva KU-förhören.
          </note>
          <note>
            Får jag ändå påpeka att det beror lite på vad syftet med biltullarna
            är. Om syftet är det som gäller för dem som nu ska införas i Stockholm,
            att krympa Stockholm, att lägga på en straffbeskattning för att
            få minskad rörlighet, tror jag inte att det är någon klok politik.
            Om det har till syfte att lägga grund för tillkommande infrastrukturinvesteringar
            som faktiskt ska göra att fler kan komma hit och få ökad rörlighet,
            tycker jag att det åtminstone är värt att diskuteras. Det fanns
            också med i Dennisförhandlingarna.
          </note>
          <note>
            Men problemet är att detta liknar det som man nu ser som svårigheter
            i London och som leder till den typ av citydöd och problem för
            innerstadshandel som redan nu förekommer där. Jag tror att det
            också kommer att bli följden i Stockholm. Och detta sker till
            priset av att Göran Persson åtminstone i ett tidigare skede påverkade
            och lade detta beslut, som påtvingats Stockholm, till grund för
            att få ihop sin majoritet som han fortfarande agerar utifrån här
            i riksdagen.
          </note>
          <note type="speaker">
            Anf. 61 Statsminister GÖRAN PERSSON (s):
          </note>
          <note>
            Fru talman! Jag tror att ganska många här är rätt överraskade
            av att höra Reinfeldt säga att om syftet med dessa bilavgifter
            är att bygga ut kollektivtrafiken eller satsa på vägar, då är
            de bra. Jag tror att de allra flesta som har följt den här debatten
            tror att Moderaterna är stenhårt emot bilavgifterna. Så är det
            alltså inte. Det är ändock en glidning som nog bekräftar det jag
            sade i mitt första anförande. Ni ska se att när väl det här är
            igenom så kommer Moderaterna att hävda att det kanske var de som
            tog initiativet!
          </note>
          <note>
            Varför tror jag att det här kan vara värt att pröva? Ja, det
            är alldeles uppenbart att biltrafiken växer hela tiden. Och det
            verkar ju inte som om bilarna blir särskilt mycket mer bensinsnåla
            heller. Utsläppen finns där, bidrag till luftföroreningar finns
            där och växthusproblematiken har vi också. Vad ska vi lämna efter
            oss till våra barn och barnbarn? Har inte vi som politiker skyldighet
            att försöka begränsa den typen av problem? Borde vi inte försöka
            gå i spetsen också i Sverige för någonting som har prövats på
            andra ställen i världen med goda resultat? Det är den utgångspunkten
            vi har, och därför tror jag att det är ett ganska klokt försök.
          </note>
          <note>
            Folkomröstning om EU:s grundlag
          </note>
          <note type="speaker">
            Anf. 62 PETER ERIKSSON (mp):
          </note>
          <note>
            Fru talman! Statsministern! Jag tänkte fortsätta diskussionen
            kring EU:s nya författning. Det är ju så att alltfler länder helt
            uppenbart tar ställning för en folkomröstning i den här viktiga
            frågan, och det är inte konstigt. Det handlar om demokratins spelregler
            och var makten ska ligga. Oavsett om man tycker att den här nya
            författningen är bra eller dålig handlar det om grunden för demokratin,
            och då är det rimligt att människor har möjlighet att vara med
            och påverka.
          </note>
          <note>
            För inte länge sedan sade Sveriges statsminister att Sverige
            inte ska sitta på åskådarplats när besluten fattas. Hur är det
            i dag? Tycker du att svenska folket ska sitta på åskådarbänken
            när medborgarna i land efter land runtom i EU röstar om vår framtid?
          </note>
          <note type="speaker">
            Anf. 63 Statsminister GÖRAN PERSSON (s):
          </note>
          <note>
            Fru talman! Det där är ju en felaktig beskrivning. Det är minst
            lika många länder som väljer att avgöra det här i sitt parlament
            i stället för i en folkomröstning. Jag förstår inte varför man
            ska blåsa upp detta såsom det typiskt europeiska. Det är det första.
          </note>
          <note>
            Sedan ska jag kommentera det andra, att sitta på åskådarplats.
            Jag vill inte att den kammare som nu sitter framför mig ska sitta
            på åskådarplats. Jag är rädd om parlamentarismen. Jag är rädd
            om den här kammarens arbetsuppgifter. Det är viktigt att de stora,
            svåra frågorna kan vägas av och sättas in i sitt sammanhang och
            tas ställning till i parlamentet. Vilket mandat vi sedan hämtar
            hem hos våra väljare, ja, det är vår sak, i direkt dialog med
            dem som ska sända oss hit.
          </note>
          <note>
            Det finns en tendens att beskriva att folkomröstningsinstitutet
            i alla lägen skulle vara överlägset det parlamentariska arbetet.
            Jag delar inte den uppfattningen. Tvärtom: Det parlamentariska
            arbetet behöver stärkas, och därför ska inte frågor som kan avgöras
            här lämnas från denna församling till folkomröstningar. Hit hör
            att ta ställning till den europeiska författningen.
          </note>
          <note type="speaker">
            Anf. 64 PETER ERIKSSON (mp):
          </note>
          <note>
            Fru talman! Jag är övertygad om att det inte räcker med de sju
            eller åtta länder som redan beslutat om en folkomröstning i den
            här frågan. Det finns en diskussion i Frankrike, i Polen och ytterligare
            ett antal länder, och säkert kommer en hel del av dem också att
            välja folkomröstning.
          </note>
          <note>
            Mitt intryck av statsministerns resonemang är inte att statsministern
            är rädd om Sveriges riksdag. Mitt intryck är att statsministern
            är rädd för svenska folket och för att svenska folket en gång
            till ska rösta på ett annat sätt än det statsministern vill, och
            att svenska folket inte är betrott av den orsaken. Och det är
            tråkigt.
          </note>
          <note>
            Jag tycker att vi ska lita på svenska folket och på att de liksom
            folk i andra länder inom EU faktiskt är förmögna att självständigt
            ta ställning och göra ett val som blir bra lika bra som det val
            man gjorde i EMU-omröstningen.
          </note>
          <note type="speaker">
            Anf. 65 Statsminister GÖRAN PERSSON (s):
          </note>
          <note>
            Fru talman! Det är ett farligt sätt att resonera som Peter Eriksson
            ägnar sig åt: Vi ska lita på svenska folket, och därför ska frågan
            läggas i en folkomröstning. Vad är då det här som sitter framför
            mig? Ska vi inte lita på den här församlingen? Är det inte den
            här församlingen som går ut i val och begär ett förtroende, ett
            mandat, för att ta ställning till sammanhängande politiska frågor,
            inte bara isolerade till svart eller vitt, för eller emot, ja
            eller nej, bu eller bä, och för att orka säga att det här finns
            nyanser här finns sådant som är bra och här finns sådant som är
            dåligt, och vid en total sammanvägning så väger vi över för ett
            nej eller för ett ja. Det är ju uppgiften här!
          </note>
          <note>
            Att påstå att uppslutning kring parlamentet och riksdagen inte
            skulle vara att lita på svenska folket är att glida väldigt långt
            i en farlig riktning.
          </note>
          <note>
            Villkoren för det svenska jordbruket
          </note>
          <note type="speaker">
            Anf. 66 ESKIL ERLANDSSON (c):
          </note>
          <note>
            Fru talman! Det svenska jordbruket är viktigt, både för dess
            produktion och för andra saker, nämligen till exempel att vi har
            en förädlingsindustri i Sverige. Nu är det så att statsministern
            genom åren många gånger har lovat att villkoren för det svenska
            jordbruket ska förbättras, och det högst påtagligt, därför att
            produktionen är viktig, inte minst då därför att vi har en omfattande
            förädlingsindustri i Sverige.
          </note>
          <note>
            Nu är det utlovat igen att det blir en förändring vad beträffar
            produktionsskatterna för det svenska jordbruket. Samtidigt sägs
            det att man har för avsikt att höja andra skatter för jordbrukets
            del för att betala den sänkning som utlovas av dieselskatten.
          </note>
          <note>
            Jag skulle önska att statsministern berättade något lite grann
            för de hårt prövade svenska bönderna: Vad är avsikten med de löften
            som nu återigen är utställda?
          </note>
          <note type="speaker">
            Anf. 67 Statsminister GÖRAN PERSSON (s):
          </note>
          <note>
            Fru talman! Så här inför vårbrukets upptakt åtminstone här i
            Mellansverige är det här, tycker jag, en högst relevant frågeställning.
          </note>
          <note>
            Det är sant: Det svenska jordbruket har haft sämre förutsättningar
            jämfört med vissa jordbrukare i andra länder. Det vill vi rätta
            till, även om det inte innebär att vi köper allt som LRF har krävt
            i form av skatteförändringar. Men det finns anledning att rikta
            kritik.
          </note>
          <note>
            Den uppgörelse vi har träffat med Vänsterpartiet och Miljöpartiet
            ger extra stöd exempelvis till insatser i områden i skogs- och
            mellanbygd, insatser för små jordbruk, insatser för att hävda
            hagmark och vall samt insatser för att klara en bättre djurhållning.
            Det där sker delvis genom en omfördelning inom jordbruket, men
            det sker också genom att man för tillbaka pengar på de så kallade
            gödselmedelsavgifterna, skatterna, som används för den här typen
            av offensiva miljösatsningar.
          </note>
          <note>
            Därutöver vill vi rätta till den snedsits vi har beträffande
            dieselskatten. Hur mycket det handlar om och exakt när det kommer
            att ske den 1 januari 2005 är ambitionen återstår fortfarande
            att lösa. Det är paketet som vi har blivit överens om. Det är
            bra för svenskt jordbruk, och det är bra för regionalpolitiken.
          </note>
          <note type="speaker">
            Anf. 68 ESKIL ERLANDSSON (c):
          </note>
          <note>
            Fru talman! Kan statsministern utfärda ett löfte här och nu om
            att andra skatter för jordbruket och dess produktionsmedel inte
            höjs när nu dieselskatten äntligen sänks?
          </note>
          <note type="speaker">
            Anf. 69 Statsminister GÖRAN PERSSON (s):
          </note>
          <note>
            Fru talman! Det är poänglöst att sänka en skatt för jordbruket
            med hänvisning till dess konkurrenskraft och sedan införa andra
            typer av beskattningar i stället. Det kan vara så att vi vill
            styra ett visst beteende hårdare utifrån ett miljöperspektiv,
            och då kan det vara aktuellt att beskatta. Men då kan de pengarna
            sedan föras tillbaka till jordbruket som helhet. Men att ta med
            den ena handen och ge med den andra är ingen särskilt konstruktiv
            politik i det här sammanhanget.
          </note>
          <note>
            Jordbruket ska producera mat, livsmedel. Det är produktion det
            handlar om. Den måste klara sig i konkurrens med omvärlden. Dessutom
            är jordbruket en oerhört viktig faktor för öppna landskap och
            kulturlandskapets hävdande. Det är flera arbetsuppgifter, flera
            uppdrag, som svenskt jordbruk har, och det finns anledning att
            sluta upp omkring den hårt arbetande yrkeskår som våra bönder
            utgör. Det är inget överdrivet gott resultat de får för sina ansträngningar
            ekonomiskt, det kan vi alla vara överens om. Men samtidigt måste
            detta ske inom de ramar vi har och i den takt vi förmår.
          </note>
          <note>
            EU:s förslag till tjänstedirektiv
          </note>
          <note type="speaker">
            Anf. 70 MONICA GREEN (s):
          </note>
          <note>
            Fru talman! Jag har en fråga som gäller det förslag till tjänstedirektiv
            som EU för närvarande diskuterar. Det är bra att handeln med tjänster
            ökar, men det får naturligtvis inte ske till priset av försämrade
            rättigheter för människor eller försämrad välfärd.
          </note>
          <note>
            Det finns högerkrafter som hoppas på att man kan använda EU:s
            tjänstedirektiv till att försämra den svenska arbetsrätten och
            försöka försämra kollektivavtalen och offentliga tjänster. Därför
            har Socialdemokraterna i EU riktat kraftig kritik mot kommissionens
            förslag att regler i ett tjänsteföretags hemland ska gälla i tjänsteexport.
          </note>
          <note>
            Vad kan regeringen och statsministern göra för att dessa skrivningar
            i tjänstedirektivet stoppas?
          </note>
          <note type="speaker">
            Anf. 71 Statsminister GÖRAN PERSSON (s):
          </note>
          <note>
            Fru talman! Först vill jag säga att jag delar Monica Greens beskrivning
            av det problem vi har framför oss. Tjänstedirektivet kan om det
            antas på nuvarande sätt komma att betyda problem på framför allt
            två områden.
          </note>
          <note>
            Man går runt kollektivavtal genom att man förmedlar arbetskraft
            över gränser och det företag som har sin hemort i annat land använder
            det landets avtalsregler. Det är något som vi inte tycker om och
            tänker försöka att bekämpa. Jag tror inte heller att vi kommer
            att vara ensamma.
          </note>
          <note>
            Det andra är att försöka bryta upp det man säger är offentliga
            monopol. Det betyder att man ska konkurrera exempelvis om tjänster
            i skola, vård och omsorg och hävda att bara därför att en svensk
            kommun har ett statligt bidrag för att driva en skola ska också
            en fransk privat företagare som vill driva samma skola ha samma
            typ av statligt stöd. Det är ingenting som vi tänker acceptera.
            Vi tänker motsätta oss detta.
          </note>
          <note>
            Det finns naturligtvis de som tycker att det är ett sätt att
            bryta sönder en svensk modell. De tankegångarna finns väl utvecklade
            i Moderaternas dokument.
          </note>
          <note>
            Statsministerns besök i Vita huset
          </note>
          <note type="speaker">
            Anf. 72 HENRIK VON SYDOW (m):
          </note>
          <note>
            Fru talman! USA har genom historien mer än andra stått upp för
            klassiska idéer om demokrati och mänskliga rättigheter. Just därför
            är det rättsliga vakuum som uppstått för fångarna i Guantánamo
            Bay än mer bekymrande och än mer oroande.
          </note>
          <note>
            Det är ingen tvekan om att vi måste driva en hård kamp mot terrorism
            och totalitära idéer. Men vi får inte göra det på ett sätt så
            att vi urholkar, dränerar, respekten för mänskliga rättigheter
            och för individuella fri- och rättigheter. Det vore ett alltför
            stort pris att betala. Det är en princip som är viktig för oss
            alla. Den borde vara viktig för en regering som säger sig värna
            särskilt just om mänskliga rättigheter.
          </note>
          <note>
            Nästa vecka träffar statsministern den amerikanska presidenten
            i Washington. Tänker statsministern där ta upp ämnet om Guantánamo
            Bay och i sina samtal med presidenten ställa den svenska regeringens
            krav på en frigivning av den tillfångatagna svensken? Tänker statsministern
            be att få se de handlingar och bevis som USA tidigare utlovat?
          </note>
          <note type="speaker">
            Anf. 73 Statsminister GÖRAN PERSSON (s):
          </note>
          <note>
            Fru talman! Vår position i den här frågan är väl känd också för
            USA:s regering och troligen också för Vita huset. Vi tänker självklart
            på lämpligt sätt ta upp frågan när jag besöker Vita huset.
          </note>
          <note>
            Därutöver finns ett och annat dessutom att avhandla, kan jag
            upplysa Henrik von Sydow om, som rör exempelvis situationen i
            Irak, situationen i Mellanöstern och inte minst frågor om ekonomisk
            utveckling i världen.
          </note>
          <note>
            Allt detta och lite därtill ska avhandlas på 45 minuter, och
            en gemensam presskonferens.
          </note>
          <note>
            Elsituationen i Sverige
          </note>
          <note type="speaker">
            Anf. 74 GUNNAR ANDRÉN (fp):
          </note>
          <note>
            Fru talman! Jag har en fråga om elektricitetssituationen i Sverige.
            Förra året importerade Sverige 10 % av sin samlade elektricitet
            från Danmark. Samtidigt bygger vi Ryaverken i Göteborg, och samtidigt
            håller Finland på att bygga ett femte kärnkraftverk, eller har
            fattat beslut om det.
          </note>
          <note>
            Jag vill fråga statsministern: Hur ser statsministern på den
            svenska elsituationen, inte minst sett till våra stora industrier
            som behöver mycket el i Norrland?
          </note>
          <note type="speaker">
            Anf. 75 Statsminister GÖRAN PERSSON (s):
          </note>
          <note>
            Fru talman! Vi ska se upp med den svenska elförsörjningen. Vi
            har ett sällsynt sårbart försörjningssystem i Sverige. Det är
            få länder som är så utsatta som vi är. Hälften av vår el är vatten,
            och den andra hälften är kärnkraft.
          </note>
          <note>
            Vattnet lär vi fortsätta att använda. Det är inte kontroversiellt,
            såvida man inte vill bygga ut det. Då blir det genast kontroversiellt.
            Kärnkraften kommer att avvecklas. Oavsett vad politiska majoriteter
            tycker kommer den att avvecklas. Det är skapat av människan. På
            det som är skapat av människan tär tidens tand. Det blir slut.
          </note>
          <note>
            När det väl är slut ska vi ha en ersättning. Ska vi då göra dumheten
            att bygga fast oss i nya storskaliga lösningar och satsa på ett
            kort? Ska vi satsa på att bygga nya kärnkraftverk exempelvis,
            som en del tycks tro är lösningen? Svaret är nej.
          </note>
          <note>
            Det är många olika producenter av el, gärna lokalt förankrade,
            som jag ser framför mig. Det är kraftvärme, vind, effektivisering
            och kanske också en del gas och biobränsle. Allt detta kan göras,
            och det ska göras. Men det är ingen lätt situation. Vi behöver
            breda politiska lösningar.
          </note>
          <note>
            Våldet mot homosexuella
          </note>
          <note type="speaker">
            Anf. 76 GUSTAV FRIDOLIN (mp):
          </note>
          <note>
            Fru talman! Just nu pågår rättegången mot de rasister som attackerade
            Prideparaden i Stockholm i somras och misshandlade en deltagare
            i denna kärleksmanifestation svårt. Den typen av fruktansvärda
            attacker och hatbrott är tack och lov någonting vi inte är lika
            vana vid i vår västra del av Europa som man är i Östeuropa.
          </note>
          <note>
            Ändock är attacken mot Prideparaden och misshandeln av en homosexuell
            guide som inledde förra årets Pridefirande och de rapporter om
            ökat antal hatbrott som når oss politiker något som förpliktigar.
            Därför vill jag fråga statsministern och regeringen vilka åtgärder
            man tänker vidta för att se till att motverka hatbrotten, hatet
            och våldet mot homosexuella.
          </note>
          <note type="speaker">
            Anf. 77 Statsminister GÖRAN PERSSON (s):
          </note>
          <note>
            Fru talman! Vi ska i alla sammanhang bekämpa diskriminering.
            Vi ska i alla sammanhang stå upp för människors lika rätt och
            lika värde. Vi ska i alla sammanhang själva vara goda förebilder.
            Det är ett långsiktigt, tålmodigt och uthålligt opinionsbildningsarbete
            som krävs. Det handlar också om ett demokratiskt förhållningssätt
            till din nästa.
          </note>
          <note>
            Jag upplever att utvecklingen trots allt har gått åt rätt håll
            de senaste 2030 åren. Fortfarande finns ohyggligt mycket kvar
            att göra. Jag föregriper därmed ingen dom i kommande förhandlingar
            om den händelse som Gustav Fridolin åberopar.
          </note>
          <note>
            Statsministerns besök i Vita huset
          </note>
          <note type="speaker">
            Anf. 78 SVEN GUNNAR PERSSON (kd):
          </note>
          <note>
            Fru talman! Som vi har hört tidigare kommer statsministern att
            åka till USA och träffa dess president. När stora statsmän möts
            är det naturligt att diskutera mänsklighetens ödesfrågor. Göran
            Persson var tidigare själv inne på frågan om klimatförändringarna.
          </note>
          <note>
            På vilket sätt avser statsministern att i mötet med president
            Bush ta upp klimatfrågan? Han representerar en regering som inte
            har varit någon frontfigur när det gäller att komma till rätta
            med de enorma problem som vi ser framför oss med anledning av
            de stora utsläpp av klimatgaser som inte minst kommer från det
            landet.
          </note>
          <note type="speaker">
            Anf. 79 Statsminister GÖRAN PERSSON (s):
          </note>
          <note>
            Fru talman! Det är klart att det finns skäl att kritisera den
            amerikanska regeringen för dess hållning inte minst till Kyotoavtalet
            jämfört med den tidigare administrationen. Men Sven Gunnar Persson
            är en erfaren politiker. Även om han smickrar mig genom att rangera
            in mig i samma kategori som den amerikanske presidenten ska jag
            ändå inte gå i fällan.
          </note>
          <note>
            Ni måste förstå här i kammaren att när jag för samtal med en
            amerikansk president eller andra politiska ledare kan man inte
            täcka allt. Samtalen kanske är 35 minuter. Därefter följer en
            gemensam presskonferens. På frågan om det är Kyotofrågan och klimatavtalet
            som jag tänker lägga huvudvikten vid är svaret nej. Det finns
            andra saker som just nu bekymrar mig mer. Det gäller inte minst
            utvecklingen i Mellanöstern. Den är så komplex i sig att jag skulle
            gissa att tiden får gå åt till detta.
          </note>
          <note>
            Utbildning på entreprenad i grundskolan
          </note>
          <note type="speaker">
            Anf. 80 LENNART GUSTAVSSON (v):
          </note>
          <note>
            Fru talman! I går diskuterades här i kammaren bland annat frågan
            om utbildning på entreprenad. Senare i dag ska vi besluta i frågan.
            Ur mitt perspektiv riskerar kammaren att fatta ett beslut som
            innebär att utbildning på entreprenad generellt bör tillåtas i
            både grundskola och gymnasieskola.
          </note>
          <note>
            De båda lärarfackliga organisationerna har reagerat kraftigt.
            De säger bland annat att de inte kan acceptera att man ogenomtänkt
            fattar beslut i en så principiellt viktig fråga som hur den svenska
            skolan ska styras.
          </note>
          <note>
            Min fråga är: Tycker statsministern att till exempel den obligatoriska
            grundskolan är ett lämpligt område för entreprenadformen? Ska
            kommunerna handla upp utbildning för barn och unga på samma sätt
            som man handlar upp snöröjning?
          </note>
          <note type="speaker">
            Anf. 81 Statsminister GÖRAN PERSSON (s):
          </note>
          <note>
            Fru talman! Frågan är milt sagt retorisk. Självfallet är det
            en väldig skillnad på upphandling av snöröjning och hur vi bedriver
            det som är en obligatorisk verksamhet omfattat av plikt grundskolan.
            Det är två skilda saker.
          </note>
          <note>
            Däremot kan det, för att kommunerna ska kunna bedriva sin skolverksamhet
            på ett effektivt och rationellt sätt, vara viktigt att man ibland
            kan ta in kompetens utifrån och aktörer utifrån som gör en insats
            i delar av verksamheten. Jag har sett utmärkta exempel på skolverksamhet
            driven på entreprenad, exempelvis inbyggda verkstadsskolor som
            är bland de bästa vi har i den sektorn. Det gäller inte minst
            om vi tittar på dem som fanns på ABB, på Volvo och runtomkring.
            Det är en mycket bra verksamhet.
          </note>
          <note>
            Så misstänk inte vår hygglige skolminister för den typen av slemma
            uppsåt att han skulle vilja jämställa grundskolan med snöröjning!
            Där finns han inte, Lennart Gustavsson, och det tror jag att du
            också inser.
          </note>
          <note>
            Biltullar
          </note>
          <note type="speaker">
            Anf. 82 MARTIN ANDREASSON (fp):
          </note>
          <note>
            Fru talman! Inför valet 2002 lovade Socialdemokraterna att biltullar
            inte skulle införas i Stockholmsregionen. Efter valet medverkade
            Göran Persson till en uppgörelse där det löftet bröts.
          </note>
          <note>
            Därefter höll tolv kommuner folkomröstningar om biltullar i Stockholmsregionen.
            Utslaget blev ett rungande nej. Ändå kommer nu regeringen att
            medverka till att statliga biltullar införs.
          </note>
          <note>
            Nu säger Göran Persson att stockholmarna i en kommande folkomröstning
            ska få avgöra om biltullarna ska vara kvar eller inte. Men mot
            bakgrund av hur Socialdemokraterna hittills har hanterat frågan
            om biltullar och tidigare folkomröstningar vill jag fråga: Varför
            ska stockholmarna lita på regeringens löfte den här gången?
          </note>
          <note type="speaker">
            Anf. 83 Statsminister GÖRAN PERSSON (s):
          </note>
          <note>
            Fru talman! Jag tror att jag har redogjort ganska noggrant i
            tidigare frågesvar för varför det här är en klok idé att pröva.
            Stockholm är en stor stad, som utmärks alltmer av trafikstockningar.
            Man behöver inte vara särskilt välorienterad för att veta hur
            det ser ut på in- och utfarterna och inne i stan i rusningstid.
          </note>
          <note>
            Nu vill Stockholms politiker pröva hur man ska hantera detta.
            Jag känner ett parti som ofta kallar sig för liberalt som också
            i sina programdiskussioner är öppet för den här typen av resonemang
            med olika slags trängselavgifter. Och det är väl inte så konstigt,
            med tanke på att vi alla ser problemet växa.
          </note>
          <note>
            Låt nu stockholmarna pröva. Låt dem rösta! Det kanske blir så
            att de säger: Det här vill vi ha kvar. Kollektivtrafiken blev
            bättre, luften blev bättre och vi som var tvungna att köra bil
            i stan kom fram enklare. Stockholm kunde på så sätt utvecklas
            snabbare och rationellare. Tänk om det är så! Låt oss pröva!
          </note>
          <note>
            Arbetslösheten i glesbygd
          </note>
          <note type="speaker">
            Anf. 84 ERLING WÄLIVAARA (kd):
          </note>
          <note>
            Fru talman! Regeringen skriver i den ekonomiska vårpropositionen
            att jobben och tillväxten ska sättas främst. Det är en mycket
            bra målsättning, inte minst nu när arbetslösheten ökar och tillväxten
            går på sparlåga om jag får uttrycka mig milt.
          </note>
          <note>
            Den höga arbetslösheten gör att många svenskar känner sig helt
            obehövda. Särskilt svår är arbetslösheten i glesbygden. I vissa
            kommuner i Norrbotten saknar upp till 17 % ett arbete att gå till.
            Det är en ohållbar och orimlig situation. Glesbygden blöder. Om
            en patient kommer till ett sjukhus och håller på att förblöda
            så prioriteras den patienten. Jag har sökt med ljus och lykta
            i vårpropositionen efter ett ord om glesbygden, men inte funnit
            det.
          </note>
          <note>
            Min fråga till statsministern är: Vad avser regeringen och statsministern
            konkret att göra för att råda bot på den höga arbetslösheten i
            glesbygden?
          </note>
          <note type="speaker">
            Anf. 85 Statsminister GÖRAN PERSSON (s):
          </note>
          <note>
            Fru talman! I går talade jag för SMÅKOM Sveriges minsta kommuner
            och deras representanter i Borgholm. Där fanns de 105 kommuner
            som har 11 000 invånare eller färre. För samtliga de kommunerna
            visade det sig att deras arbetslöshetstal ligger lägre än snittet
            i deras län.
          </note>
          <note>
            Det visar att Erling Wälivaara har fel utgångspunkt för sin fråga.
            Det är inte arbetslösheten som är det huvudsakliga bekymret. Det
            huvudsakliga bekymret består säkert i att skapa nya arbetsplatser
            för att behålla en ung generation kvar, om nu unga människor vill
            stanna. Det är den diskussionen det handlar om. Beskriv inte situationen
            i de små kommunerna som usel, för det är inte sant!
          </note>
          <note>
            Vi pratade alldeles nyss här om nya förutsättningar för modernäringen.
            Det är i allra högsta grad någonting som är en fråga för glesbygd
            och landsbygd. Jag hoppas att så småningom också Kristdemokraterna
            kommer att vara med och hjälpa till och ta de radikala förslagen,
            präglade av miljö- och produktionsinriktning, igenom denna kloka
            kammare.
          </note>
          <note type="speaker">
            Anf. 86 TREDJE VICE TALMANNEN:
          </note>
          <note>
            Det fick bli den sista frågan. Vi tackar statsministern och ledamöterna.
          </note>
          <note>
            Ajournering
          </note>
          <note>
            På grund av tekniska problem ajournerades förhandlingarna från
            kl. 14.45 till kl. 14.50.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.50.
          </note>
          <note>
            13 § (forts. från 11 §) Allmänna motioner om punktskatter (forts.
            SkU24)
          </note>
          <note type="speaker">
            Anf. 87 LENNART HEDQUIST (m) replik:
          </note>
          <note>
            Fru talman! Det gäller Finland. Vårt besök av finländska parlamentariker
            visade ju med önskvärd tydlighet att i Finland har man förstått
            situationen. Man vidtar de åtgärder som behövs beträffande skattesänkningar,
            men man vidtar också andra åtgärder för att kunna bedriva en bra
            alkoholpolitik och motverka en för hög konsumtion. Jag uppfattade
            egentligen att Marie Engström refererade till det och tyckte att
            det var rimligt att göra på det sättet. Då är det bara att konstatera
            att Finlands regering och majoriteten i Finland är kompetent och
            inser vad situationen kräver medan vi här i Sverige väntar och
            ser och låter utvecklingen ha sin gång. Jag menar att detta är
            förfärligt illa för Sverige. Vi kommer att upptäcka om några år
            att vi borde ha gjort precis som Finland, och då hade vi också
            som en bieffekt fått behålla en större del av vår skattebas.
          </note>
          <note type="speaker">
            Anf. 88 MARIE ENGSTRÖM (v) replik:
          </note>
          <note>
            Fru talman! Hur kompetent det finländska parlamentet är tycker
            jag är lite svårt att avgöra här. Jag bara konstaterade, och konstaterar
            återigen, att man prövar en viss metod där. Jag tycker att det
            är viktigt att vi följer deras åtgärder, och framför allt utvärderingen
            av dessa åtgärder och vad de får för effekter på svarthandel,
            kriminalitet, försäljning vid deras motsvarighet till Systembolaget
            och så vidare. Det tycker jag är en ganska bra hållning i den
            frågan. Huruvida de har valt en bra eller dålig metod tycker jag
            faktiskt att det är alldeles för tidigt att uttala sig om.
          </note>
          <note type="speaker">
            Anf. 89 GUNNAR ANDRÉN (fp) replik:
          </note>
          <note>
            Fru talman! Jag vill börja med att säga i den alkoholpolitiska
            debatten att på den punkten tycks det råda stor enighet mellan
            Marie Engström och mig, så jag tror inte att vi kan diskutera
            den vidare. Vi får i stället ta ett annat ämne, nämligen energibeskattningen
            i stort, som ju också ingår i det här. Där tror jag däremot att
            det finns ganska betydande skillnader när man ser på effekterna
            av energibeskattningen i ett miljöhänseende.
          </note>
          <note>
            Jag vill absolut inte beskylla Vänsterpartiet för att vara en
            bromskloss inom det här området. Jag tycker att ni är en stoppkloss,
            helt enkelt. Det är någonting helt annat och mycket värre. Ni
            är det framför allt för att ni avstår från att använda EU som
            ett medel för att komma fram till en bättre energi- och miljöpolitik.
            Det fungerar inte att man säger både att man ska använda EU och
            att man inte ska använda EU. På den punkten måste ni bestämma
            er.
          </note>
          <note>
            Jag tror också att det är på det sättet när det gäller till exempel
            kärnkraften, som ju statsministern och jag hade möjlighet att
            diskutera alldeles nyligen, att vi måste se på hur mycket av den
            här energibeskattningen vi ska ta ut av kärnkraften i förhållande
            till annat. Jag menar att om det är något vi skulle behöva beskatta
            hårdare är det dansk kolkraft. Vi har infört en annan energibeskattning,
            en effektbeskattning på kärnkraften. Det har Vänsterpartiet varit
            med om att göra. Ni har ju en sådan här effektbeskattning. Och
            vad får det till följd? Jo, att det blir lönsamt att importera
            dansk kolkraft.
          </note>
          <note>
            Detta är ingen bra politik. Det är ju en klimatpolitik som vi
            absolut inte ska ha.
          </note>
          <note type="speaker">
            Anf. 90 MARIE ENGSTRÖM (v) replik:
          </note>
          <note>
            Fru talman! Det är hårda ord att säga att vi är en stoppkloss
            när det gäller miljöarbetet. Jag tyckte inte att det fanns något
            egentligt belägg för den typen av tilltag.
          </note>
          <note>
            När det gäller att använda EU som bas för miljöarbetet kan vi
            konstatera att man inom EU nu ändå arbetar för handel med utsläppsrättigheter.
            Man har gjort vissa åtaganden. Vi har gjort det här i landet.
            Man har gjort det i de andra EU-länderna också. Det tycker jag
            är en ganska viktig del i miljöarbetet, i klimatarbetet.
          </note>
          <note>
            Med effektskatten på kärnkraftsel är väl problemet, precis som
            det står i betänkandet, att det är en kvarvarande rest av en produktionsskatt
            och kanske inte får de rätta effekterna i alla sammanhang. Det
            kan jag i och för sig tillstå i någon mening.
          </note>
          <note>
            Annars tycker jag nog ändå, med den hårda beskattningen av utsläpp
            och koldioxidbeskattningen kombinerat med handeln med utsläppsrätter,
            kombinerat med elcertifikat, kombinerat med avtal och andra möjligheter
            som finns när det gäller alternativa styrmedel, att vi styr energibeskattningen
            rätt i det här landet. Jag har svårt att ta till mig att vi i
            någon mening skulle vara stoppklossar i miljöarbetet.
          </note>
          <note type="speaker">
            Anf. 91 GUNNAR ANDRÉN (fp) replik:
          </note>
          <note>
            Fru talman! Det kan vara ett hårt uttryck. Jag skulle egentligen
            vilja ta tillbaka det och möjligen återgå till ordet bromskloss.
            Men det är sådant som kan hända.
          </note>
          <note>
            Jag är glad över att Marie Engström säger när det gäller effektskatten
            att den nuvarande utformningen inte är rationell. Det tycker jag
            är väldigt bra. Det framgår ju inte alls av det här betänkandet
            att åtminstone delar av majoriteten har den åsikten. Jag hoppas
            få höra om detta från Per-Olof Svensson, som ska företräda Socialdemokraterna
            senare. Han kanske också kan fundera på det. Men Socialdemokraterna
            här i kammaren ruskar på huvudet. Det finns inget hopp på det
            området såvitt jag förstår.
          </note>
          <note>
            Låt mig säga något mer om detta med bromskloss. Det är klart
            att om man som vi liberaler vill ha en effektiv miljöbeskattning
            för ett bättre klimat, då är en europeisk miniminivå för koldioxidskatten
            väldigt viktig. Det är ett första steg. Det vore ett väldigt viktigt
            första steg att ta. Jag säger inte att det är lätt, men det är
            helt omöjligt om man ställer sig utanför gemenskapen. Då kommer
            vi att få den effekten att de länder som har lägst ambitioner
            på det här området, som släpper ut mest och är de största miljöbovarna,
            kommer att komma lättast och bäst undan. Det är ju därför vi har
            en så förfärlig import av elektricitet från Danmark. Det är därför
            vi har en sådan elektricitet från Danmark som bara är producerad
            av dansk kolkraft.
          </note>
          <note>
            Det tror jag inte ens att Marie Engström och Vänsterpartiet tycker
            är någon bra politik. Vi borde stänga dessa verk via skattemedel
            eller på något annat sätt.
          </note>
          <note type="speaker">
            Anf. 92 MARIE ENGSTRÖM (v) replik:
          </note>
          <note>
            Fru talman! Det är ganska intressant att höra Folkpartiet utmåla
            sig själva som sådana väldiga miljövänner och förespråkare för
            en så effektiv miljöbeskattning. Gunnar Andrén har avhållit sig
            från att tala om vari denna effektiva miljöbeskattning består
            och på vilka punkter den avsevärt skulle skilja sig från den miljö-
            och energibeskattning som vi i majoriteten just nu håller på att
            utforma. Det framgår inte riktigt klart och tydligt.
          </note>
          <note>
            Visst kan det ligga något i resonemanget att man ska jobba för
            minimiskatter på miljöområdet. Det kan man väl också tillstå,
            men man får inte tillskriva den här typen av beskattning alltför
            stor betydelse heller. Det tycker jag är ganska viktigt att stryka
            under. Det är så väldigt lätt att ta en metod till intäkt för
            att alla problem kommer att lösa sig automatiskt. Det är inte
            riktigt så. Jag vill vidhålla det jag har sagt förut, att det
            är en hel bukett av olika skatter, styrmedel och avtal som kanske
            leder fram till den bästa miljöbeskattningen.
          </note>
          <note type="speaker">
            Anf. 93 ROGER TIEFENSEE (c):
          </note>
          <note>
            Fru talman! Ledamöter och åhörare! Vi diskuterar punktskatter.
            Man kan fråga sig varför vi har punktskatter. Medan momsen som
            vi diskuterade i det förra betänkandet är fiskal till sin natur
            är punktskatterna, åtminstone enligt mitt sätt att se, styrande.
            När marknadens priser inte inkluderar till exempel miljökostnader
            eller sociala kostnader ska man korrigera de marknadspriserna
            med punktskatter, exempelvis skatt på koldioxidutsläpp, för att
            begränsa de klimatpåverkande utsläppen.
          </note>
          <note>
            Effektskatten på kärnkraft har diskuterats flera gånger. Enligt
            vad jag har förstått är motivet för den att korrigera marknadsmisslyckandet
            i och med den atomansvarighetslag som gör att de som driver och
            äger kärnkraftverk är begränsat ansvariga vid en olycka. För att
            kompensera den försäkringskostnad som staten därmed har så har
            man en effektskatt på kärnkraft. Jag förväntar mig att de som
            har föreslagit att man ska ta bort effektskatten på kärnkraft
            också föreslår att man ska ta bort begränsningen i atomansvarighetslagen
            och göra dem som driver kärnkraftverk obegränsat skyldiga att
            försäkra sig på marknaden. Lycka till! säger jag.
          </note>
          <note>
            Om vi har punktskatter som blir mer fiskala till sin natur är
            vi farligt ute. Då försämrar vi konkurrenssituationen för svenska
            företag. Man kan, fru talman, fråga sig om till exempel punktskatterna
            på energi lever upp till mitt kriterium om att de ska vara miljöstyrande
            i första hand. Tyvärr måste mitt svar bli nej. Till exempel den
            gröna skatteväxling som har genomförts under de senaste åren lever
            inte upp till kriteriet att vara miljöstyrande, för de skatter
            som har höjts är de skatter som har varit politiskt möjliga att
            höja. Det är de som har höjts, inte de som är miljömässigt motiverade.
            Det har varit fiskalt och inte miljöstyrande.
          </note>
          <note>
            Som ett exempel har koldioxidbeskattningen under den gröna skatteväxling
            som har genomförts enbart höjts för hushållen. Man har inte följt
            efter med höjningen för industrin. Då är frågan om tanken med
            koldioxidskatt är att man ska begränsa klimatpåverkande utsläpp.
            Varje koldioxidmolekyl påverkar ju klimatet på samma sätt. Ändå
            beskattas de helt olika. Då har hela tanken fallit. Oavsett om
            koldioxidmolekylen kommer från hushållen eller från industrin
            påverkar de klimatet på samma sätt.
          </note>
          <note>
            Jag tror att den väg som vi är inne på, att mer styra över till
            handel med utsläppsrätter, är en bra väg. Där kan man inte göra
            skillnad på var utsläppen sker. Jag ser det an med tillförsikt.
          </note>
          <note>
            Fru talman! Ett annat område inom miljö- och energibeskattningen
            där dagens system misslyckats med att vara miljöstyrande och enbart
            är fiskalt är jordbrukets och skogsbrukets särskatter. I dieselskatten
            finns i dag en del som är motiverad som en vägtrafikskattdel.
            Arbetsmaskiner inom jord- och skogsbruket sliter inte speciellt
            mycket på vägarna. Då har det motivet fallit. Trots att de inte
            kör på vägar får de betala den del som är motiverad som en vägtrafikdel.
          </note>
          <note>
            Då kan man fråga om hög skatt på arbetsmaskiner för jord- och
            skogsbruk är miljöstyrande. Nej, jag tror inte det. Jag tror inte
            att bönderna som nu är ute och vårbrukar nöjeskör. De kör för
            att de behöver bearbeta sin mark. Man kan till och med se att
            ekologiska lantbrukare använder ungefär 6 % mer diesel. De behöver
            bearbeta jorden mer för att de inte använder kemikalier. Då blir
            dieselskatten för jord- och skogsbruk ännu mer fiskal, ännu mindre
            miljöstyrande.
          </note>
          <note>
            Det har kommit löften de senaste dagarna, i en uppgörelse om
            den reformerade jordbrukspolitiken, om att det ska komma en sänkt
            dieselskatt för jord- och skogsbruk från och med 2005. Jag tror
            det inte förrän jag ser det.
          </note>
          <note>
            Fru talman! Vi har i det här betänkandet diskuterat punktskatter
            på alkohol. Punktskatten på alkohol är socialt motiverad, inte
            fiskal. I debatten framstår det som om den stora förlusten skulle
            vara att vi förlorar skattebas. Lennart Hedquist har framfört
            det. Då tycker jag att man ser snävt. För mig är alkoholskatten
            och den prispolitik som vi har fört socialt motiverad. Jag är
            orolig ur ett socialt perspektiv om vi tvingas ändra den, inte
            ur ett fiskalt perspektiv.
          </note>
          <note>
            Vi måste följa det som händer i vår omvärld. Vi måste följa de
            ökade införselkvoterna, se hur Danmarks och Finlands prissänkningar
            och det utvidgade EU påverkar oss. Min oro är folkhälsorelaterad.
            Den är inte fiskal. Jag tror att vi måste anpassa våra alkoholskatter
            till de förändringar som sker i vår omvärld. Då måste vi veta
            vad vi gör. Därför tycker jag att det är bra att det har kommit
            fram i debatten att vi ska använda Finlands exempel för att dra
            nytta av deras lärdomar.
          </note>
          <note>
            Avslutningsvis vill jag yrka bifall till reservation 9.
          </note>
          <note type="speaker">
            Anf. 94 LENNART HEDQUIST (m) replik:
          </note>
          <note>
            Fru talman! Jag kan hålla med Roger Tiefensee om att punktskatten
            på alkohol är socialt betingad. Den är till för att hålla tillbaka
            en för hög konsumtion av alkohol som leder till att fler drabbas
            av folksjukdomen alkoholism. Men prispolitiken fungerar inte längre
            när vi har den prissättning som gäller i vår omvärld nu och med
            de införselregler som gäller. Det gör att man när man ska bekämpa
            alkoholmissbruk socialt måste se till andra verktyg. Man får en
            hög alkoholkonsumtion i landet om man inte vidtar lämpliga åtgärder.
            Att man samtidigt förlorar skattebas är inte särskilt lyckligt.
          </note>
          <note>
            Man kan säga att vi ska studera vad som sker i Finland. Det som
            sker i Finland är att väldigt många svenskar köper sin alkohol
            där. Det blir skatteinkomster för Finland precis på samma sätt
            som det har blivit skatteinkomster för Tyskland och för Danmark.
            Det kommer att bli skatteinkomster av svenskars alkoholinköp i
            de baltiska länderna. Jag tycker att de skatteinkomsterna skulle
            kunna stanna i Sverige i stället och att vi genomförde andra åtgärder
            för att hejda alkoholkonsumtionen så att den inte blir för stor.
          </note>
          <note type="speaker">
            Anf. 95 ROGER TIEFENSEE (c) replik:
          </note>
          <note>
            Fru talman! Jag tycker att det är bra att Lennart Hedquist erkänner
            att punktskatten på alkohol framför allt är socialt betingad.
            Ändå kommer han alltid tillbaka till det fiskala perspektivet.
            Jag tycker att det är lite synd.
          </note>
          <note>
            Moderaterna har mig veterligt alltid velat sänka alkoholskatten.
            Nu har omvärlden förändrats, så nu kan man motivera de sänkningarna
            på ett annat sätt, med lite folkhälsoinslag. Det är klart att
            argumentationen blir snyggare då.
          </note>
          <note>
            Jag står ändå fast vid att det är fel att springa före och säga
            att nu måste vi sänka dramatiskt därför att det händer saker i
            vår omvärld. Låt oss samla erfarenheter av Finlands exempel. Det
            man ser i Finland är att försäljningen på Alko ökar, men man har
            ännu inte kunnat utvärdera om privatinförseln har minskat.
          </note>
          <note type="speaker">
            Anf. 96 LENNART HEDQUIST (m) replik:
          </note>
          <note>
            Fru talman! Svårigheten vid utvärderingen i Finland blir ju att
            veta hur mycket av den alkoholförsäljning som sker i Finland som
            är betingad av den svenska alkoholbeskattningen och inköpen av
            svenskar. Det kommer att vara en ganska grannlaga uppgift.
          </note>
          <note>
            Det som är enklare för oss i Sverige är ju de mätningar som kan
            göras av den svenska alkoholkonsumtionen. Där vet vi redan att
            Systembolagets marknadsandel, om man får kalla det så, hela tiden
            sjunker på grund av införsel, tidigare smuggling och rent kriminell
            verksamhet.
          </note>
          <note>
            Den stora faran är att vi försätter oss i ett läge där den utvecklingen
            får fortsätta. Det är bättre att vi vidtar åtgärder så att vi
            kan hålla tillbaka den totala alkoholkonsumtionen och se till
            att den blir på så låg nivå som möjligt och rimligt.
          </note>
          <note>
            Det är inte alls på det sättet, Roger Tiefensee, att vi moderater
            alltid har velat förespråka sänkt alkoholbeskattning. Däremot
            ville vi på den tiden när vi hade en felaktigt utformad alkoholbeskattning,
            då man beskattade märkesvaror väldigt mycket mer än rent brännvin,
            ha en alkoholbeskattning som var relaterad till alkoholstyrkan.
            Det fick vi så småningom också gehör för, och den reformen genomfördes
            under Bo Lundgrens tid som skatteminister.
          </note>
          <note type="speaker">
            Anf. 97 ROGER TIEFENSEE (c) replik:
          </note>
          <note>
            Fru talman! Precis som Lennart Hedquist säger är det sant att
            det är svårt att mäta alkoholkonsumtionen. En del av Alkos försäljning
            kan mycket väl vara svenskars inköp, precis som norrmäns inköp
            är en stor del av Systembolagets försäljning. Det blir som något
            slags råttan-på-repet-effekt.
          </note>
          <note>
            Men det som ändå står kvar, vilket Lennart Hedquist var inne
            på, är att Systembolagets marknadsandel sjunker. Det är sant.
            Men det är en växande marknad. Systembolagets försäljning ökar.
            Det är lite som vi var inne på tidigare i debatten, och som också
            de finländska ledamöterna var inne på när vi träffade dem, att
            vi behöver avväga vad vi ska göra.
          </note>
          <note>
            Det är troligtvis svårt att minska den totala konsumtionen. Då
            tycker jag att vi inte ska slänga ut tillgängligheten och prispolitiken
            som barnet med badvattnet. Jag tycker att vi ska utvärdera. Antagligen
            kommer vi att få lov att anpassa våra priser, men då ska vi inte
            göra det på ett sådant sätt att vi ökar den totala konsumtionen.
          </note>
          <note type="speaker">
            Anf. 98 GUNNAR ANDRÉN (fp) replik:
          </note>
          <note>
            Fru talman! Jag är glad att jag också slipper diskutera energipolitiken
            med Roger Tiefensee. Vi är eniga även på den punkten.
          </note>
          <note>
            Däremot vill jag ta upp en väldigt stor specialfråga, nämligen
            effektskatten och riskpremier. Jag håller med Roger Tiefensee
            om att det motiv som kan finnas för en effektskatt är att den
            skulle motsvara, som Moderaterna skriver, en tänkt kommersiell
            försäkringspremie för kärnkraftens riskkostnader. Jag kan hålla
            med om att det skulle kunna vara ett motiv.
          </note>
          <note>
            Men så har man inte gjort i Sverige. Det är inte det som är motivet.
            Den har ersatt en produktionsskatt. Det är det som är skillnaden.
          </note>
          <note>
            Då måste vi försöka reda ut vad det är som bör beskattas på energiområdet.
            Det ena man kan tänka sig är den produktion man har. Det kan vara
            en sak. Det kan vara på vattenkraft eller något annat. Det kan
            man tänka sig. Det andra är utsläppen av koldioxid.
          </note>
          <note>
            Men här har man någonting annat, nämligen en effektskatt. Och
            att det finns ett sådant tredje moment fattar jag inte, utan jag
            uppfattar bara att man lägger över kostnaderna någonstans.
          </note>
          <note>
            Däremot kan jag hålla med om själva försäkringsdelen. Men då
            måste man också, om man är riktig miljövän och det vet jag att
            Roger Tiefensee är värdera vilka risker det finns med utsläpp
            från kolkraftverk. Finns det inga risker där?
          </note>
          <note>
            De svenska kärnkraftverken är ju enligt Paris- eller Berlinkonventionen
            försäkrade så högt som det någonsin går. Jag tror att det är 3
            miljarder kronor per reaktor eller någonting sådant, som är det
            högsta tillåtna. Men jag förstår inte varför man ska ha en särskild
            effektskatt. En produktionsskatt kan jag förstå.
          </note>
          <note type="speaker">
            Anf. 99 ROGER TIEFENSEE (c) replik:
          </note>
          <note>
            Fru talman! Effektskatt eller produktionsskatt effektskatt är
            väl mer ett sätt att beräkna skattebasen egentligen. Motivet är
            inte en ändring från produktionsskatt till effektskatt, utan motivet
            är just kopplingen till kärnkraftsföretagens begränsade försäkringsskyldighet.
          </note>
          <note>
            Margaret Thatcher försökte i England privatisera kärnkraftverken.
            Det gick inte. Det fanns ingen marknad för det.
          </note>
          <note>
            Jag tycker som liberal marknadsekonom att varje energislag ska
            bära sina egna kostnader. Jag skulle gärna ta bort effektskatten
            men låta kärnkraftverken försäkras på en privat marknad. Då tror
            jag att den skulle avveckla sig själv.
          </note>
          <note>
            Det skulle vara intressant att höra hur Gunnar Andrén, som jag
            också förutsätter är liberal ekonom, ser på det.
          </note>
          <note type="speaker">
            Anf. 100 GUNNAR ANDRÉN (fp) replik:
          </note>
          <note>
            Fru talman! Jag tycker att det är ett logiskt resonemang som
            Roger Tiefensee för, nämligen att man kan diskutera hur höga riskpremierna
            ska vara. Såvitt jag förstår har man i Sverige bundit sig för
            de här internationella konventionerna. Men det är klart att också
            de kan omprövas, även om varken jag eller Roger Tiefensee just
            nu och här vet exakt hur detta ska gå till. Men det är säkert
            fullt möjligt att göra detta.
          </note>
          <note>
            Jag tycker fortfarande att det är väldigt ologiskt med en effektskatt.
            Det visar sig också att det finns ett undantag från den här effektskatten,
            nämligen om reaktorerna är avstängda 90 dagar eller något sådant
            tror jag att det är. Då reduceras helt plötsligt effektskatten.
            I det fallet säger man ju att det i själva verket är någon form
            av produktionsskatt. Ska man ha en effektskatt tycker jag att
            man också måste ha det på andra anläggningar. Jag tycker att detta
            är ologiskt.
          </note>
          <note>
            I fråga om försäkringspremierna är vi goda marknadsekonomer.
            Det kan vi diskutera. Men då ska det inte bara gälla för kärnkraftverk.
            Det ska också gälla för kolkraftverk.
          </note>
          <note type="speaker">
            Anf. 101 ROGER TIEFENSEE (c) replik:
          </note>
          <note>
            Fru talman! I och med att effektskatten reduceras när kärnkraftverket
            inte producerar blir det ju återigen ett sätt att beräkna skatten.
            Jag skulle mycket väl kunna tänka mig att man har den som en ren
            produktionsskatt.
          </note>
          <note>
            Gunnar Andrén tog i sitt första inlägg upp kolkraftverk. Jag
            tycker att vi mycket väl skulle kunna beskatta importerad el,
            alltså på något sätt få den riktiga styrningen. Det är ett problem
            att det är billigare att importera dansk kolkraft.
          </note>
          <note>
            Det tror jag att vi kan lösa om vi får bra handelssystem för
            utsläppsrätter. Då kommer de externa effekterna från produktion
            av dansk kolkraft också att hamna på danska kolkraftverk och därmed
            på dansk el.
          </note>
          <note type="speaker">
            Anf. 102 BARBRO FELTZING (mp):
          </note>
          <note>
            Fru talman! När vi pratar om energibeskattning handlar det om
            klimatfrågan. Klimatfrågan handlar om ansvar och rättvisa. Den
            är lokal, nationell och internationell. Vi vet att koldioxidskatten
            kommer att höjas etappvis och inom ramen för den gröna skatteväxlingen.
          </note>
          <note>
            Sverige bör verka för ett majoritetsbeslut med en miniminivå
            på koldioxidskatten inom EU. För nästa åtagandeperiod inom Kyotosamarbetet
            bör Sverige verka för mål som relaterar till genomsnittligt utsläpp
            per person, och utsläpp från internationella transporter ska omfattas.
          </note>
          <note>
            Eko-ekonomer världen över har tidigare förordat en grön skatteväxling
            så att vi ska kunna klara våra klimatproblem på jorden. De säger
            att det är den nästan enda vägen att gå för att våra barn och
            barnbarn ska få en dräglig tillvaro.
          </note>
          <note>
            Havsytan höjs när isen vid våra poler smälter. Det syns tydligt
            på Grönland, där jag har haft många kontakter. Man ser hur isen
            rasar ned i vattnet och smälter. Vi vet att det höjer havsnivån.
            Växthuseffekten är en realitet. Även om vissa forskare går emot
            detta är de flesta överens om att det är en realitet. Det är nödvändigt
            och viktigt för våra barns och barnbarns framtid att förbränningen
            av fossila bränslen minskar.
          </note>
          <note>
            På klimatområdet är det de ekonomiska styrmedlen som är det mest
            kostnadseffektiva styrmedlet. Vi i Miljöpartiet vill skatteväxla
            100 miljarder kronor på tio år. I den gröna skatteväxlingen inkluderas
            åtminstone en höjning av koldioxidskatten på 15 öre per år. Vi
            vill också utvärdera effekten av detta. Miljöpartiet, Vänsterpartiet
            och regeringen har kommit överens om den gröna skatteväxlingen.
            Det är bra. Vi skatteväxlar 30 miljarder under en tioårsperiod.
            Det skatteväxlas sammanlagt 8,3 miljarder.
          </note>
          <note>
            Koldioxidskatten infördes 1991. Då var den lika hög för både
            villaägare och Volvos fabriker. Därefter har den bland annat sänkts
            för energiintensiva industrier. Sedan sänktes koldioxidskatten
            för industrin till en allmän nivå. Sedan togs energiskatten bort.
            Då såg man hur koldioxidutsläppen ökade från industrins oljeanvändning.
            Därför måste en fortsatt grön skatteväxling riktas dit där den
            ger resultat.
          </note>
          <note>
            Det ska då ske en kompensation. Nu har hushållen en hög koldioxidskatt
            medan vissa industrier har fråntagits skatten. Industrin ska då
            kompenseras genom att skatten för arbetskraften, det vill säga
            arbetskraftskostnaden, ska sänkas. Det är klart komplicerat för
            den energiintensiva industrin. Om skatten skulle sänkas för SSAB
            eller Cementa skulle en liten höjning radera ut lönsamheten snabbt.
            Därför har vi följt detta. Med EU:s energiskattedirektiv genomförs
            en höjning på 0,5 öre per kilowattimme för industrin. Jämfört
            med skogsindustrin kan de i stället ha en ökad biobränsleanvändning
            och därmed klara det bättre än andra energiintensiva företag.
          </note>
          <note>
            Det svenska klimatmålet definieras enligt regelverket som utsläpp
            från Sverige. Användningen av svenska fossileldade kraftverk ska
            jämföras med att inte använda svenska fossileldade kraftverk.
            Danmark ska sköta sitt. Danmark har ansvar för sina utsläpp. Att
            de drabbar oss är i viss mån självklart. Danmark har också sänkt
            sin kvot för koleldat med en miljon ton per år från 2002 till
            2003. Danmark har bytt till vindkraft, biogas och naturgas. Det
            blir i alla fall mindre koldioxidutsläpp.
          </note>
          <note>
            Med detta vill jag yrka bifall till reservation 5 i betänkandet.
            Claes Roxbergh kommer att prata om skatt på naturgrus.
          </note>
          <note type="speaker">
            Anf. 103 PER-OLOF SVENSSON (s):
          </note>
          <note>
            Fru talman! Som vi har hört att tidigare talare har varit inne
            på är punktskatter någonting fantastiskt! Det är inte bara en
            förutsättning för en del av vår välfärd i och med att de finansierar
            en del av det staten ger till kommuner och landsting, utan de
            ska också bidra till att vi röker mindre, till att vi super mindre,
            till att vi använder så miljövänliga drivmedel som möjligt, till
            att vi värmer våra bostäder så miljövänligt som möjligt, till
            att vi lägger så lite som möjligt på våra avfallsdeponier, till
            att vi inte slösar med naturgruset och de ska bidra till att vår
            tunga industri behåller sin konkurrenskraft, med mera.
          </note>
          <note>
            Ibland uppnår vi effekterna genom att punktskatterna är höga,
            ibland genom att de är låga och ibland genom att vi befriar någon
            från att betala punktskatt.
          </note>
          <note>
            Vi uppnår inte alltid det vi syftar till. När det gäller alkoholförbrukningen
            är det så att efter de nya reglerna som finns för privatinförsel,
            kombinerat med låga punktskattesatser som tillämpas i några av
            våra grannländer, har vi fått en privatinförsel som ökar alkoholanvändningen
            avsevärt. Några motionärer anser att lösningen på problemet ligger
            i att sänka de svenska alkoholskatterna. Jag tror inte att det
            är lösningen. En lägre svensk alkoholbeskattning skulle snarare
            få till resultat att billigare inhemsk sprit dricks i samma mängd
            eller mer än den billiga sprit man i dag för in över landets gränser.
            Resultatet skulle alltså inte bli positivt ur alkoholpolitisk
            synpunkt. Då måste en riktigare infallsvinkel vara att vi via
            EU försöker få till en minimibeskattning av alkoholen inom hela
            unionen, vilket också har förts fram i några motioner.
          </note>
          <note>
            Jag kan för min del inte förstå skillnaden mellan tobak och alkohol.
            När det gäller tobaksbeskattningen har unionen på grund av tobakens
            skadlighet enats om en minimibeskattning som är så hög att den
            definitivt bidrar till att hålla ned tobaksanvändningen. Naturligtvis
            är även alkoholens skadeverkningar av den omfattningen att det
            vore angeläget med höga gemensamma minimiskattesatser för att
            hålla ned förbrukningen. Svenska ministrar har vid ett antal tillfällen
            aktualiserat frågan i EU. Bland annat har statsministern och finansministern
            agerat och anfört folkhälsoperspektivet som anledning till behovet
            av gemensamma minimiskattesatser inom unionen. Båda har uttalat
            att de fortsätter att driva ärendet för att få till stånd minimiskattesatser
            på alkohol inom unionen.
          </note>
          <note>
            Dessutom måste vi naturligtvis använda andra metoder. Vi måste
            informera mer om alkoholens skadeverkningar. Vi måste se till
            att det finns lokaler och miljöer som är alkoholfria. Vi måste
            också se till att ungdomar och andra får en sådan uppväxt och
            sådan information under deras uppväxt att de inte lockas med att
            fastna i det nya alkoholbruket i Sverige. Jag är övertygad om
            att Socialdepartementet och folkhälsoministern arbetar aktivt
            med frågorna. Det ligger utanför skatteutskottets beslutskompetens
            att hantera dem.
          </note>
          <note>
            Fru talman! Ett antal motionärer framför önskemål angående energibeskattningen
            för företag. I den delen får jag hänvisa till att den så kallade
            SNED-utredningen nyligen har lämnat sitt utredningsförslag och
            att det för närvarande bereds på Finansdepartementet samt till
            att ett par propositioner som regeringen har aviserat kommer till
            riksdagen den närmaste tiden där bland annat den elintensiva industrins
            situation torde beröras.
          </note>
          <note>
            För övrigt när det gäller energifrågorna pågår diskussioner mellan
            regeringen och stödpartierna om den så kallade gröna skatteväxlingen,
            vars resultat, som eventuellt kommer att påverka skatterna på
            energin, väntas kunna redovisas i budgetpropositionen.
          </note>
          <note>
            Fru talman! Ytterligare ett antal motionärer begär att jordbrukarnas
            så kallade ryggsäck ska lyftas av. Kravet är bland annat sänkta
            skatter på diesel för jordbruksföretagen. Jag får hänvisa till
            en nyligen avlämnad skrivelse från regeringen till riksdagen angående
            genomförandet av EU:s jordbrukspolitik där överenskommelsen mellan
            Socialdemokraterna, Vänsterpartiet och Miljöpartiet redovisas.
            Där står bland annat om sänkt skatt på diesel och återförande
            av skatten på handelsgödsel.
          </note>
          <note>
            Flera andra motionsförslag har redan utretts eller bereds på
            annat sätt av regeringen eller EU-kommissionen. Bland annat gäller
            detta kravet på en skatt på fritidsbåtar, skatt på gjuterisand,
            vägtrafikbeskattning, kilometerskatt med mera.
          </note>
          <note>
            Med detta, fru talman, yrkar jag avslag på samtliga motioner
            och bifall till förslaget i betänkandet.
          </note>
          <note type="speaker">
            Anf. 104 LENNART HEDQUIST (m) replik:
          </note>
          <note>
            Fru talman! Först vill jag understryka att man i hög grad bör
            pröva att få till stånd högre minimiskatter på spritdrycker. Jag
            tycker att Sverige skulle kunna spela en aktivare roll i det avseendet.
            Det är nämligen viktigt. Samtidigt vet vi att dessa minimiskatter
            förmodligen kommer att ligga alldeles för lågt för att man med
            punktskatter skulle kunna få samma effektiva styrning av konsumtionen
            som vi tidigare har haft med den svenska prispolitiken. Därför
            är det alldeles uppenbart nödvändigt att se vilken roll prispolitiken
            och punktskatter på alkohol kan spela i framtiden för Sverige
            i relation till de andra verktygen, som Per-Olof Svensson också
            nämnde. Jag menar att man måste vara betydligt mer aktiv där för
            att kunna begränsa den totala konsumtionen och se till att framför
            allt alkolholmissbruket inte ökar.
          </note>
          <note>
            Jag tycker att man här i debatten förbiser det skulle vara intressant
            att höra en kommentar till det den stora införsel som nu sker
            till Sverige av alkoholdrycker och som leder till kriminell verksamhet,
            bland annat kriminell försäljning, men dessutom till lageruppbyggnad
            i de svenska hemmen. Den är alkoholpolitiskt oförsvarlig. Det
            är inte bra att det är lika god tillgänglighet i kylen till spritdrycker
            som det är till lättmjölk. Detta kommer att innebära att den totala
            alkoholkonsumtionen ökar. Det är därför som det är viktigt att
            se till att de alkoholdrycker som ska konsumeras i landet i så
            stor utsträckning som möjligt också ska inköpas i landet och beskattas
            i landet.
          </note>
          <note type="speaker">
            Anf. 105 PER-OLOF SVENSSON (s) replik:
          </note>
          <note>
            Fru talman! Jag kan hålla med om att det inte kan vara bra att
            det byggs upp lager med alkohol i människors enskilda hem. Det
            har säkert inte någon bra effekt. Men jag är inte så tveksam till
            att tala med EU som Lennart Hedquist för att försöka omvända andra
            länder. I fråga om tobaken var det samma sak. Det var inte en
            människa som för några år sedan kunde tro att Frankrike, Italien
            och andra länder skulle höja skatterna på tobak för ett folkhälsoperspektiv.
            Men det har gått. Och jag tror att även det här går.
          </note>
          <note>
            Jag tror att det är fel väg att ge efter och säga: Nu ger vi
            upp. Nu gör vi som Finland och lägger oss platt och ser vad som
            händer.
          </note>
          <note>
            Vi håller fast vid det här. Vi får se vad de utredningar som
            Kent Härstedt och andra arbetar med kommer fram till. Sedan fattar
            vi våra beslut i lugn och ro när vi har analyserat den situation
            som vi då befinner oss i.
          </note>
          <note>
            Vi har besökt olika länder, till exempel Slovenien. Där säger
            man att Sverige har en bra alkoholbeskattning, att man ska följa
            den och se till att den egna alkoholbeskattningen blir ungefär
            likadan så att man får samma effekter som Sverige har fått tidigare
            för att försöka förhindra det inhemska alkoholbruket.
          </note>
          <note type="speaker">
            Anf. 106 LENNART HEDQUIST (m) replik:
          </note>
          <note>
            Fru talman! Jag tror att det är svårt att förändra inställningen
            att vin och därmed även öl är matdrycker och att det bör vara
            det företrädesvis även i Sverige. Jag tror att det är svårt att
            argumentera för minimiskatter där.
          </note>
          <note>
            Men jag håller med Per-Olof Svensson om att man däremot bör kunna
            åstadkomma en ändring av beskattningen av spritdrycker. Där skulle
            man kunna ha samma argumentation som beträffande tobaken. I avvaktan
            på detta ska vi inte låta utvecklingen bara ha sin gång. Den är
            nämligen ur svensk synpunkt synnerligen otillfredsställande.
          </note>
          <note>
            Jag hänvisar till vad jag har sagt tidigare i dag om att man
            kan göra en väldigt klar prognos om vad som kommer att hända om
            ingenting görs. Dessvärre låter regeringen månaderna gå utan att
            göra någonting. Det enda som man har fått lov att göra är att
            skriva ned prognoserna för vilka skatteintäkter man får.
          </note>
          <note type="speaker">
            Anf. 107 PER-OLOF SVENSSON (s) replik:
          </note>
          <note>
            Fru talman! Nu är Lennart Hedquist orättvis. Det är inte det
            enda man gör. Man har tillsatt en särskild utredare som ser över
            frågan. Socialutskottet följer frågan. Folkhälsoministern följer
            frågan väldigt noga, och han kommer att lägga fram ett åtgärdsförslag.
          </note>
          <note>
            Jag är alltså övertygad om att vi inte ska ge upp. Vi ska inte
            lägga oss platt. Så lätt ska det inte gå. Om vi ser på detta globalt
            ser vi hur Kanada i förra veckan höjde skatterna på alkohol. Där
            har man inte gett upp, trots att man har konkurrens från länderna
            runtom. Vi ska inte heller ge upp. Men vi ska vidta de rätta åtgärderna.
          </note>
          <note type="speaker">
            Anf. 108 ROGER TIEFENSEE (c) replik:
          </note>
          <note>
            Fru talman! Det gläder mig att Per-Olof Svensson i sitt anförande
            tog upp jordbrukarnas ryggsäck. Men det bekymrar mig å andra sidan
            att Per-Olof Svensson också konkret och åtgärdsmässigt hänvisade
            till skrivelsen om en reformering av jordbrukspolitiken och den
            överenskommelse som regeringen har gjort med Vänsterpartiet och
            Miljöpartiet där man nämner sänkt skatt på diesel och återförande
            av skatt på handelsgödsel.
          </note>
          <note>
            Återförande av skatt på handelsgödsel har vi i dag. Men det har
            successivt minskat. Såvitt jag förstår ska pengarna som kommer
            in där i stället användas till att medfinansiera LFA-stöden, alltså
            less favoured area , inom EU:s jordbrukspolitik. Det innebär egentligen
            att man flyttar runt pengar som redan är jordbrukarnas. Detsamma
            gäller en sänkning av skatten på diesel. Om jag förstod Miljöpartiets
            förhandlare rätt handlar det om att skatten på diesel ska sänkas
            men att andra skatter ska höjas.
          </note>
          <note>
            Metaforen om ryggsäcken som jordbruket bär på handlar alltså
            inte bara om att man flyttar runt stenarna i ryggsäcken. Belastningen
            kommer att vara densamma.
          </note>
          <note type="speaker">
            Anf. 109 PER-OLOF SVENSSON (s) replik:
          </note>
          <note>
            Fru talman! Jag har varken hört eller sett någonting annat än
            det som står i skrivelsen. I skrivelsen står det att skatten på
            diesel för jordbruksmaskiner ska sänkas från och med den 1 januari
            år 2005.
          </note>
          <note type="speaker">
            Anf. 110 ROGER TIEFENSEE (c) replik:
          </note>
          <note>
            Fru talman! Att den ska sänkas är ett steg på vägen. Sedan är
            frågan: Kommer den att sänkas till en konkurrenskraftig nivå?
            Det är väl nästa steg? Ett öre är också en sänkning, men det kanske
            inte så många jordbrukare blir speciellt glada över. Dieselskatten
            har ju höjts som en följd av den gröna skatteväxlingen. Det ena
            får alltså inte ta ut det andra. Vi måste se reella skattesänkningar
            för jordbruket. I EU:s jordbruksreform frikopplas nämligen stöden
            från produktionen. Då måste den rörliga delen i kalkylen förändras,
            annars kommer vi att få se att produktion läggs ned. Då blir det
            en stor miljöeffekt. De öppna landskapen kommer inte längre att
            vara öppna. Därför är det väldigt viktigt att produktionsjordbruket
            också får en sänkning av dieselskatten och även av andra särskatter
            så att man fortsätter att producera. Jordbruket får inte bara
            ha ett miljösyfte. Det måste också ses som en näring och erkännas
            som en näring.
          </note>
          <note type="speaker">
            Anf. 111 PER-OLOF SVENSSON (s) replik:
          </note>
          <note>
            Fru talman! Jag litar fullt och fast på regeringen och på de
            förhandlare som Miljöpartiet och Vänsterpartiet har haft som har
            sagt att detta ska ske. Men regeringen har ingen beslutskompetens
            när det gäller skatter. Det är vi i skatteutskottet som ska lägga
            fram sådana förslag så småningom.
          </note>
          <note>
            Jag förutsätter att vi får en diskussion i höst med anledning
            av budgetpropositionen om just dessa skatter. Jag tror säkert
            att de tre partierna kommer att leva upp till det som de har sagt.
            Från och med den 1 januari år 2005 ska skatten på diesel till
            jordbruksmaskiner sänkas.
          </note>
          <note type="speaker">
            Anf. 112 GUNNAR ANDRÉN (fp) replik:
          </note>
          <note>
            Fru talman! Jag är glad att jag slipper diskutera alkoholbeskattningen
            med Per-Olof Svensson. Vi tycks vara eniga i den frågan.
          </note>
          <note>
            Den senaste replikväxlingen påminner mig om Ulf Peder Olrogs
            berömda melodi Ett öre mer för mjölken . Det för mig till s. 17
            i skatteutskottets betänkande 24. Där talas det om allt som skatteväxlingen
            har lett till. Jag trodde att Per-Olof Svensson för Socialdemokraternas
            del skulle läsa in detta i protokollet eftersom det kan vara bra
            att ha allt som skatteväxlingen har lett till i en valbroschyr.
            Men eftersom han överraskande nog inte gjorde det ska jag gärna
            göra det eftersom det kan vara väldigt bra att ha, alltså allt
            det som dessa pengar har räckt till. Vi är för skatteväxling.
            Men det har räckt till otroligt mycket.
          </note>
          <note>
            År 2001 var det höjda grundavdrag för löntagare och pensionärer
            och sänkta arbetsgivaravgifter och egenavgifter för företagare.
          </note>
          <note>
            År 2002 var det höjda grundavdrag i inkomstskatten, höjd koldioxidskatt
            på bränslen för uppvärmning, höjd energiskatt på el samt höjd
            avfallsskatt.
          </note>
          <note>
            År 2003 bestod skatteväxlingen av sänkt inkomstskatt för låg-
            och medelinkomsttagare.
          </note>
          <note>
            Det är inte dåligt. Det enda jag efterlyser i det här fallet,
            P-O Svensson, är vilka belopp det rör sig om. Jag kan möjligen
            förstå att man har avstått från att skriva ut vilka belopp det
            rör sig om här. Det är väldigt målande. Jag ska inte säga mer
            eftersom jag inte vet vilka belopp det rör sig om, men det skulle
            vara intressant att veta hur mycket skatterna har sänkts de senaste
            åren för medel- och låginkomsttagare.
          </note>
          <note type="speaker">
            Anf. 113 PER-OLOF SVENSSON (s) replik:
          </note>
          <note>
            Fru talman! Jag är övertygad om att alla tre partierna Socialdemokraterna,
            Miljöpartiet och Vänsterpartiet tackar för den gratisreklam man
            fick för att man har gjort så hemskt mycket.
          </note>
          <note>
            Jag kan inte säga vilka de exakta beloppen är och vad det ena
            eller det andra har gett. Det har gett effekter på samtliga ställen
            som man räknar upp. Och jag kan tänka mig att det inte finns något
            fel i de här uppgifterna. De är skrivna av våra tjänstemän på
            skatteutskottets kansli. De har säkert fört in alldeles rätt uppgifter.
          </note>
          <note type="speaker">
            Anf. 114 GUNNAR ANDRÉN (fp) replik:
          </note>
          <note>
            Fru talman! Om detta är jag helt övertygad. Varenda sak som står
            här är alldeles rätt och att det har räckt till så här många saker.
            Men min fråga är: När man nu har gjort denna väldigt förnämliga
            skattesänkning på skattesänkning, varför underlåter man då så
            medvetet från det finansdepartement som har så väldiga resurser
            att tala om hur mycket pengar det rör sig om, utöver att det totalt
            rör sig om 8 miljarder? Det står ju här. Men hur mycket rör det
            sig om för de enskilda människorna? Det tycker jag vore väldigt
            intressant att höra.
          </note>
          <note>
            Jag tycker att det var ett väldigt sympatiskt anförande som herr
            Svensson höll här. Han undvek dock att ta upp ganska många konkreta
            frågor.
          </note>
          <note>
            Jag hade en diskussion med Roger Tiefensee här tidigare om effektskatten,
            som ni Socialdemokrater står för. Jag tror att det är en viktig
            fråga för energipolitiken hur man ser på effekt och produktion.
            Är det på det sättet att ni alltid kommer att vara bundna till
            att ha effektskatt och att den bara ska vara på just kärnkraft?
            Eller skulle det kunna finnas möjligheter till en rationellare
            energibeskattning om man gick över till en produktionsskatt? Jag
            skulle gärna vilja höra det. Jag tror att många ute i landet skulle
            vara intresserade av att höra från en av skatteutskottets många
            socialdemokratiska ledamöter om effektskatt är något som kanske
            också ska införas på andra områden eller om produktionsskatt är
            det som ni egentligen skulle vilja ha, bland annat för att värna
            de väldigt elberoende företagen i Värmland, i Gästrikland och
            i övriga delar av norra Sverige.
          </note>
          <note type="speaker">
            Anf. 115 PER-OLOF SVENSSON (s) replik:
          </note>
          <note>
            Fru talman! Jag tror att effektskatten på kärnkraften är bra.
            Den stimulerar kärnkraften till att verkligen producera så mycket
            det går. Man betalar alltså en skatt utifrån den effekt som kan
            framställas och inte utifrån den effekt som produceras. Jag tror
            att den är bra. Den stimulerar alltså till att se till att det
            fungerar bra och att så mycket som möjligt produceras, för om
            kärnkraftverken producerar mindre blir det fortfarande samma effektskatt.
            Det kan hända att effektskatten även kan användas på andra områden.
            Det vet jag inte i dag, men man kan naturligtvis titta på om det
            är klokt att införa det någonstans. I så fall ska man göra det.
            Är det mindre klokt ska man inte göra det.
          </note>
          <note type="speaker">
            Anf. 116 CLAES ROXBERGH (mp):
          </note>
          <note>
            Fru talman! Jag tänkte prata om naturgrus.
          </note>
          <note>
            Naturgrus är en begränsad tillgång, en tillgång som vi sakta
            men säkert äter ut och använder till ibland helt onödiga saker
            som vi skulle kunna använda annat material till.
          </note>
          <note>
            Naturgruset har också den egenskapen att det behövs för vattenrening.
            I våra större städer hämtar vi vårt dricksvatten från ytvattentäkter,
            och i de städerna behöver vi filtrera vattnet för att det ska
            bli ett bra dricksvatten. Det betyder att vi har en konflikt mellan
            att å ena sidan bevara naturgruset till dem som kommer efter oss,
            så att vi inte har grävt upp allting, och å andra sidan använda
            det för vattenrening och för den användning som har expanderat,
            nämligen till byggnadsändamål, betong och många andra applikationer.
          </note>
          <note>
            Nu visar det sig att flera av de här användningarna kan ersättas.
            Man kan använda bergkross i stället. Vissa av de här förändringarna
            går att göra utan problem. I stället för att använda grus runt
            ledningar kan man använda bergkross. Det går alldeles utmärkt.
            Däremot finns det några applikationer som är betydligt svårare,
            bland annat betong. Där har man lyckats ersätta de större fraktionerna
            med betongkross, men fortfarande måste man ha naturgrus till de
            mindre fraktionerna.
          </note>
          <note>
            Här behöver det göras ett forskningsarbete för att få fram en
            betong baserad på krossmaterial. Det handlar om att forska om
            hur man krossar, hur man får rätt form på kornen och hur man gör
            en bra betong av detta. Det är något som kommer att gå att göra,
            men det krävs forskningsinsatser. De forskningsinsatser som är
            beskrivna i betänkandet räcker inte.
          </note>
          <note>
            Mitt förslag i min motion var att vi skulle ta 2 kronor per ton
            naturgrus och återföra det till branschen för forsknings- och
            utvecklingsinsatser, som jag menar är nödvändiga. Som förbrukningen
            nu ser ut kommer vi inte att klara de målsättningar för naturgrusanvändningen
            som är uppsatta och som vi har beslutat om. Vi gör slut på för
            mycket.
          </note>
          <note>
            Sveriges riksdag måste tänka på detta och faktiskt vidta åtgärder.
            En tvåkrona för forsknings- och utvecklingsinsatser tycker jag
            faktiskt är det minsta vi skulle kunna åstadkomma.
          </note>
          <note>
            Därmed skulle jag vilja yrka bifall till reservation 24.
          </note>
          <note type="speaker">
            Anf. 117 BENGT-ANDERS JOHANSSON (m):
          </note>
          <note>
            Fru talman! Jag skulle i all korthet vilja ta upp en fråga som
            handlar om taxfreeförsäljning på flygplatser, eftersom jag är
            författare till en motion som har behandlats av utskottet som
            tar upp just den frågan.
          </note>
          <note>
            Det här berör vanligt folk i högsta grad. Jag har gjort egna
            iakttagelser när jag har varit ute på olika flygplatser i världen.
            Jag har sett hur människor kånkar och bär, som jag uttrycker det,
            ofta under stress. Det ska bäras i långa korridorer, gater, kontroller
            etcetera. Jag har sett detta väldigt ofta.
          </note>
          <note>
            Dessutom drar man med sig helt onödig vikt i flygplanen som ska
            lyftas upp till 10 000 meters höjd. Det kostar mycket pengar att
            ödsla bränsle på detta. Det är också en miljöfråga. Det är dessutom
            brandfarligt, därför att alkohol brinner fruktansvärt lätt, och
            det är tungt. Det skulle kunna ge vissa positiva effekter om man
            kunde handla när man väl har landat, alltså i Sverige.
          </note>
          <note>
            Utskottet hänvisar i sin outgrundliga vishet till ett betänkande,
            2000/01:SkU17. Läser man det blir man inte speciellt mycket mer
            övertygad om att det här skulle strida mot så kallade grundläggande
            principer, som det hänvisas till i betänkandet. Men det må så
            vara. Däremot säger man i utskottets ställningstagande att utskottet
            inte kan se några avgörande fördelar med ett avsteg från denna
            princip för flygpassagerarna.
          </note>
          <note>
            Fru talman! Jag måste få ställa frågan: Har ingen i detta utskott
            någonsin befunnit sig på en flygplats? I så fall vore det en rättskaffens
            sak om riksdagens internationella enhet skulle kunna ordna en
            studieresa för denna förtjusande församling, för att ge den någon
            inblick i hur det faktiskt fungerar där ute, där åtminstone jag
            rör mig med en viss regelbundenhet.
          </note>
          <note>
            Jag ska inte ödsla kammarens tid med att kräva bifall till min
            motion den här gången av det skälet att det kanske vore på sin
            plats att ge utskottet en möjlighet att åtminstone till nästa
            riksdagsår skaffa sig en någorlunda uppfattning om hur det fungerar
            för vanligt folk där ute. Jag är alldeles övertygad om att om
            man då avstyrker den blir det inte med den motiveringstext som
            man nu har, utan i så fall får man hitta något mer intellektuellt,
            klokt och verklighetsanknutet.
          </note>
          <note>
            Med visshet om att skatteutskottet nu kommer att göra en studieresa
            för att berika sin kunskap och därigenom också öka sin möjlighet
            att företräda vanligt folk tackar jag för mig.
          </note>
          <note>
            Överläggningen var härmed avslutad.
          </note>
          <note>
            14 § Allmänna motioner om taxering, skattebetalning och folkbokföring
          </note>
          <note type="speaker">
            Anf. 118 CATHARINA BRÅKENHIELM (s):
          </note>
          <note>
            Fru talman! I betänkandet Allmänna motioner om taxering, skattebetalning
            och folkbokföring behandlas 36 motioner som har skrivits under
            den allmänna motionstiden i höstas. Till det här betänkandet har
            det lämnats in tolv reservationer.
          </note>
          <note>
            Lite rapsodiskt uppräknat handlar motionerna om ansvar för underentreprenörernas
            skatter och avgifter, bättre kontroll av kontanthandeln och kraftigare
            insatser mot svartarbete.
          </note>
          <note>
            Man behandlar också motioner om förändring av regler för tilldelning
            av F-skattsedel, uppgifter om bland annat arbetsgivaravgifter
            på slutskattsedeln, diverse uppgifter på lönebeskedet, längre
            perioder för momsredovisning för småföretag och slopande av moms
            mellan momspliktiga företag.
          </note>
          <note>
            Man motionerar också om avskaffandet av generalklausulen i skatteflyktslagen
            och frågan om rimlig tid för avgörande om skattetillägg och ersättning
            för kostnader i ärenden om mål och skatt.
          </note>
          <note>
            Vidare vill man ha en ändring av lagstiftningen eller utredning
            beträffande olika rättssäkerhetsfrågor på skatteområdet och förändringar
            i en rad folkbokföringsfrågor.
          </note>
          <note>
            De frågeställningar som tas upp i motionerna regleras i huvudsak
            i fyra lagar: skattebetalningslagen, lagen om självdeklarationer
            och kontrolluppgifter, taxeringslagen och folkbokföringslagen.
          </note>
          <note>
            Fru talman! Utskottet föreslår att riksdagen avslår alla motioner
            men betonar samtidigt vikten av att regeringen och Skatteverket
            även i fortsättningen arbetar målmedvetet och med full kraft för
            att bekämpa skatteundandragande och svartarbete.
          </note>
          <note>
            Fru talman! Med de här innehållsförtecknande raderna lämnar jag
            med varm hand över betänkandet till skatteutskottets ledamöter
            och lutar mig tillbaka för att lyssna på en givande torsdagsdebatt.
          </note>
          <note type="speaker">
            Anf. 119 ULF SJÖSTEN (m):
          </note>
          <note>
            Fru talman! Det är trevligt att få inleda den här intressanta
            debatten.
          </note>
          <note>
            I en gemensam motion från Moderaterna, Folkpartiet och Kristdemokraterna
            pekar vi på att möjligheterna att i dag få en F-skattsedel är
            alltför begränsade. De regler som tillämpas i dag stimulerar inte
            entreprenörskap och uppmuntrar inte människor som har förmåga
            och vilja att skapa något ofta ur ingenting.
          </note>
          <note>
            Nya företag och växande befintliga företag är nyckeln till tillväxt
            och utveckling i Sverige, något som vårt land just nu så innerligt
            väl behöver. En mer generös inställning till möjligheten att erhålla
            F-skattsedel skulle bidra till etablering av nya företag.
          </note>
          <note>
            Det finns tyvärr människor som under täckmantel av näringsverksamhet
            opererar i en svart oredovisad sektor, en sektor som enligt vissa
            bedömare i dag uppgår till ofattbara 150 miljarder kronor per
            år. F-skattsedeln får aldrig bli ett verktyg för dessa oseriösa
            människors brottsliga verksamhet det här förhållandet uppmärksammar
            Moderaterna, Folkpartiet och Kristdemokraterna i sin gemensamma
            reservation. Samtidigt får dessa kriminella personer inte förhindra
            en nödvändig reformering av F-skattesystemet.
          </note>
          <note>
            Nu finns en möjlighet att göra något konkret och positivt för
            företagandet i Sverige. Den möjligheten tar inte Socialdemokraterna
            och stödpartierna, utan beskedet är som vanligt att man väntar.
          </note>
          <note>
            Dagens krav på F-skattsedel innebär att företagandet inom tjänstesektorn
            hindras allvarligt.
          </note>
          <note>
            Det har tidigare påtalats hur pinsamt för Sverige och plågsamt
            för de drabbade det är att Sverige har blivit fällt för brott
            mot de mänskliga rättigheterna i Europadomstolen. Reglerna om
            skattetillägg strider mot Europakonventionen angående skydd för
            de mänskliga rättigheterna och de grundläggande friheterna.
          </note>
          <note>
            Fru talman! Det är högst basala fri- och rättigheter som Sverige,
            enligt Europadomstolen, har brutit mot.
          </note>
          <note>
            Det tar alldeles för lång tid att få en rättslig prövning av
            ett skattetillägg. Enskilda företagare kan inte få anstånd med
            verkställigheten av besluten till dess att saken har prövats i
            domstol. Det innebär att straffet utmäts innan det finns en lagakraftvunnen
            dom i ärendet.
          </note>
          <note>
            Av detta följer också att det bör vara Skatteverkets sak att
            visa att det är företagaren som har förfarit oaktsamt eller haft
            uppsåt att lämna felaktiga uppgifter för att man ska kunna utdöma
            skattetillägg och upptaxering.
          </note>
          <note>
            Jag är övertygad om att de allra flesta tycker att det är mycket
            rimliga anmärkningar som Europadomstolen har riktat mot Sverige
            när det gäller skattetilläggen. Socialdemokrater, vänsterpartister
            och miljöpartister i riksdagen torde höra till en försvinnande
            liten minoritet som uppenbarligen inte delar den uppfattningen.
            Det visar med all önskvärd tydlighet vilken syn dessa partier
            har på det svenska företagandet.
          </note>
          <note>
            För andra gången, fru talman, står jag här i talarstolen och
            framför kravet på en parlamentarisk utredning för att förstärka
            rättssäkerheten i skatteprocessen. Inriktningen bör vara att man
            ska eliminera tillgripandet av tvångsåtgärder utan en noggrann
            rättslig prövning, se över den långsamma skatteprocessen och förvaltningsdomstolarnas
            organisation och metoder och granska deras kompetens på skatteområdet.
          </note>
          <note>
            Fru talman! Rättssäkerheten på skatteområdet har stora brister,
            brister som påverkar enskilda människor och deras verksamheter
            på ett mycket påtagligt sätt. Det krävs ett ökat arbete med regelverk,
            lagstiftning och metodfrågor, där transparens och förståelighet
            är nyckelord. Trots detta misstänker jag att majoriteten i riksdagen,
            bestående av just socialdemokrater, vänsterpartister och miljöpartister,
            kommer att rösta ned förslaget om en parlamentarisk utredning.
            Varför?
          </note>
          <note>
            Jag har nu redovisat gemensamma borgerliga förslag och moderata
            förslag som syftar till att stärka rättssäkerheten för den enskilde
            och för företagen. Det är förslag som syftar till att skapa balans
            mellan den oftast svage, den enskilde eller dennes företag och
            statens organ för uppföljning och kontroll.
          </note>
          <note>
            Fru talman! Vi vet alla som sitter här i kammaren i dag att rättssäkerheten
            brister på skatteområdet. Det är dags att vidta konkreta åtgärder.
          </note>
          <note>
            Ska vi lyckas med bekämpningen av grov ekonomisk brottslighet
            i näringsverksamhet och osunt utnyttjande av välfärdssystemen,
            som bidragsfusk, måste skattesystemet och de omgivande regelverken
            ha en mycket stor legitimitet hos de allra flesta.
          </note>
          <note>
            De måste vara lättare att ta till sig och upplevas som rättvisa
            och rimliga. Regler måste förenklas och i många fall tas bort
            för att stimulera tillväxt och utveckling och för att förbättra
            rättssäkerheten på skatteområdet.
          </note>
          <note>
            Den uppgiften klarar inte Sverige fullt ut i dag, och därför,
            fru talman, måste vi alla visa att vi tar allvarliga missförhållanden
            på allvar. Ett viktigt steg skulle vara att tillsätta just den
            parlamentariska utredning som jag talade om tidigare med tydligt
            uppdrag: Lägg fram förslag som förbättrar rättssäkerheten på skatteområdet.
          </note>
          <note>
            Fru talman! Jag står bakom samtliga moderata reservationer i
            det här betänkandet men yrkar bifall endast till reservation nr
            1.
          </note>
          <note type="speaker">
            Anf. 120 ANNE-MARIE EKSTRÖM (fp):
          </note>
          <note>
            Fru talman! Vi behöver tillväxt. Det är ett populärt ord i dessa
            dagar. Men vad är egentligen tillväxt? Definitionen är inte lätt.
            Det är inte lätt att definiera det så att det förstås av alla.
            Alla har sin egen tolkning, och jag har också min.
          </note>
          <note>
            Genom att man i samhället tar till vara de resurser som finns
            hos varje människa i stället för att lämna en del grupper utanför
            ökar det som produceras. Därigenom kommer det också att finnas
            mer pengar att fördela till välfärden.
          </note>
          <note>
            Arbete är grunden för välstånd. Ju färre som är arbetslösa och
            sjukskrivna, desto mer resurser finns det för både privat konsumtion
            och offentligt finansierad välfärd. För att få fler människor
            i arbete behöver fler företag startas och det behövs fler åtgärder
            för att få sjukskrivna tillbaka i arbetslivet.
          </note>
          <note>
            Den sista frågan behandlas i andra utskott och andra betänkanden,
            varför jag håller mig till frågan om fler företag.
          </note>
          <note>
            Herr talman! Vi behöver alltså fler företag och fler företagare.
            Entreprenörer som vill starta ett företag ska möta så få hinder
            som möjligt. När stora företag lägger ned eller flyttar utomlands
            behövs de små företagen, företag som sedan i sin tur kan växa
            och skapa fler jobb.
          </note>
          <note>
            Då behövs en annan syn på företagande. Krångliga regler måste
            försvinna och entreprenörer betraktas som hjältar, inte som pestsmittade.
            Många av de motioner som behandlas i detta betänkande innebär
            det förstnämnda, det vill säga att entreprenörer och företagare
            är hjältar och att de ska få den uppbackning som en hjälte behöver.
          </note>
          <note>
            Herr talman! Jag har en väninna i Borås som är psykiatrisjuksköterska
            och som är trött på otaliga omorganisationer inom kommunen. Hon
            vill i stället starta eget där hon kan arbeta med rehabilitering
            och rådgivning. Men hon får inte en F-skattsedel. Den förutfattade
            meningen om en sjuksköterska är att hon oftast är det hon arbetar
            med att vårda sjuka på sjukhus och således har en anställning.
          </note>
          <note>
            Den sistnämnda uppfattningen har jag själv hört en tjänsteman
            på Skatteverket uttala.
          </note>
          <note>
            Herr talman! I dag arbetar många kvinnor, precis som min bekant,
            inom den offentliga sektorn. Många skulle säkert våga pröva att
            starta eget, och det är olyckligt att förutfattade meningar och
            fördomar ska vara orsak till att inte fler kvinnor kan starta
            företag.
          </note>
          <note>
            När man vill starta ett företag innebär otidsenliga regler för
            att få F-skatt hinder för entreprenörer. De regler som säger att
            man inte tidigare får ha varit anställd hos uppdragsgivaren eller
            använda uppdragsgivarens utrustning eller endast ha ett fåtal
            kunder som anlitar företagets tjänster under långa tider hindrar
            nyföretagande inom tjänstesektorn. Det är inom tjänstesektorn
            som många av de nya företagen uppstår.
          </note>
          <note>
            Det får inte bli svårare att starta företag. Det måste bli lättare.
            Ett litet företag med någon eller några kunder och någon eller
            några anställda kan vara framtidens storföretag.
          </note>
          <note>
            Folkpartiet anser att det måste vara lättare att få F-skattsedel.
            Alla som vill ha en F-skattsedel för att kunna bedriva verksamhet
            i egen regi bör också få en sådan. Självklart får denne då inte
            ha skatteskulder eller näringsförbud. Samtidigt anser vi det också
            självklart, precis som Ulf Sjösten påtalade i sitt förra inlägg,
            att felaktiga innehav eller eventuella missbruk av F-skattsedel
            ska stävjas genom att man till exempel använder återkallelsemöjligheterna.
          </note>
          <note>
            För att det finns visst missbruk i vissa branscher ska inte alla
            som vill starta företag bli lidande. Företagande måste på alla
            sätt stimuleras, och färre krångliga regler är en förutsättning.
          </note>
          <note>
            Herr talman! Det betänkande vi diskuterar nu handlar om allt
            från regler för att få F-skatt till folkbokföring av misshandlade
            invandrarkvinnor. Det är alltså ett väldigt brett spektrum av
            frågor. Därför vill jag till sist säga några ord om just misshandlade
            invandrarkvinnor.
          </note>
          <note>
            Frågan, som handlar om skydd för dessa kvinnor, hör egentligen
            inte hemma här. Folkpartiet står inte heller med som undertecknare
            av det särskilda yttrande som handlar om detta. Jag vill ändå
            nämna att självklart anser vi det också viktigt att invandrarkvinnornas
            situation särskilt måste beaktas. Det bör finnas någon rätt för
            misshandlade kvinnor som tagit sin tillflykt till en kvinnojour
            och som riskerar att utvisas till sina tidigare hemländer.
          </note>
          <note>
            Herr talman! Till sist yrkar jag bifall till reservation 1 i
            betänkandet men står självklart bakom Folkpartiets övriga reservationer.
          </note>
          <note type="speaker">
            Anf. 121 LARS GUSTAFSSON (kd):
          </note>
          <note>
            Herr talman! Efter en uttömmande destillerad tidigare debatt
            kanske man kan avgränsa sig till ett något kortare inlägg.
          </note>
          <note>
            Det kommer att vara avgörande för Sveriges framtid att det blir
            fler företag och att det blir lättare att starta företag. Utan
            F-skattsedel är det svårt eller omöjligt att lagligt bedriva verksamhet.
            I dag finns problem på området. Bland annat kan den som utför
            tjänster åt sin förra arbetsgivare eller som bara har en uppdragsgivare
            ha svårt att få F-skattsedel.
          </note>
          <note>
            Utgångspunkten måste vara att alla som begär F-skattsedel ska
            tilldelas sådan. I dag ser vi hur det blir allt vanligare att
            kombinera egenföretagande med vanlig anställning. Många människor
            vill också kunna ha en vanlig anställning vissa perioder i livet
            och driva eget företag under andra perioder. Skattemyndigheten
            måste kunna handlägga ett önskemål om F-skattsedel på maximalt
            tre veckor. Så är tyvärr inte alltid fallet i dag.
          </note>
          <note>
            Majoriteten är kritisk till ett alltför generöst utdelande av
            F-skattsedel. Säkerligen tycker man att det rör sig om ett tricksande
            med skatter och arbetsrätt när före detta anställda jobbar åt
            sin före detta arbetsgivare genom enskild firma.
          </note>
          <note>
            Jag tycker att majoriteten i stället ska fråga sig hur det har
            kunnat bli på det här sättet och varför företag och enskilda söker
            den här typen av lösningar. Skatten på arbetsinkomster är för
            hög, och riskerna för en arbetsgivare med att anställa folk är
            tydligen för stora. Det är alltid bättre att angripa problemen
            vid roten än att jaga företeelser man ogillar.
          </note>
          <note>
            Herr talman! Till dess att dessa problem har rättats till tycker
            jag och Kristdemokraterna att alla som önskar ska kunna få F-skattsedel
            och att man ska stävja fusket.
          </note>
          <note>
            Jag yrkar slutligen bifall till reservation nr 1.
          </note>
          <note type="speaker">
            Anf. 122 MARIE ENGSTRÖM (v):
          </note>
          <note>
            Herr talman! Vänsterpartiet har en reservation i det här betänkandet
            och den handlar om skyddad identitet. Vi har tidigare motionerat
            i de här frågorna.
          </note>
          <note>
            Det här är en mycket viktig fråga. Det handlar i första hand
            om kvinnor som tvingas leva med skyddad identitet. Glädjande nog
            har man börjat samarbeta mellan olika offentliga förvaltningar
            för att skapa bättre rutiner så att man inte i onödan ska skydda
            de identiteter som behöver skyddas. Man har jobbat fram en övergripande
            policy. Det tycker vi naturligtvis är bra, och vi hälsar den utvecklingen.
            Det finns uppenbarligen också gemensamma dokument, information
            och utbildningsinsatser för att sådana här tråkiga konsekvenser
            inte ska behöva uppstå, som vi har sett alltför mycket av under
            åren.
          </note>
          <note>
            Vår reservation handlar om att det är viktigt att den här typen
            av arbete också sker över våra gränser, till exempel med andra
            nordiska länder. Vi tycker att det är oerhört viktigt. Vi tror
            att det finns mycket erfarenhet som vi från svensk sida kan dela
            med oss av i de här frågorna.
          </note>
          <note>
            Om jag ska ta upp några andra frågor i betänkandet är det favoriter
            i repris. Jag har läst några av reservationerna. Det finns en
            reservation som jag har sett många gånger, och den handlar om
            uppgifter om arbetsgivaravgifter på lönebesked. Vi får återigen
            konstatera att det står alla arbetsgivare fritt att skriva de
            uppgifterna på de lönebesked som de skickar till de anställda.
          </note>
          <note>
            Många gånger hör man från den borgerliga oppositionen klagomål
            över att det är för mycket krångel och byråkrati. För min del
            skulle det här innebära mer krångel och byråkrati, men de borgerliga
            vidhåller uppenbarligen den här typen av förslag.
          </note>
          <note>
            I en annan reservation tar man upp frågan om näringsidkare som
            har ojämn inkomst under året. Vi har från majoritetens sida tidigare
            konstaterat att det finns möjligheter att betala skatt bara under
            vissa månader av året om det skulle visa sig att verksamheten
            inte pågår hela året. Det är också en favorit i repris, som egentligen
            är att slå in öppna dörrar, som jag ser det.
          </note>
          <note>
            Det finns reservationer om F-skattsedel. I dag är det så att
            inte alla som söker F-skattsedel får det. Det finns också fog
            för att det är på det sättet. Om man ser till antalet ansökningar
            som avslås är det inte ett jättestort antal.
          </note>
          <note>
            Det finns ett problem kvar när det gäller F-skattsedel, och det
            är att man i vissa fall kan bli bedömd på olika sätt i olika delar
            av landet. Jag hoppas att det nya Skatteverket, med sin nya organisation,
            ska komma till rätta med det.
          </note>
          <note>
            Vi har också fått en annan diskussion om F-skattsedeln, och det
            är att det kanske är för lätt att få den. Det är en diskussion
            som framför allt fackföreningsrörelsen har fört fram på ett bra
            sätt. Det är någonting som vi också måste ta på allvar. Skatteverket
            har här lagt fram en rapport där man anvisar några medel för att
            komma till rätta med de problem som finns, till exempel via tidsbegränsad
            F-skattsedel. Vi får se om det finns möjlighet att komma till
            rätta med de problemen.
          </note>
          <note>
            Jag vill yrka bifall till reservation 12.
          </note>
          <note type="speaker">
            Anf. 123 ULF SJÖSTEN (m) replik:
          </note>
          <note>
            Herr talman! Rättssäkerheten på skatteområdet har, som tidigare
            sagts, stora brister. Enskilda människor och ofta små företag
            kommer i kläm och lider. Följden av samhällets åtgärder är inte
            sällan ekonomisk kollaps för de drabbade.
          </note>
          <note>
            Vi behöver en lagstiftning på detta område som sätter den enskilda
            människan i centrum. Vi behöver en lagstiftning som är förståelig
            och transparent för var och en. Vi behöver, menar jag och Moderaterna,
            en parlamentarisk utredning som ser över just dessa frågor.
          </note>
          <note>
            Min fråga, herr talman, till Marie Engström som representant
            för Vänsterpartiet är: Varför kommer ni vänsterpartister att rösta
            emot just detta förslag, som syftar till att stärka den lilla
            människans ställning i förhållande till en mycket stark stat med
            stora resurser på alla områden? Varför?
          </note>
          <note type="speaker">
            Anf. 124 MARIE ENGSTRÖM (v) replik:
          </note>
          <note>
            Herr talman! Ulf Sjösten får det att låta oerhört dramatiskt.
            Det är naturligtvis viktigt att i alla lägen värna rättstryggheten
            för den enskilda människan. När det gäller frågan om skattetillägg
            gjordes ändå vissa justeringar för inte så länge sedan, och därmed
            infördes också förbättringar. Vi får väl följa utvecklingen och
            tillämpningen av det förändrade regelsystem som gjordes. Det gjordes
            i syfte att stärka rättstryggheten för den enskilde.
          </note>
          <note>
            Det är en väldigt viktig fråga som Ulf Sjösten tar upp. För att
            vi ska få legitimitet för ett skattesystem måste det också finnas
            en rättstrygghet så att människor känner att det fungerar.
          </note>
          <note type="speaker">
            Anf. 125 ULF SJÖSTEN (m) replik:
          </note>
          <note>
            Herr talman! Det är ofta mycket dramatiskt för den enskilde som
            drabbas, på tal om dramatik, Marie Engström. Jag tycker att det
            är ett dåligt svar, som speglar att Vänsterpartiet inte prioriterar
            rättssäkerheten, i varje fall när det gäller skatteområdet.
          </note>
          <note type="speaker">
            Anf. 126 MARIE ENGSTRÖM (v) replik:
          </note>
          <note>
            Herr talman! Jag tycker att jag har gett ett ganska uttömmande
            svar när det gäller vikten av att värna rättstryggheten.
          </note>
          <note>
            Sedan noterar jag att Ulf Sjösten i de frågor som är ställda
            till mig inte på något sätt har preciserat sig eller talat om
            mer exakt vad det är han avser och vilka problem han menar finns
            i förvaltningsdomstolarna, vilka problem som uppstår i skatteprocessen
            och så vidare. Ett mer precist svar än det jag har gett har jag
            inte haft möjlighet att ge på den typ av frågor som jag har fått.
          </note>
          <note type="speaker">
            Anf. 127 ANNE-MARIE EKSTRÖM (fp) replik:
          </note>
          <note>
            Herr talman! Jag håller med Marie Engström om att det i vissa
            fall är för lätt att få F-skattsedel. Folkpartiet har ännu inte
            hunnit diskutera förslaget från Skatteverket. Det är självklart
            att missbruk ska beivras, och jag tror att man kan hitta en bra
            lösning för hur man ska komma till rätta med det.
          </note>
          <note>
            För den skull tycker jag inte att min väninna från Borås inte
            ska få möjlighet att bedriva företag bara därför att hon inte
            får F-skattsedel. Det finns en hel del fördomar om vad en sjuksköterska
            är. En sjuksköterska kan ju ha vilket konsultjobb som helst.
          </note>
          <note>
            Där vill jag sätta in pressen. Man måste kunna både ta och ge.
            Det får inte vara för lätt för dem som är oseriösa, men för den
            som är seriös måste det vara lätt att kunna få en F-skattsedel.
          </note>
          <note type="speaker">
            Anf. 128 MARIE ENGSTRÖM (v) replik:
          </note>
          <note>
            Herr talman! Vi har uppställda kriterier för vad näringsverksamhet
            ska vara. Det är dels att näringsverksamheten ska bedrivas yrkesmässigt,
            dels att det ska finnas självständighet. Det får naturligtvis
            inte råda några tvivel, när man kanske ska ha sin tidigare uppdragsgivare
            som enda kund, om man bedriver näringsverksamhet eller om man
            är anställd. Det finns ett gränsland där, som många gånger kan
            vara svårt att bedöma.
          </note>
          <note>
            Jag kan inte uttala mig om Anne-Marie Ekströms väninna jag känner
            inte till bakgrunden.
          </note>
          <note>
            Om jag ser till antalet ansökningar om F-skattsedel som inte
            beviljas tycker jag att ni från den borgerliga sidan målar upp
            en bild av att detta är ett jättestort problem. Jag kan inte riktigt
            ta till mig det. Det räcker med att titta på statistiken för att
            se att problemet inte kan vara så stort som ni vill göra gällande.
          </note>
          <note type="speaker">
            Anf. 129 ANNE-MARIE EKSTRÖM (fp) replik:
          </note>
          <note>
            Herr talman! Om problemet är stort eller inte spelar inte någon
            roll. Jag tycker att alla som är seriösa och vill starta ett företag
            ska få en möjlighet. Jag vet att det är olika på olika håll i
            landet, precis som Marie Engström sade. Men varför ska man vägra?
            Det finns många som jobbar inom olika branscher.
          </note>
          <note>
            När jag startade mitt företag började jag med att jobba åt min
            gamla arbetsgivare. Det var innan F-skattsedeln fanns. Kanske
            skulle jag inte ha fått den. Jag har dock försörjt mig på det
            i tio år.
          </note>
          <note>
            Marie Engström säger att vi har kriterier. Men kriterier måste
            man också kunna ändra. Man måste kunna både ge och ta. Man måste
            kunna sätta hårdare villkor där det missbrukas. Men sedan kan
            man ju vilja starta ett seriöst företag som kan växa. Det kan
            vara så att man har bara en uppdragsgivare när man börjar. Men
            man måste ju också ha en viss trygghet när man startar. Man börjar
            inte med att gå ut och marknadsföra sig och hitta massor av uppdragsgivare,
            utan man börjar kanske med bara en. Sedan kommer de andra uppdragsgivarna
            vartefter liksom möjligheten att anställa flera personer.
          </note>
          <note type="speaker">
            Anf. 130 MARIE ENGSTRÖM (v) replik:
          </note>
          <note>
            Herr talman! För ett antal år sedan, när vi här i huset införde
            F-skattsedeln, var det väldigt mycket konsumentintresset som var
            styrande. Rätt person ska betala skatter, och rätt person ska
            betala avgifter. Det ska inte råda någon tvekan därom. Det där
            måste man ha med sig i diskussionen.
          </note>
          <note>
            Under årens lopp har vi egentligen ändrat kriterierna för att
            få F-skattsedel. Det har varit lite för besvärligt i vissa avseenden,
            men det har vi faktiskt rättat till.
          </note>
          <note>
            Sett till statistiken över hur många som har F-skattsedel och
            hur många av dem som ansöker om en sådan som får den talar siffrorna
            sitt tydliga språk. Visst har vi trots allt lyckats bättre över
            ett antal år när det gäller de här frågorna. Därför vill jag återigen
            säga att jag tycker att ni målar upp en alldeles för svart bild
            över hur detta i dag fungerar.
          </note>
          <note type="speaker">
            Anf. 131 ROGER TIEFENSEE (c):
          </note>
          <note>
            Herr talman, ledamöter och åhörare! Vi diskuterar allmänna motioner
            om taxering, skattebetalning och folkbokföring. Man kan ju fråga
            sig hur kul det är. Men bortsett från om det är roligt eller inte
            så är det här viktiga frågor.
          </note>
          <note>
            Bland annat behandlar vi frågan om F-skattsedeln, som diskuterats
            i replikskiften tidigare här. Möjligheten att få F-skattsedel
            är viktig för att människor ska kunna starta och driva företag.
            Under de senaste månaderna har diskussionen om F-skattsedel tyvärr
            fokuserats på problem, som framför allt Byggnads i Skåne har kunnat
            pekat på. Det är viktigt att peka på det missbruk som sker och
            på att F-skattsedeln kan dras tillbaka i de fall där den missbrukas.
          </note>
          <note>
            Herr talman! Det är fel att låta vissa branschers och vissa personers
            missbruk av F-skattsedeln hindra tillkomsten av nya företag. Det
            är precis det som jag känner en oro för håller på att ske. Då
            har man fel perspektiv på företag och på företagare. För mig är
            det naturligt att många i Sverige skulle vilja starta företag
            lika naturligt som det är att vara anställd. Därför har Centerpartiet
            sagt vilket det raljerats över att varje person som föds i Sverige
            och varje person som finns i det här landet ska få en F-skattsedel.
            Den ska ligga där latent och kunna väckas när man har en affärsidé.
            Den ska bara kunna dras tillbaka vid missbruk eller så.
          </note>
          <note>
            I botten handlar vårt perspektiv egentligen om att vi behöver
            fler och även växande företag. Därmed får vi fler arbetstillfällen
            och fler anställda. Men det är just det som är problemet. Vi har
            ju snart att här hantera vårbudgeten. Vi ser där att arbetslösheten
            är skrämmande hög, och vi behöver hantera den. Då handlar det
            om att vi också behöver ha fler företag som kan anställa människor.
          </note>
          <note>
            Därför, herr talman, bör det bli lättare att få F-skattsedel.
            En begränsning i dag när det gäller att få F-skattsedel är det
            krav på oberoende som finns detta med om man har till exempel
            sin gamla arbetsgivare som enda uppdragsgivare. Det här hindrar
            exempelvis vårdpersonal med entreprenörsambitioner att starta
            företag. Det finns ju väldigt få potentiella arbetsgivare.
          </note>
          <note>
            I Sverige i dag har vi ordningen att vård, omsorg och utbildning
            har det offentliga hand om. Det är det offentliga som är givare
            av de tjänsterna. Det gör att det är svårt att starta företag
            inom vården och svårt att kunna köpa extratjänster inom vården.
            Däremot kan man få en bättre vård för sin hund. Det är alltså
            lättare att köpa vårdtjänster för sin hund eller att köpa plastikoperationer
            eller sådant som ligger utanför det offentliga ansvaret.
          </note>
          <note>
            Därmed har vi, tycker jag, skapat system som låser in och som
            begränsar entreprenörskapet och även möjligheterna att använda
            den välfärd som vi bygger upp till att också exempelvis få en
            bättre vård. Det hela kokar ned till att dagens regler hindrar
            till exempel kvinnors företagande. De hindrar skapandet och utvecklandet
            av småföretag.
          </note>
          <note>
            Herr talman! Även inom andra områden kan man se att den socialdemokratiska
            regeringen blundar för just perspektiven och behoven när det gäller
            de små företagen. Det kan till exempel gälla tidpunkten för när
            man ska betala in moms. Där är det skillnad mellan små och stora
            företag. Det är bara att läsa utskottsmajoritetens motivering
            för att inte ändra här. Centerpartiet tycker att man ska ha pengarna.
            Har man sålt en vara eller en tjänst är det i dag många gånger
            så att man tvingas betala in momsen innan man själv har fått in
            pengarna. Man får alltså likviditetsproblem som företag. Utskottets
            majoritet pekar i stället på statens likviditetsproblem, minskade
            intäkter genom att man får inkomsten i form av moms senare det
            är det som är perspektivet. Men okej, vi har olika perspektiv.
          </note>
          <note>
            Egentligen handlar det ju om att företagen gör staten en tjänst
            genom att se till att de här pengarna, mervärdesskatten, slussas
            in. Då borde man också lite grann se det hela ur företagens perspektiv.
            Centerpartiets förslag här är således att det borde vara enhetliga
            regler och att inbetalningsdag är den sista dagen i månaden efter,
            just för att på så sätt behandla små och stora företag lika.
          </note>
          <note>
            Avslutningsvis yrkar jag bifall till reservation 6.
          </note>
          <note type="speaker">
            Anf. 132 ULLA WESTER (s):
          </note>
          <note>
            Herr talman! I det här betänkandet behandlas enligt min mening
            alldeles för få motioner. Jag måste nämligen tyvärr konstatera
            att de borgerliga riksdagsledamöterna inte har skrivit en enda
            motion om skattekontroll. Ja, de har pratat här i dag vitt och
            brett, men att prata hjälper inte!
          </note>
          <note>
            I rättvisans namn måste jag ändå nämna att detta med undanhållande
            av skatt nästan betecknas som ett problem i två i stort sett likalydande
            motioner från kristdemokrater. De föreslår licenser och schablonbeskattning
            av viss kontanthandel. Men huvudinriktningen för författarna är
            att sänka skatten, minska krångel och underlätta för nyetableringar,
            inte att få bukt med svart arbete.
          </note>
          <note>
            Samtliga sex motioner om skattekontroll som finns i betänkandet
            är skrivna av socialdemokrater.
          </note>
          <note>
            En grundläggande princip för all företagsamhet är likvärdiga
            konkurrensförhållanden. Vi vet alla i varje fall borde vi veta
            att det finns stora bekymmer med F-skattsedeln. De partier som
            säger sig värna särskilt om småföretagarna bortser i själva verket
            från de seriösa företagarnas problem och möjligheter och motionerar
            avigt och rät om att det ska bli lättare att få F-skattsedel utfärdad.
          </note>
          <note>
            Centern vill att en sådan ska bifogas födelsebeviset. En folkpartist
            tycker att en F-skattsedel ska följa med kursintyget efter genomförd
            vårdutbildning. För mig känns detta både slarvigt och nonchalant.
          </note>
          <note>
            I den centerpartistiska reservationen om F-skattsedlarna nämns
            inte ett ord om att det finns de som använder detta instrument
            till att stjäla från oss alla. Tvärtom ger sig Roger Tiefensee
            i stället på Skatteverket och poängterar att F-skattsedel endast
            ska få återkallas på sakliga grunder. Det skulle vara smakligt
            om Centerns företrädare här och nu närmare ville redogöra för
            denna faktiskt mycket oroande anklagelse, att Skatteverket skulle
            återkalla F-skattsedel utan lagstöd.
          </note>
          <note>
            I reservation 1, som undertecknats av moderaterna, folkpartisterna
            och kristdemokraterna, finns faktiskt en liten passus som tar
            upp eventuella missbruk av F-skatteinnehav. De orden tycks ha
            tillkommit under konvulsioner. Genom att i nästa andetag föreslå
            att Skatteverket ska göra det som det faktiskt redan gör tycker
            tydligen reservanterna att de tar ett tillräckligt stort ansvar.
            Det enda nya är att reservanterna tycker att återkallelsereglerna
            fortlöpande ska följas upp och granskas. På den punkten är de
            redan bönhörda. Skatteverket har fått ett särskilt uppdrag att
            se över systemet både vad gäller tilldelning och vad gäller återkallelse.
          </note>
          <note>
            Det är så tråkigt och också obegripligt att den samlade borgerligheten
            sviker de seriösa företagarna. Man silar mygg men sväljer kameler
            och försöker övertyga oss alla om att företagen står och faller
            med om olika datum för inbetalningar och redovisningar av skatter
            och avgifter flyttas en dag hit eller dit. Att skriva sådana reservationer
            är att blunda riktigt hårt under skygglapparna.
          </note>
          <note>
            Det som är avgörande för hårfrisörssalongens överlevnad eller
            den nyöppnade restaurangens är självklart om konkurrenterna om
            hörnet kör svart eller vitt. Att se det och vilja göra någonting
            åt den ekonomiska brottsligheten är att värna om alla våra seriösa
            företagare och deras anställda.
          </note>
          <note>
            Det får, herr talman, aldrig råda någon tvekan om att samhället
            står på de hederliga företagens sida.
          </note>
          <note>
            Den borgerliga problembeskrivningen om hur svårt det är att få
            F-skattsedel saknar förankring i verkligheten, precis som Marie
            Engström var inne på. Det är nämligen knappt 2 % av över 63 000
            ansökningar om F-skattsedel som avslås med hänvisning till de
            så kallade självständighetskriterierna. Totalt avslås ungefär
            2 500 ansökningar.
          </note>
          <note>
            Nej, det tycks vara på något annat ställe som de borgerliga skorna
            klämmer. Kristdemokraterna berättar var det är i sin motion Fi308.
            Där skriver de följande: Företag som tvekar att anställa skulle
            kunna lägga ut uppdrag till intresserade personer utan att anställa
            dem.
          </note>
          <note>
            Det är, herr talman, precis detta hela saken handlar om, nämligen
            att via omvägen över F-skattsedlar uppnå en uppluckring av arbetsrätten.
            Vi socialdemokrater kommer aldrig att låta detta ske.
          </note>
          <note>
            Den som i dag har en anställning, som går omkring och bär på
            en bra affärsidé och har lust att starta eget, ska givetvis kunna
            göra det på ett smidigt sätt, självklart. Däremot och det är därför
            som de så kallade självständighetskriterierna måste finnas ska
            en anställd inte kunna tvingas av sin arbetsgivare att säga upp
            sitt jobb för att i stället sköta precis samma arbetsuppgifter
            men i egen regi bara för att det kortsiktigt skulle befria arbetsgivaren
            från ansvar. Alla förlorar på en sådan utveckling, givetvis även
            de seriösa arbetsgivarna, som riskerar att tappa både kontinuitet
            och kompetens i sina företag.
          </note>
          <note>
            Den slutsats jag drar av den borgerliga F-skattepolitiken måste
            tyvärr bli att en uppluckring av arbetsrätten ges högsta prioritet.
            Långt därefter kommer åtgärder mot ekonomisk brottslighet. Drömmen
            om minskad trygghet på arbetsmarknaden får tydligen kosta vad
            som helst för att bli sann.
          </note>
          <note>
            Till sist vill jag säga några ord om skattetilläggen. För bara
            ett år sedan antog vi här i riksdagen ett nytt och reformerat
            regelsystem för denna administrativa sanktion. Själva grundförutsättningarna
            för uttag av skattetillägg ändrade vi inte. I stället var det
            de subjektiva kriterierna för hel eller delvis befrielse från
            sanktionsavgiften som mjukades upp och gjordes mer nyanserade.
            Riskerna för att obetydliga och oavsiktliga fel eller missförstånd
            kommer att straffas med skattetillägg är numera mycket små, för
            att inte säga obefintliga.
          </note>
          <note>
            Detta och mer därtill har folkpartisterna glädjande nog insett
            och deltar inte i den borgerliga reservationen, som för övrigt
            tyvärr innehåller väldigt mycket sakfel och är ganska obegriplig.
            Reservanterna talar faktiskt mot sig själva. Det huvudförslag
            som de har, alltså att införa de subjektiva rekvisiten uppsåt
            och oaktsamhet som grund för skattetillägg, skulle nämligen medföra
            att fler får betala skattetillägg och att rättsotryggheten skulle
            öka. Dessutom skulle detta komma att bryta mot Europakonventionens
            artikel 4 i det sjunde protokollet. Det vore inte så bra.
          </note>
          <note>
            Det förhåller sig faktiskt så att Europadomstolen aldrig har
            kritiserat systemet med objektiva kriterier. Däremot har Sverige
            fått kritik för brister i skyndsamheten vid handläggning hos berörda
            skattemyndigheter och domstolar. Detta är i sanning allvarligt
            nog.
          </note>
          <note>
            Det nya, tydligare och mildare regelsystemet ska förhoppningsvis
            underlätta och därmed påskynda handläggningstiderna. Likaså förväntas
            införandet av det nya Skatteverket öka effektiviteten. Vi är alla
            helt eniga om att det är oacceptabelt att rättsprocesserna drar
            ut på tiden. Givetvis måste vi noga följa utvecklingen. Men låt
            oss i vart fall pröva det nya regelverket innan det döms ut.
          </note>
          <note>
            Jag ber att få avsluta, herr talman, med att yrka bifall till
            förslaget i betänkandet och avslag på samtliga reservationer.
          </note>
          <note type="speaker">
            Anf. 133 LARS GUSTAFSSON (kd) replik:
          </note>
          <note>
            Herr talman! Jag måste tyvärr säga att jag inte tycker att Ulla
            Wester är saklig i sin framställning. Det hon påstår är inte sant.
            Det är bara så att man i en reservation inte kan täcka in hela
            budgetförslaget, men Kristdemokraterna har avsatt ett stort antal
            extra miljoner till ökad skattekontroll. Sedan säger Ulla Wester
            att vi inte vill ha skattekontroll. Jag tycker faktiskt att det
            är lite oseriöst, men jag ska inte kommentera det mera.
          </note>
          <note>
            Vi besökte Skatteverket i tisdags, alla ledamöterna här. De framförde
            att man skulle kunna utdela tidsbegränsade F-skattsedlar. Jag
            undrar hur Ulla Wester ser på det.
          </note>
          <note>
            Sedan var det ett annat påpekande från Ulla Wester som jag tycker
            var osakligt. Hon sade att fakturatiden från de stora företag
            som har underentreprenörer ökar hela tiden. Man senarelägger fakturadatum,
            vilket gör att dessa underentreprenörer får stora kassaflöden
            av kontanter för att finansiera sin verksamhet. Annars orkar de
            inte med två tre månades senareläggning av betalningar av de stora
            företagen. Det finns flera sådana entreprenörer i Kinnared utanför
            Hyltebruk. Vi har flera underentreprenörer som tyvärr själva får
            finansiera skatten av egen kassa eftersom de inte får fakturor
            betalda av de stora företagen som villkorar detta.
          </note>
          <note>
            Det kan finnas situationer när dessa företag får kassabrist och
            måste kanske låna pengar eller säkra pengar på annat sätt. Så
            det som framförs är inte bara taget ur luften. Även om det inte
            var vår reservation vill jag ändå påtala hur det är. Det finns
            alltså ett problem där.
          </note>
          <note>
            Men skulle inte Ulla Wester kunna tänka sig en annan variant
            så att seriösa företagare lättare skulle kunna få tillgång till
            F-skattsedel?
          </note>
          <note type="speaker">
            Anf. 134 ULLA WESTER (s) replik:
          </note>
          <note>
            Herr talman! Hela mitt anförande bygger på att jag vill stödja
            de seriösa företagarna. Det hoppas jag att Lars Gustafsson förstår.
          </note>
          <note>
            Lars Gustafsson tycker också att jag är osaklig. Men var då snäll
            att ta fram en borgerlig motion som handlar om skattekontroll
            i det betänkande som vi nu behandlar! De är minsann inte lätta
            att hitta.
          </note>
          <note>
            När det gäller små företags bekymmer med betalningar vill jag
            på intet sätt nonchalera vare sig den frågan eller andra frågor
            som berörs i det här betänkande.
          </note>
          <note>
            Men det riktigt stora och viktiga är skattekontrollen. Det som
            avgör om en hårfrisörska ska klara sig är om konkurrenten på andra
            sidan gatan arbetar svart eller vitt. Det är det vi måste ta tag
            i, inte flytta inbetalningsdagar hit och dit.
          </note>
          <note type="speaker">
            Anf. 135 LARS GUSTAFSSON (kd) replik:
          </note>
          <note>
            Herr talman! Jag beklagar att Ulla Wester inte var med när Kristdemokraterna
            besökte en invandrare som hade startat en hårfrisering i Halmstad.
            Hon berättade om de problem som hon hade mött hos arbetsförmedlingen,
            kommunen och så vidare. Det är ett under att det finns invandrare
            som vill starta verksamheter i Sverige.
          </note>
          <note>
            Det finns exempel på båda delar. Men oftast har det att göra
            med det personliga bemötandet hos den enskilda skattemyndigheten
            eller hos andra myndigheter. Det är viktigt att man har en positiv
            attityd, och att de myndigheter som vi har ansvar för kommun och
            stat verkligen är positiva och service-minded .
          </note>
          <note>
            Jag är egenföretagare. Jag har fått ett mycket gott bemötande
            och har kunnat anpassa de momsinbetalningstider som man hade förr
            i världen.
          </note>
          <note>
            Men det finns alldeles för många exempel på att det inte fungerar.
            Jag tycker inte att man ska se varenda medborgare som ansöker
            om F-skattsedel som en presumtiv bov, utan man ska se dem som
            en möjlighet.
          </note>
          <note>
            Sedan ska man givetvis stävja allt som är fel. Den svarta verksamheten
            har inget som helst att göra med skattsedlar. Det sade man ju
            från Skatteverket när vi var där. En oseriös verksamhet kan vara
            lönsam om det inte finns tillräckligt med medel och resurser för
            att få tag på dessa personer och få stopp på verksamheten. De
            undergräver alla seriösa företagare, det är vi i denna kammare
            helt överens om. Det finns ingen som vill att det ska finnas en
            massa oseriösa företagare, vare sig de jobbar inom restaurangbranschen
            eller inom någon annan bransch. Den punkten behöver vi inte ha
            någon diskussion om. Där är vi helt överens.
          </note>
          <note>
            Däremot har vi olika partier olika lösningar. Låt oss då ha det
            och diskutera dem på ett seriöst sätt och inte komma med floskler,
            Ulla Wester.
          </note>
          <note type="speaker">
            Anf. 136 ULLA WESTER (s) replik:
          </note>
          <note>
            Herr talman! Floskler kan man kanske definiera på olika sätt,
            vad vet jag.
          </note>
          <note>
            Jag blev lite förvånad. Menar Kristdemokraternas företrädare
            att oseriös näringsverksamhet inte skulle ha någonting som helst
            med F-skattsedlar att göra? Det stämmer inte riktigt. Man får
            inte vara så aningslös.
          </note>
          <note>
            Ett riktigt sätt att stödja seriösa näringsidkare på är att komma
            till rätta med den ekonomiska brottsligheten.
          </note>
          <note>
            Sedan är jag fullständigt överens med Lars Gustafsson om att
            människor som vill starta företag likväl som alla andra ska bli
            vänligt och korrekt bemötta hos alla myndigheter, oavsett om det
            är en invandrare eller en svensk. Det är naturligtvis en självklarhet.
          </note>
          <note type="speaker">
            Anf. 137 ULF SJÖSTEN (m) replik:
          </note>
          <note>
            Herr talman! Ulla Wester och jag är uppenbarligen överens om
            en sak. Vi stöder de seriösa företagarna, vilket ju inte är speciellt
            överraskande.
          </note>
          <note>
            Ulla Wester har tydligen inte läst vår reservation om F-skattsedel
            tillräckligt noga, och inte heller har hon lyssnat på mitt anförande
            här i kammaren i dag.
          </note>
          <note>
            Herr talman! Jag har samma fråga till Ulla Wester som jag hade
            till Marie Engström. Den anknyter till att vi behöver en lagstiftning
            på skatteområdet som sätter den enskilda människan i centrum.
            Vi behöver också en lagstiftning som är förståelig och lätt att
            ta till sig för var och en.
          </note>
          <note>
            Genom åren har många människor som varit helt utan skuld kommit
            i kläm i det skattesystem som vi fortfarande har, och de fortsätter
            att komma i kläm.
          </note>
          <note>
            Min fråga till Ulla Wester är då: Varför kommer ni socialdemokrater
            att rösta emot just detta förslag som syftar till att stärka den
            lilla människans ställning i förhållande till en stark stat? Varför,
            Ulla Wester?
          </note>
          <note type="speaker">
            Anf. 138 ULLA WESTER (s) replik:
          </note>
          <note>
            Herr talman! Jag stöder verkligen de seriösa företagarna. Ulf
            Sjösten gör det också verbalt, men den moderata politiken och
            de moderata förslagen talar emot det som han säger.
          </note>
          <note>
            Sedan kan man definiera rättstrygghet på olika sätt. 1980 infördes
            den första generalklausulen mot skatteflykt. Vem var det som gjorde
            det? Jo, det var Gösta Bohman under den borgerliga regeringens
            tid. Han tog ansvar och gjorde en klar markering för alla hederliga
            medborgare. Senare tog Carl Bildts regering bort allting som liknade
            möjligheter till skattekontroll. Generalklausulen som man kallade
            för en integritetskränkande åtgärd togs också givetvis bort.
          </note>
          <note>
            Generalklausulen är en väldigt viktig form av rättstrygghet.
            Att vi socialdemokrater inte kommer att stödja den moderata reservation
            som Ulf Sjösten talar om beror helt enkelt på att den inte är
            bra. Vi vill inte stödja den.
          </note>
          <note type="speaker">
            Anf. 139 ULF SJÖSTEN (m) replik:
          </note>
          <note>
            Herr talman! Det var ett svar som är i paritet med Marie Engströms
            svar, alltså ett inte speciellt bra svar. Det visar med all önskvärd
            tydlighet precis det som jag har trott mig veta, att Socialdemokraterna
            inte prioriterar rättssäkerheten på skatteområdet. Det är mycket
            tydligt.
          </note>
          <note type="speaker">
            Anf. 140 ULLA WESTER (s) replik:
          </note>
          <note>
            Herr talman! Som sagt, vi har kanske lite olika definitioner.
          </note>
          <note>
            Jag vet att Ulf Sjösten tycker att det är rättsotryggt för dem
            som har tagit ekonomiska risker vid försäljning av aktier och
            förlorat pengar på detta. Det visar att vi har ett rättsotryggt
            samhälle, tycker Ulf Sjösten. Jag kan inte ställa upp på det.
          </note>
          <note>
            Det hade varit intressant att fråga Ulf Sjösten om han ändå inte
            kan tycka att det finns vissa problem med till exempel bemanningsföretag
            och F-skattsedlar.
          </note>
          <note>
            Jag undrar om Ulf Sjösten i sin kammare ändå inte tycker att
            det skulle vara bra att göra någonting åt detta med att människor
            tjänar 3040 kr i timmen och blir utnyttjade av oseriösa arbetsgivare.
          </note>
          <note>
            Föredrogs
          </note>
          <note>
            Ajournering
          </note>
          <note>
            Kammaren beslutade kl. 16.49 på förslag av talmannen att ajournera
            förhandlingarna till kl. 17.00 då votering skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 17.00.
          </note>
          <note>
            15 § Beslut om ärenden som slutdebatterats den 21 april
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 12
          </note>
          <note>
            Punkt 15
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 6
          </note>
          <note>
            Punkt 7
          </note>
          <note>
            Punkt 15
          </note>
          <note>
            Punkt 28
          </note>
          <note>
            Punkt 52
          </note>
          <note>
            Övriga punkter
          </note>
          <note>
            16 § Beslut om ärenden som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkt 3
          </note>
          <note>
            Punkt 6
          </note>
          <note>
            Punkt 7
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 6
          </note>
          <note>
            Punkt 10
          </note>
          <note>
            Övriga punkter
          </note>
          <note>
            17 § (forts. från 14 §) Allmänna motioner om taxering, skattebetalning
            och folkbokföring (forts. SkU25)
          </note>
          <note type="speaker">
            Anf. 141 ANNE-MARIE EKSTRÖM (fp) replik:
          </note>
          <note>
            Herr talman! Jag trodde att vi skulle föra en seriös debatt om
            ett betänkande som handlar bland annat om företagens villkor.
            Men den raljerande ton Ulla Wester har när hon presenterar våra
            förslag anser jag inte riktigt värdig en riksdagsdebatt. Vi har
            rätt att skriva motioner och framföra våra åsikter och kräva att
            de ska respekteras även om vi inte har samma uppfattning.
          </note>
          <note>
            Så går jag över till sakfrågan. Det är orättvist att Ulla Wester
            säger att vi inte bryr oss om skattekontroll. Folkpartiet avsatte
            100 miljoner extra i sin budget för 2004 just för att användas
            till att motverka skattefusk och öka kontrollen. Men det finns
            inget om det i det här betänkandet.
          </note>
          <note>
            Herr talman! Självfallet anser jag och Folkpartiet att oseriösa
            företag ska sättas åt. Men bara för att det finns oseriösa företag,
            kanske särskilt i vissa branscher, ska inte andra företag straffas.
            Grundförutsättningen måste vara att den som vill starta företag
            är seriös, och inte den motsatta inställningen, som Ulla Wester
            har.
          </note>
          <note type="speaker">
            Anf. 142 ULLA WESTER (s) replik:
          </note>
          <note>
            Herr talman! Raljerande ton, säger Anne-Marie Ekström. Jag blir
            väldigt förvånad. Min ton har varit allvarlig, berörd, upprörd
            och dessutom åtgärdsinriktad. Så har den varit. Jag har på intet
            sätt negligerat vare sig motioner eller reservationer. Vad jag
            har gjort är att lyfta fram det som har varit riktigt viktigt
            för de seriösa företagarna och för näringsklimatet, ja för hela
            Sverige.
          </note>
          <note>
            Jag tycker att det är det viktiga och det stora som vi ska diskutera,
            och inte det lilla. Alldeles uppenbart, herr talman, har jag trampat
            på många ömma tår det hör jag ju!
          </note>
          <note>
            Jag vet att Anne-Marie Ekström och Folkpartiet avser att stödja
            det seriösa näringslivet. Jag är övertygad om det. Men gör då
            det! Stå inte bara och prata! På vilket sätt stöder man de seriösa
            företagarna genom att lätta upp regelverket till exempel för F-skattsedlarna,
            snabba på handläggningen och utfärda fler bara för att man begär
            det? På vilket sätt stöder man dem som måste lägga ned sina företag
            därför att restaurangen tvärs över gatan inte gör rätt för sig?
          </note>
          <note type="speaker">
            Anf. 143 ANNE-MARIE EKSTRÖM (fp) replik:
          </note>
          <note>
            Herr talman! Jag beklagar om jag uppfattade Ulla Westers ton
            som raljerande. Men jag kände att det var någonting som jag ville
            framföra; vi tycker inte att det här är riktigt.
          </note>
          <note>
            När det gäller regelverket och F-skattsedlar är vår avsikt naturligtvis
            att seriösa företag ska värnas, precis som jag har sagt hela tiden.
            Men man gör inte det genom att det blir krångligare och fler problem
            eller genom att framställa det som att det bara är problem när
            någon ska starta ett nytt företag.
          </note>
          <note>
            Jag tycker självfallet att man ska se över dem som missbrukar
            och utnyttjar F-skattsedeln. Men det finns de som vill starta
            seriösa företag, till exempel ett seriöst tjänsteföretag. Då fungerar
            inte de här reglerna riktigt som säger att man inte får ha bara
            en kund eller en uppdragsgivare när man startar ett företag. Om
            man till exempel vill starta ett företag inom tjänstesektorn så
            har man kanske en eller två kunder som man börjar med, och sedan
            växer företaget vartefter. Ett företag som är litet i början kan
            ju bli stort. Jag tycker inte att man ska sätta käppar i hjulet
            när människor vill starta företag. Som jag sade i min replik till
            Marie Engström förut är det mycket möjligt att jag inte skulle
            ha fått starta mitt företag när jag startade det för tio år sedan.
            Då hade jag bara en uppdragsgivare. Men sedan, efter något år,
            hade jag många.
          </note>
          <note>
            Jag tycker att man måste kunna värna även dessa företagare. Självfallet
            ska det vara seriöst. Det finns möjligheter att återkalla en F-skattsedel.
            Vi har i och för sig inte diskuterat det förslag som Skatteverket
            har kommit med, men visst kan vi göra det.
          </note>
          <note type="speaker">
            Anf. 144 ULLA WESTER (s) replik:
          </note>
          <note>
            Herr talman! Jag tycker att Anne-Marie Ekström får säga och tycka
            precis vad hon vill. Det är egentligen bara talmannen som sätter
            gränser för det. Men jag förbehåller mig rätten att också få göra
            det.
          </note>
          <note>
            Anne-Marie Ekström är snäll. Hon menar väl. Men Skatteverket
            kan inte titta in i de blå ögonen på dem som söker F-skattsedel
            och se att detta är en god och detta är en ond människa. Vi kan
            inte ha den ordningen, Anne-Marie Ekström.
          </note>
          <note>
            För den sakens skull ska vi naturligtvis inte göra det svårt
            för seriösa företagare. Men sila nu inte mygg och svälj kameler,
            Anne-Marie Ekström! Titta på hur verkligheten ser ut. När det
            gäller vårt företagsklimat i vårt land vill jag på intet sätt
            förhäva mig. Jag vill inte säga att allting är frid och fröjd
            och att vi inte har några problem här. Men jag kan likväl referera
            till åtminstone fyra internationella studier som visar att vi
            har ett väldigt bra klimat för småföretagare i Sverige. Det är
            lätt att starta småföretag i Sverige. Det är smidigt och det är
            billigt. Det kan vi inte heller bortse från. Varför inte hjälpas
            åt och göra det näringsklimat som vi har ännu bättre? Låt oss
            få bort dem som missbrukar F-skattsedlarna! Det är väl där vi
            ska mötas.
          </note>
          <note type="speaker">
            Anf. 145 ROGER TIEFENSEE (c) replik:
          </note>
          <note>
            Herr talman! Ulla Wester konstaterar i sitt anförande att det
            inte finns några motioner om skattekontroll från Centerpartiet
            eller de andra borgerliga partierna. Det är helt rätt. Jag kan
            konstatera att det inte heller finns några motioner från socialdemokrater
            om enklare regler eller fler företag.
          </note>
          <note>
            I betänkandet handlar det inte om att Centerpartiet eller de
            andra partierna tycker att skattekontroll är oviktigt, på samma
            sätt som jag förutsätter att det inte handlar om att socialdemokrater
            och socialdemokratiska riksdagsledamöter tycker att företagande
            är oviktigt. Det handlar snarare om vad vi är frustrerade över
            och vad det är som kommer fram först i pannloben, eftersom detta
            är ett betänkande där motioner från den allmänna motionsperioden
            hanteras.
          </note>
          <note>
            Vår kritik har gällt självständighetskriteriet. Det är svårt
            för till exempel en sjuksköterska som har varit anställd eller
            som är anställd av landstinget att starta eget just på grund av
            självständighetskriteriet. Det är det vi riktar in oss på. Okej,
            vi riktar kritik mot Skatteverket och det upprör Ulla Wester.
            Men kritiken mot självständighetskriteriet i sig riktar sig egentligen
            mot lagstiftaren. Det ser du om du läser hela vår reservation.
            Det är alltså mot dig och mot hela den socialdemokratiska regeringen
            och majoriteten här i riksdagen som vi riktar kritiken.
          </note>
          <note>
            Då är min fråga: Blir inte den här diskussionen missriktad? Borde
            man inte förändra självständighetskriteriet så att det faktiskt
            blir möjligt för en sjuksköterska att starta eget?
          </note>
          <note type="speaker">
            Anf. 146 ULLA WESTER (s) replik:
          </note>
          <note>
            Herr talman! Roger Tiefensee sade faktiskt precis det som jag
            så efterfrågar. Det som kommer först i pannloben, sade han. Jag
            undrar: Var finns skattekontrollsfrågorna i de borgerliga ledamöternas
            pannlobar? Ja, inte är det långt fram i alla fall, och i alla
            fall inte vad gäller åtgärder. Det är precis där hela problemet
            finns.
          </note>
          <note>
            Jag tror att Centerpartiets enda och bästa förslag mot skattebrottslighet
            är att utfärda F-skattsedlar till små barn, till bebisar, för
            de skattefuskar i alla fall inte.
          </note>
          <note type="speaker">
            Anf. 147 ROGER TIEFENSEE (c) replik:
          </note>
          <note>
            Herr talman! Om Ulla Wester hade läst vårt förslag hade hon sett
            att vi föreslår att en latent F-skattsedel tilldelas barn, men
            den ska kunna aktiveras när man blir myndig. Det handlar inte
            om att man ska bli företagare som litet spädbarn.
          </note>
          <note>
            Apropå vad som kommer först i pannloben: Varför inte slå våra
            kloka huvuden ihop? Ni har perspektivet skattekontroll. Vi har
            perspektivet fler företag. Du sade i det förra replikskiftet att
            vi behöver samverka för att få ett bättre företagsklimat. Det
            tycker jag att vi ska ta fasta på.
          </note>
          <note>
            Ulla Wester tog upp i sitt anförande att om det blir lättare
            att få F-skattsedel kan anställda tvingas av sina arbetsgivare
            att säga upp sig för att i stället jobba hos arbetsgivarna som
            egna företagare. Jag vet inte om Ulla Wester är allvarlig, eftersom
            vi lyfter fram just sjuksköterskor som ett exempel. Jag kan inte
            ge exempel på ett enda landsting som skulle säga upp sina sjuksköterskor
            för att sedan säga att de ska bli entreprenörer hos landstinget,
            utan det handlar om att vi ska ge också kvinnor möjlighet att
            bli entreprenörer. Jag vill ge dem den möjligheten. Varför vill
            inte du göra det?
          </note>
          <note type="speaker">
            Anf. 148 ULLA WESTER (s) replik:
          </note>
          <note>
            Herr talman! Roger Tiefensee brukar alltid lyfta fram jämställdhetsaspekter
            i de här sammanhangen. Jag upplever det nog som någon sorts alibi
            för hans lättsinne när det gäller F-skattsedlar. För egen del
            förstår jag inte på vilket sätt kvinnliga företagare ska kunna
            klara den illojala konkurrensen bättre än vad de manliga företagarna
            gör.
          </note>
          <note>
            Jag tycker också att det är lite tråkigt att när Roger Tiefensee
            pratar om jämställdhet är det alltid kvinnor som är städare eller
            sjuksköterskor, och det är alltid män som är läkare eller tekniska
            innovatörer och har finfina affärsidéer. Jag vill inte stödja
            de tankegångarna. Jag vill givetvis att kvinnor och män ska ha
            samma möjligheter.
          </note>
          <note>
            Det är otroligt viktigt att behålla självständighetskriterierna.
            Det handlar om den arbetsrättsliga lagstiftningen. Jag önskar
            att Roger Tiefensee kunde se lite grann framåt och se vad som
            kan hända med reglerna på arbetsmarknaden om den arbetsrättsliga
            lagstiftningen luckras upp. Men jag vet också att borgerligheten
            inte har samma syn på det här med arbetsrätt som vi socialdemokrater
            har.
          </note>
          <note>
            Vad gäller samverkan väldigt gärna. Men då, Roger Tiefensee,
            får det här med skattekontroll komma lite längre fram i pannloben.
            Om så sker, väldigt gärna. Jag tackar för inbjudan.
          </note>
          <note type="speaker">
            Anf. 149 LENNART KOLLMATS (fp):
          </note>
          <note>
            Herr talman! Jag ser med vilken glädje skatteutskottets ledamöter
            ser att jag närvarar då och då i skatteutskottets debatter, och
            jag välkomnar er alla varmt också till kulturutskottets debatter.
          </note>
          <note>
            Herr talman! Jag har en enskild motion som behandlas i det här
            betänkandet. Bakgrunden är att jag förra sommaren träffade en
            orolig förälder som berättade följande för mig.
          </note>
          <note>
            Hon har en dotter som studerar i Uppsala och som med nuvarande
            regler också är folkbokförd där. Under sommaren flyttade hon hem
            till Marks kommun, som ligger öster om Kungsbacka, och hade sommararbete
            där. Det är ju ingen ovanlig situation. För att spara pengar släppte
            hon sin bostad i Uppsala under sommaren. Tyvärr blev hon akut
            sjuk. Hon fick naturligtvis behandling, men sjukdomen krävde fortsatt
            behandling som inte betecknades som akut, och då var det stopp.
            Hon fick inte fortsätta sin behandling i Västra Götaland utan
            skulle till sin hemkommun Uppsala. Nu inser ni säkert situationen:
            Långt till Uppsala, krav på fortsatt behandling, ingen bostad.
          </note>
          <note>
            Den här situationen är ohållbar. Så länge vi inte har nationell
            valfrihet att söka sjukvård måste det finnas andra lösningar.
            Därför tittar vi på möjligheten att ändra i folkbokföringslagen
            och skriver en motion om det här problemet.
          </note>
          <note>
            Vad blir då svaret från skatteutskottet, till hjälp för denna
            student och för många andra? Jo, utskottet säger: Utskottet, som
            vid åtskilliga tillfällen tidigare har behandlat den nu aktuella
            frågan, vidhåller att det inte finns någon anledning att utöka
            undantagen med högskolestuderande och avstyrker motionen. Jaha.
            Jag kan då inte låta bli att fråga majoriteten och företrädarna
            i utskottet:
          </note>
          <note>
            Jag har inte möjligheter och resurser i mitt nuvarande jobb att
            komma med sådana förslag.
          </note>
          <note>
            Ulla Wester talade i sitt inlägg här tidigare om skygglappar.
            Sedan har hon i och för sig talat om pannlober och liknande. Men
            jag tycker att här verkar det vara en uppgivenhet och inte bara
            skygglappar; man blundar för problemet. Jag tycker att det är
            ledsamt att motionen är avstyrkt och uppskattar den reservation
            som Centern har i det här ärendet.
          </note>
          <note type="speaker">
            Anf. 150 ULLA WESTER (s) replik:
          </note>
          <note>
            Herr talman! Allra först: Tack så mycket för inbjudan till kulturutskottets
            debatter. Den ska vi väl kunna hörsamma någon gång.
          </note>
          <note>
            Sedan ett snabbt svar: Nej, Lennart Kollmats, vi ser inga stora
            problem. Får jag påminna om fritt vårdval till exempel?
          </note>
          <note type="speaker">
            Anf. 151 LENNART KOLLMATS (fp) replik:
          </note>
          <note>
            Herr talman! Det är inget fritt vårdval när det är en icke akut
            behandling. Det bestämmer varje landsting. Mellan Västra Götalands
            och Hallands landsting finns det ett avtal om valfrihet. Där hade
            man kunnat lösa det, men mellan Västra Götalands och Uppsala läns
            landsting finns inget sådant avtal. Det fria vårdvalet gäller
            självfallet vid en akut åkomma. Men i det här fallet gällde det
            en fortsatt behandling, och då har vi inte ett fritt vårdval,
            dessvärre.
          </note>
          <note type="speaker">
            Anf. 152 ULLA WESTER (s) replik:
          </note>
          <note>
            Herr talman! Jag kanske skulle ha uttryckt mig tydligare och
            sagt att detta inte är något problem för riksdagen. Det är naturligtvis
            någonting som Lennart Kollmats får ta upp i sitt eget landsting
            om sådana problem finns, om det fria valet förhandlats bort.
          </note>
          <note type="speaker">
            Anf. 153 LENNART KOLLMATS (fp) replik:
          </note>
          <note>
            Herr talman! Detta är ett problem för riksdagen, för riksdagen
            kan hjälpa till att lösa detta genom att ändra i folkbokföringslagen.
            Jag nämnde bara att vi inte har fritt vårdval i Sverige. Det var
            bakgrunden, och den tog jag inte upp till diskussion mera.
          </note>
          <note>
            Men skatteutskottet och riksdagen har att behandla folkbokföringslagen,
            och där hade man kunnat lösa det här problemet. Dessutom var det
            inte i mitt landsting, Halland, som det här problemet fanns. Vi
            har avtal med många, många fler landsting än vad Västra Götaland
            har, men det var en helt annan sak. Problemet är riksdagens och
            skatteutskottets, och ni har gått med skygglappar och lagt er
            långt innanför den främre pannloben.
          </note>
          <note>
            Överläggningen var härmed avslutad.
          </note>
          <note>
            18 § Kriminalvårdsfrågor
          </note>
          <note type="speaker">
            Anf. 154 JEPPE JOHNSSON (m):
          </note>
          <note>
            Herr talman! I dag verkar det lättare att ta sig ut från fängelset
            än att komma in.
          </note>
          <note>
            Månad efter månad slås nya beläggningsrekord på våra häkten och
            anstalter. Ordet rekord brukar ju i vanliga fall användas i positiva
            sammanhang, vid bra prestationer.
          </note>
          <note>
            Herr talman! De rekord som nu slås inom svensk kriminalvård är
            långt ifrån smickrande. Ansvaret bär justitieministern och den
            majoritet här i kammaren som säger ja och amen till allting som
            levereras från departementet.
          </note>
          <note>
            Regeringens stödpartier blir lite skärrade då något av deras
            förslag riskerar att få majoritet i riksdagen. Jag återkommer
            till detta lite längre fram.
          </note>
          <note>
            Vi är i dag långt ifrån Carl Lidboms vision som han uttryckte
            i Dagens Nyheter den 9 december 1973. Han sade:
          </note>
          <note>
            Men vi kan inte helt avskaffa fängelserna, för det finns skattesmitare,
            rattfyllerister och också ett litet antal personer som är farliga
            för andras säkerhet.
          </note>
          <note>
            Trots alla socialdemokratiska upprepningar genom åren om att
            brott ska förebyggas har inte Lidboms vision uppfyllts. Vi har
            fler än någonsin i våra fängelser, trots att rattfyllerister och
            kvinnomisshandlare ibland också döms till icke frihetsberövande
            påföljder.
          </note>
          <note>
            Herr talman! År 2001 hade vi 5 500 klienter i fängelse. I år
            har vi 6 700. Det är en ökning med 1 200. Under samma period har
            kriminalvården bara fått ytterligare 800 platser. Detta förslår
            naturligtvis inte långt. Behovet är det dubbla. Intagna ligger
            två i celler avsedda för en. Intagna placeras i dagrum, duschrum,
            sjukrum, kontorsrum, avvisiteringsrum det är bara fantasin som
            sätter gränser. Det är platser som är olämpliga för de intagna,
            och man riskerar faktiskt också personalens säkerhet.
          </note>
          <note>
            Polisen tvingas söka med ljus och lykta efter arrestplatser.
            De egna har man i många fall hyrt ut till häktena och kriminalvården.
          </note>
          <note>
            Den 1 mars var platsutnyttjandet på våra anstalter 105 %, och
            på häktena var det 104 %. 475 personer satt den 1 mars på häktena
            med verkställbar dom och väntade på en ledig anstaltsplats.
          </note>
          <note>
            Den 3 mars besökte arbetsmiljöinspektionen Kronobergshäktet.
            Resultatet av inspektionen blev, med rätta, ett föreläggande om
            att överbeläggningen skulle upphöra och att intagna endast skulle
            få vistas i riktiga celler. I annat fall väntade anmälan till
            åklagare.
          </note>
          <note>
            Häkteschefen funderade på att avgå och tyckte så här, enligt
            TT:
          </note>
          <note>
            Han tycker att han gång på gång påtalat problemen, till både
            Kriminalvårdsstyrelsen och till departementet. Men ingenting har
            hänt.
          </note>
          <note>
            Herr talman! Detta är oacceptabelt. Regeringen och dess stödpartier
            här i kammaren är faktiskt ansvariga. Ni kan aldrig säga att ni
            inte har känt till och blivit varnade för den situation som nu
            råder.
          </note>
          <note>
            Om ni någon gång har lyssnat på oppositionen under de senaste
            åren har ni inte kunnat undgå att märka vad som var på väg att
            hända. Ni har inte kunnat undgå det om ni någon gång har lyssnat
            på oss eller läst vad Kriminalvårdsstyrelsen och de fackliga organisationerna
            har framfört.
          </note>
          <note>
            I stället för att lyssna och ta till er har ni ägnat er åt att
            skriva vackra målsättningar i betänkande, propositioner och budgetar.
            Men era mål och de medel som ni har skjutit till har inte gått
            att förena.
          </note>
          <note>
            Herr talman! Kriminalvården är förmodligen den statliga verksamhet
            som har det allra värst ekonomiskt i dagens s-styrda Sverige.
            Låt vara att det är i hård konkurrens med andra verksamheter,
            som polis och försvar ja, listan kan bli betydligt längre.
          </note>
          <note>
            Det är bra och nödvändigt att kriminalvården, som en del i rättsväsendet,
            fick pengar i årets tilläggsbudget. Polis, domstolar och åklagare
            fick ju nöja sig med löften om att det säkert kommer någonting
            längre fram. Men de pengar som kom till kriminalvården löser inte
            problemen. Det handlar om en liten sanering av den stora skuldbörda
            som kriminalvården bär på. Det är en nödvändig sanering men långt
            ifrån tillräcklig.
          </note>
          <note>
            Herr talman! De som döms till fängelse i dag har betydligt grövre
            brottslighet i bagaget än de som dömdes bara för några år sedan.
            Det har ju införts ett antal nya icke frihetsberövande påföljder
            som tar bort det lättare klientelet.
          </note>
          <note>
            Avsikterna med straffet är enligt vår uppfattning två.
          </note>
          <note>
            För det första är straffet ett sätt att sona att man gjort en
            av sina medmänniskor illa. För det andra måste målet med straffet
            vara att påverka den dömde att bryta med sin kriminalitet.
          </note>
          <note>
            Det finns för oss moderater ingen motsättning mellan att utdela
            straff och se till att fängelset kan ge den intagne något under
            tiden. Tiden i fängelset ska användas till att bli fri från sitt
            missbruk och sitt kriminella beteende. Tiden i fängelset ska användas
            till utbildning, både teoretisk och praktisk. Den intagne ska
            ha bättre förutsättningar till ett liv utan droger och kriminalitet
            efter avtjänat straff. Men med över 100 % beläggning och brist
            på pengar har kriminalvården en näst intill omöjlig uppgift.
          </note>
          <note>
            I Dagens Nyheter på påskdagen innevarande år stod det så här:
          </note>
          <note>
            Fängelsestraff är inte längre ett hinder för fortsatt kriminalitet.
            Tillgången på insmugglade mobiltelefoner gör det lätt för intagna
            att begå nya brott. 606 telefoner hittades i fjol. Ändå planerar
            få anstalter skärpt kontroll, visar DN:s granskning.
          </note>
          <note>
            Detta är vad som upptäcktes. Många av telefonerna upptäcktes
            när man avlyssnade andra kriminella utanför fängelserna, därför
            att de ringde från fängelset till de här telefonerna.
          </note>
          <note>
            Nu är det möjligt att lagligt både visitera personal och störa
            ut mobiltelefoner, i alla fall på slutna anstalter. Men det har
            inte skett i någon större utsträckning och kommer heller inte
            att ske. Det kostar nämligen pengar. Att störa ut mobiltelefoner
            från ett fängelse kostar i storleksordningen 1 miljon.
          </note>
          <note>
            Det är inte rimligt, herr talman, att grova brottslingar kan
            fortsätta att begå grova brott inifrån fängelserna. Då Dagens
            Nyheter sökte justitieministern för en kommentar lät Bodströms
            pressekreterare meddela att detta inte är en fråga för regeringen,
            enligt DN den 14 april.
          </note>
          <note>
            Samma sak gäller narkotikan. Situationen på våra fängelser och
            häkten är bedrövlig. Det är inte acceptabelt att man kan fortsätta
            med sitt missbruk i den utsträckning som man gör i dag. Det duger
            inte med prat och skrivningar. Vågar ni vidta några åtgärder,
            ingripa? Verkligheten ropar till er: Gör någonting!
          </note>
          <note>
            Herr talman! I detta betänkande finns ett tillkännagivande. Utdelad
            kritik från Europarådets tortyrkommitté från 1998 rörande våra
            häkten ska nu följas upp. Detta är bra, och det kommer från en
            vänstermotion.
          </note>
          <note>
            Det verkade inte som om Vänstern blev speciellt glad för stödet
            från oss borgerliga, men så kan det gå om man yrkar bifall till
            sina egna motioner och förslag. Även Vänstern hittar naturligtvis
            då och då ett korn, och då finns faktiskt risken att vi borgare
            ställer upp och stöder er, även om det är lite störande för ert
            samarbete med regeringen.
          </note>
          <note>
            Herr talman! Vi moderater står givetvis bakom samtliga moderata
            reservationer men yrkar bifall endast till reservation nr 1. Jag
            har redan berört det mesta i den.
          </note>
          <note>
            Nu ska jag ta upp lite grann som jag faktiskt inte heller kan
            begripa. Hur kan ni motsätta er att man tar passet när någon kommer
            i fängelse? För mig är det obegripligt.
          </note>
          <note>
            Många av era kolleger har säkert röstat ja i EU till att man
            ska övervaka svenska fiskare med GPS. Men att övervaka en grov
            brottsling på permission är omöjligt.
          </note>
          <note>
            Till slut, herr talman, ska jag ta upp den mest fantastiska förklaringen
            från utskottsmajoriteten, då de argumenterar mot att kriminalvården
            ska få möjlighet att hålla inne pengar för att betala hemresan
            för utvisningsdömda.
          </note>
          <note>
            På s. 26 i betänkandet står följande: Enligt Kriminalvårdsstyrelsen
            är det möjligt att använda dessa medel också för den dömdes hemresa
            i samband med utvisning. Detta förutsätter dock att den intagne
            samtycker till det.
          </note>
          <note>
            På s. 27 står det: Utskottet höll då fast vid tidigare ställningstaganden
            i denna fråga, som går ut på att det är rimligt att den som dömts
            till utvisning också betalar för hemresan, något som också är
            innebörden av gällande lagstiftning. Lite längre ned står det:
            Samtidigt finns det skäl som talar emot en sådan ordning.
          </note>
          <note>
            Fru talman! Detta borde översättas till främmande språk och delas
            ut på våra fängelser till utvisningsdömda. Livet i fängelset är
            väl inte alltid roligt, och det ska det heller inte vara. Jag
            tror att en översättning av er motivering för att inte hålla inne
            pengar till de utvisningsdömdas hemresa skulle föranleda ett och
            annat leende från dem som är berörda, och det, fru talman, är
            jag beredd att unna dem.
          </note>
          <note type="speaker">
            Anf. 155 KARIN GRANBOM (fp):
          </note>
          <note>
            Fru talman! Hela tiden kommer det sorgliga rapporter från kriminalvården.
            Ibland kommer det helt förfärliga nyheter som till exempel i dag
            då vi har fått höra om upplopp med hot, kniv, skadegörelse och
            brand på Kumlas säkerhetsavdelning.
          </note>
          <note>
            Kriminalvården är en verksamhet med enorma problem som drabbar
            intagna, personal och det omgivande samhället. Detta gäller från
            norr till söder. Man kan lyfta på luren och ringa till vilken
            anstalt eller vilket häkte som helst. Man får höra samma sak:
            Det är kaos, och på många håll uppgivenhet.
          </note>
          <note>
            Jag vill inledningsvis vill ge personalen i svensk kriminalvård
            en eloge för det arbete som de lyckas utföra trots de förutsättningar
            som ansvariga politiker ger dem. Alla vi i kammaren känner till
            problemen. De intagna fortsätter med brottslig verksamhet inne
            på anstalterna. Det må vara att de fortsätter att använda droger
            eller planerar brott genom att de har olovlig kontakt med yttervärlden.
          </note>
          <note>
            Klimatet blir hårdare och våld och hot inne på anstalterna är
            vardagshändelser. Behandlingsverksamheten är på många håll mycket
            bristfällig, kanske finns det rentav ingen alls. Jag förstår att
            vissa intagna frågar sig varför svensk kriminalvård har kvar ordet
            vård i sitt namn. Till stor del handlar verksamheten i dag om
            förvaring. Fångarna kommer inte, som visionen är, bättre ut.
          </note>
          <note>
            Efter denna snabba översiktsbild tänkte jag utveckla de olika
            områdena något. Men först av allt vill jag kommentera de 200 miljonerna
            som anslogs i vårpropositionen. De räcker knappast till att bygga
            de 700 platser som man planerar för att klara den akuta överbeläggningen.
            Dessutom fanns det i kriminalvårdens budget för 2005 en hemställan
            till regeringen om ett engångsbelopp på just 200 miljoner kronor.
            Det tillskjutna beloppet var således redan inräknat i den tajta
            budgeten som går på anslagskredit och som inrymmer fortsatta besparingskrav.
            Det är sannerligen inte mycket till satsning. Åderlåtningen av
            kriminalvården fortsätter.
          </note>
          <note>
            Svensk kriminalvård ska vara human. Den lever med svårighet upp
            till detta i dag. Ett tydligt exempel finns i betänkandet. Svensk
            kriminalvård har fått anmärkning av Europarådets tortyrkommitté
            för att personer får sitta i häkte för länge. På grund av överbeläggningen
            kan vissa avtjäna hela sitt straff i häkte. Detta är inte acceptabelt.
          </note>
          <note>
            Att fångarna inte kan hållas sysselsatta är inte heller godtagbart.
            Av besparingsskäl planerar man att låsa in dem tidigare. Överbeläggningen
            gör att inte alla kan få jobba. Ekonomin sätter hinder för behandling
            och studier. Utan möjlighet till behandling, studier och arbete
            kommer folk att fortsätta att åka in och ut på våra anstalter.
            I dag har mer än 60 % av dem som sitter på anstalt tidigare erfarenhet
            från kriminalvården.
          </note>
          <note>
            Jag talade häromdagen med en man på Rostorpsanstalten i Skåne.
            Rostorpsanstalten var avsedd att specialisera sig på alkoholrelaterad
            brottslighet och behandling av alkoholism. Men den jag pratade
            om gav en mycket dyster bild av dagens verksamhet. Vi har nästan
            gett upp behandlingen, sade han. Det finns inget stöd uppåt. Det
            handlar nu bara om att vakta.
          </note>
          <note>
            Och nog har de att göra, för ordning och reda saknas på svenska
            anstalter. Samme man berättade om en intagen som hade 13 rapporter
            skrivna efter misskötsamhet. Den intagne var fortfarande kvar
            på samma ställe. Man fann det omöjligt att flytta honom. Det är
            fullt överallt.
          </note>
          <note>
            Det är rentav mer än fullt. Folk ligger i tältsängar i dagrum
            och motionsrum ja, i allehanda utrymmen. Det värsta var kanske
            när jag på Kronobergshäktet fick se den toalett och de avvisiteringsbås
            där de stängt in häktade.
          </note>
          <note>
            Rostorp i Malmö är i sällskap. För inte länge sedan var jag i
            Umeå på Ersbodaanstalten. Där fick jag höra att 9095 % av de intagna
            är missbrukare men att det inte finns någon behandling. Där hade
            besöksrum förvandlats till celler.
          </note>
          <note>
            Samtidigt som arbetssituationen blir allt tyngre minskas personalen.
            I dag jobbar det hälften så många på Ersbodaanstalten som när
            den invigdes 1981. Detta stämmer med den uppfattning jag fått
            att antalet personer nära de intagna har minskat medan kriminalvårdens
            administration har svällt.
          </note>
          <note>
            Ny forskning från Kriminalvårdsstyrelsen presenterades i dagarna.
            Den påvisar att den sociala situationen för dem som friges har
            försämrats allvarligt under de senaste tio åren. Fler är missbrukare,
            fler behöver psykiatrisk vård, fler har enbart tillfällig eller
            ingen bostad när de kommer ut. Färre har fast arbete, utbildningsnivån
            är låg och fler än förut har suttit i fängelse.
          </note>
          <note>
            Detta talar för att behandling och studier måste utökas inom
            kriminalvården och att förberedelserna för frigivning i sin helhet
            måste bli bättre.
          </note>
          <note>
            Jag vill också säga något om individperspektivet i kriminalvården.
            Ett liberalt krav sedan länge är att varje intagen vid starten
            av sin verkställighet ska genomgå en behovsanalys och att det
            sedan ska finnas en plan för att svara upp mot behoven och förbereda
            frigivningen. Blir den intagne omplacerad bör det göras en skriftlig
            rapport, inte muntlig, som i dag, om klientens utveckling och
            framtida behov.
          </note>
          <note>
            Jag vill också nämna något om säkerheten på våra fängelser. Kriminalvårdens
            uppgift är att se till att de intagna har bättre förutsättningar
            att leva i samhället efter avtjänat straff. Men en annan lika
            viktig uppgift är att skydda allmänheten från farliga individer.
            För inte så länge sedan kunde vi i Dagens Nyheter läsa ett reportage
            om att brottslingar fortsätter att begå brott inifrån fängelserna
            genom att de har tillgång till mobiltelefoner.
          </note>
          <note>
            Ja, det var ingen nyhet. Det är något vi i oppositionen försökt
            förmedla under en längre tid. År 2000 hittade man 300 mobiler
            på anstalt. Nu är siffran uppe i 600. Det är alltså en fördubbling.
          </note>
          <note>
            Vore det inte rimligt att alla som går in på en anstalt ska gå
            genom en stålbåge? Jag tycker att det är märkligt att det ska
            behöva divideras om detta. Ska man flyga får man gå genom en stålbåge.
            Varför skulle inte samma rutiner kunna gälla för den som går in
            på en anstalt?
          </note>
          <note>
            I artikeln i Dagens Nyheter står det, just som Jeppe Johnsson
            sade, att det inte är kriminalvårdspersonalen som har upptäckt
            att fångarna hållit på med brottslig verksamhet utan det är polisen.
            Misstankar har uppkommit när de intagna ringt till avlyssnade
            nummer. Dessa avlyssnade nummer har tillhört personer som är misstänkta
            för grova narkotikabrott. Detta betyder att det är svårt att få
            reda på om brottslighet av typen hot mot målsägande har ägt eller
            äger rum. Kriminalvården har alltså inte förmåga att fullgott
            ta hand om sitt eget ansvarsområde.
          </note>
          <note>
            I dag finns det inom kriminalvården färre hundar än vad det finns
            fingrar på mina två händer. Vi liberaler har sedan länge krävt
            att det ska köpas in fler hundar för att kunna bekämpa narkotikan.
            Men det har visat sig att hundar faktiskt också är bra på att
            hitta mobiltelefoner. Inte sällan hanterar samma händer både mobiltelefoner
            och knark. Detta är bara ytterligare en idé om hur man ska kunna
            lösa problemen utöver våra krav om mer omfattande inpasseringskontroll.
          </note>
          <note>
            Jag vill också kort ta upp frågan om rymningar. Vi har haft ett
            antal mycket allvarliga sådana inom loppet av ett år. Fritagarna
            från Kumla är fortfarande på fri fot. På informella vägar har
            jag hört att polisen skulle ha kunnat ta dem om det inte var för
            vissa bevissvårigheter. Lägsta straffet för främjande av flykt
            är nämligen inte tillräckligt högt för avlyssning. Kanske borde
            man införa ett särskilt straff för främjande av flykt av långtidsdömda
            med en straffsats på minst två år. Då skulle polisen lättre kunna
            bevisa vem det var som fritog några av Sveriges allra farligaste
            brottslingar.
          </note>
          <note>
            Sist vill jag säga några ord om utvisningsdömda och internationellt
            samarbete.
          </note>
          <note>
            Under år 2002 avtjänade minst 850 personer med medborgarskap
            i EU eller i ett anslutarland sina straff i svenska fängelser.
            Av dessa hade ungefär 300 personer utvisningsdom. Detta motsvarar
            ungefär hälften av alla som har utvisningsdom. Man kan se en viss
            ökning av överföringar, men vi folkpartister tycker att det går
            för långsamt. Administrationen för att skicka över ett annat lands
            medborgare att avtjäna sitt straff i hemlandet tar för lång tid.
          </note>
          <note>
            Vi anser att man inom EU ska upprätta ett samarbete så att överföringen
            kan ske fortare. En överföring borde inte behöva ta mer än maximalt
            ett par veckor. För dem som inte överförs, till exempel intagna
            med medborgarskap i ett land som Sverige inte har avtal med, måste
            verkställigheten i Sverige bli vettig. Det finns flera som intygar
            att utvisningsdömda i svenska fängelser får betydligt sämre tillgång
            till behandling och sysselsättning. Vår idé är att den som gör
            rätt och sköter sig i fängelset ska få fördelar och att den som
            missköter sig ska få nackdelar. Detta ska gälla alla intagna,
            även de utvisningsdömda.
          </note>
          <note>
            För tids vinnande yrkar jag bifall enbart till reservation 2,
            även om vi naturligtvis står bakom alla våra reservationer.
          </note>
          <note type="speaker">
            Anf. 156 PETER ALTHIN (kd):
          </note>
          <note>
            Fru talman! Ärade ledamöter, framför allt närvarande! Alla ni
            andra som sitter i era rum och tittar på TV! Alla åhörare som
            sitter uppe på läktaren! Justitieministern! Han får väl ta del
            av detta på något sätt, utgår jag från.
          </note>
          <note>
            Jag yrkar bifall till reservation 3 under punkt 1, och jag står
            bakom övriga Kristdemokraternas reservationer.
          </note>
          <note>
            I det här betänkandet behandlas kriminalvårdsfrågor. Man kan
            först konstatera att kriminalvården är en del av rättsväsendet.
            Målet för kriminalpolitiken i Sverige är att minska brottsligheten
            och öka tryggheten i samhället.
          </note>
          <note>
            Jag kan redan där konstatera, fru talman, att misslyckandet är
            totalt. Då försöker jag ändå att inte ta till överord. Vi har
            ett större antal brottsanmälningar i dag än någonsin tidigare.
            Tryggheten är inte särskilt framstående.
          </note>
          <note>
            Kriminalvårdens huvuduppgift är att verkställa påföljder, ansvara
            för övervakning av villkorligt frigivna, verkställa föreskrifter
            om samhällstjänst, utföra personutredningar och så vidare. Målet
            för kriminalvården är också och det är en av de viktigaste bitarna
            att vidta åtgärder som påverkar den dömde att inte återfalla i
            brott. Det är naturligtvis också att upprätthålla en human människosyn,
            god omvårdnad och ett aktivt påverkandearbete.
          </note>
          <note>
            Om man då ska ge ett betyg på den svenska kriminalvården kan
            man konstatera att den inte har varit särskilt lyckad. Man kan
            säga att svensk kriminalvård i dagsläget inte klarar de mål som
            finns uppställda.
          </note>
          <note>
            Jag var och lyssnade på frågestunden, fru talman, och på landets
            statsminister, som på i stort sett alla områden var antingen stolt
            eller nöjd eller båda delarna. Jag tror inte ens statsministern
            skulle kunna påstå att han är vare sig stolt eller nöjd med svensk
            kriminalpolitik eller svenska kriminalvårdsfrågor.
          </note>
          <note>
            Nu kommer majoriteten att säga att det finns en kriminalvårdskommitté
            som ska sitta ytterligare en tid och ska lägga fram förslag. Jag
            vet att det kommer: Ni ska vänta och vara lugna tills det kommer.
            Det har jag lärt mig under de två år som jag har deltagit i sådana
            här seanser. Men det räcker inte!
          </note>
          <note>
            Behandlingen inom kriminalvården måste i större utsträckning
            vara inriktad på den intagne, så att han får möjlighet att förändra
            sitt levnadsmönster. Då måste man införa någon form av motivationsavdelningar
            med ett visst program för den intagne. Han, eller hon, vilket
            också förekommer, måste få ett större personligt ansvar under
            sin vistelse i anstalten genom självförvaltning. Det är en förberedelse
            för hans tid i frihet. Det måste införas ganska omgående och med
            större kraft.
          </note>
          <note>
            Dessutom det kanske är en av de viktigaste frågorna måste för
            varje intagen någon form av individuell vårdplan upprättas. Så
            är det inte, men så måste det vara.
          </note>
          <note>
            Frigivningsprocessen för de intagna måste förbättras. Förhållandet
            mellan kriminalvården, myndigheter, frivilligorganisationer och
            så vidare måste förbättras. Det fungerar inte i dag.
          </note>
          <note>
            Kompetensen hos den personal som finns i kriminalvården måste
            också höjas.
          </note>
          <note>
            Det är många uppgifter som måste utföras väldigt snabbt.
          </note>
          <note>
            Då frågar man sig: Är det här nu bara något som oppositionen
            tar fram, hittar på och tar från luften? Jag funderade på det
            och tänkte: Vem vet bäst vad som behövs? Jo, det är de intagna.
            De intagna på svenska anstalter vet vad de själva vill ha för
            att de inte ska återfalla i brott.
          </note>
          <note>
            Jag fick ett brev från en intagen på Kumlaanstalten. Han hade
            skrivit till Kriminalvårdskommittén, och brevet skickades i en
            kopia till mig. Han hade erfarenhet av 25 års kriminalvård. Där
            påstår han att det inte var särskilt framgångsrikt, eftersom han
            hade åkt ut och in. Samtidigt är han en person som vet hur det
            fungerar eller inte fungerar. Jag ska inte läsa upp allt, för
            det är ett väldigt långt brev. De har ju inte så mycket att göra,
            så de kan skriva väldigt mycket.
          </note>
          <note>
            Han säger så här: Sverige har under den här 25-årsperioden gått
            från att vara ett föregångsland med human kriminalvård till att
            numera ha ett av västvärldens hårdaste villkor för att avtjäna
            straff. Antalet personer som dömts till långa straff har ökat
            dramatiskt. Det är min bestämda åsikt att detta är en direkt effekt
            av de allt hårdare villkoren för långtidsdömda. Statistiken för
            återfall i brott för långtidsdömda är exceptionellt hög.
          </note>
          <note>
            Tänk på att det här är en kille som sitter på anstalt, som vet
            hur det går till och vet hur han vill att man ska förändra.
          </note>
          <note>
            Sedan säger han: Det har sedan mitten av 80-talet gjorts stora
            och mycket kostsamma åtgärder. Nästan alla är motiverade av inre
            och yttre säkerhet. Vad det gäller dömdas rätt till behandling,
            utbildning och återanpassning har det i stället varit fråga om
            enorma nedskärningar.
          </note>
          <note>
            På de områden där man kan sätta kraft på att förhindra återfall
            och ge de intagna större möjlighet när de kommer ut har man alltså
            inte gjort särskilt mycket.
          </note>
          <note>
            Han säger vidare: En återhumanisering av kriminalvården minskar
            kraftigt återfallen i brott. Varje potentiell återfallsförbrytare
            som väljer att leva hederligt medför stora besparingar, inte bara
            i ekonomiska termer.
          </note>
          <note>
            Det här är alltså en kille som har egen erfarenhet. Vi sitter
            och tycker, läser utredningar och tror att vi vet så mycket. Men
            han vet.
          </note>
          <note>
            Han säger också det som i varje fall några av oss känner till:
            Den tid som man sitter och avtjänar straff är en tid av total
            meningslöshet, kravlös och därmed destruktiv tillvaro.
          </note>
          <note>
            Det är dem vi släpper ut!
          </note>
          <note>
            Att jag läser upp det här beror på att jag och Kristdemokraterna
            tycker likadant och också förespråkar den här politiken.
          </note>
          <note>
            Sedan säger han så här: I och med denna mycket omfattande nedrustning
            finns det inga fungerande kontakter mellan kriminalvården och
            avgörande delar av samhället. Resultatet är att en förkrossande
            majoritet dömda friges med avsevärt sämre förutsättningar att
            fungera i samhället än före domen. I stället friges dömda med
            en fullständigt hopplös situation.
          </note>
          <note>
            Det är detta som vi har förespråkat och som även andra förespråkar:
            Se till att det finns en vårdplan. Det kostar pengar. Men allting
            kostar pengar resurserna måste till. Det blir billigare i det
            långa loppet.
          </note>
          <note>
            Slutligen sägs följande: Det grundläggande i systemet är således
            att kriminalvården saknar krav på ett helhetsresultat. Om ni vill
            åstadkomma någon påtaglig förändring och ett trendbrott så måste
            rätten till återanpassning införas i den nya kriminalvårdslagen
            på ett sätt som inte kan kringgås.
          </note>
          <note>
            Det är den här mannens önskemål. Jag tycker likadant. Det krävs
            naturligtvis väldiga resurser, men det måste till aktion, pengar
            och intresse för att stoppa dem som har hamnat i fängelse så att
            de inte återfaller i brott när de kommer ut.
          </note>
          <note>
            Den svenska kriminalvården behöver restaureras och reformeras.
            Jag menar att man inte har så stor fart från majoriteten när det
            gäller att intressera sig för detta.
          </note>
          <note>
            Vi har flera andra reservationer som jag inte närmare tänker
            gå in på. Jag vill bara peka på frågan om hur man stoppar återfall
            när det gäller sexualbrottsdömda. Där har vi ett förslag om att
            ge farmakologisk behandling för att återfallen till de sexualbrottdömdas
            egen glädje, kan man hoppas inte ska bli så många och för att
            minska antalet brottsoffer.
          </note>
          <note>
            Reservation 10 handlar om rattfylleridömda. Ett förslag är att
            de som kör med sprit i kroppen ska förstå den risk som de utsätter
            andra för. Att konfronteras med trafikskadeoffren kan vara en
            idé, om det nu fungerar.
          </note>
          <note>
            Det finns ett stort antal ytterligare exempel som jag inte hinner
            med.
          </note>
          <note>
            Avslutningsvis vill jag bara säga att den kristdemokratiska ideologin
            sätter människan i centrum. Det synsättet ligger till grund för
            hur vi vill att ett rättssamhälle ska se ut och vara uppbyggt.
            De värderingar som råder i ett samhälle avspeglas i samhällets
            rättssystem. Svensk kriminalvård lever inte upp till de mål som
            är uppsatta. Den måste reformeras, reformeras och reformeras,
            och det måste göras ganska omgående.
          </note>
          <note>
            Jag yrkar bifall till reservation 3.
          </note>
          <note type="speaker">
            Anf. 157 ALICE ÅSTRÖM (v):
          </note>
          <note>
            Fru talman! Återigen har vi den årliga kriminalvårdsdebatten,
            som egentligen bygger på motioner från den allmänna motionstiden.
            Men dessa har berörts i väldigt liten utsträckning i talarstolen
            här. I stället har debatten mest handlat om situationen i kriminalvården
            i dag.
          </note>
          <note>
            Jag kan dela den uppfattning som flera av er här har uttryckt
            när det gäller beskrivningen av beläggningsstatistiken. Vi vet
            att det den 9 februari om jag ska ta ett specifikt datum var 102
            % beläggning sett till både häkten och anstalter. Bara från den
            9 februari har situationen, det vet vi, blivit ännu värre. Jag
            tror att det i den här debatten är ganska viktigt.
          </note>
          <note>
            Ibland låter det i debatten som att majoriteten vill att fångar
            ska ligga i besöksrum och duschrum egentligen ska vi ha dubbelbeläggning
            i väldigt stor utsträckning och snarast stapla de här personerna
            på varandra. Jag tycker inte att det är en riktigt seriös debatt.
            Jag tror att alla i justitieutskottet är ganska medvetna om att
            ingen, vare sig från majoriteten eller från oppositionen, är tillfreds
            med den situation som i dag råder inom kriminalvården och med
            beläggningssituationen.
          </note>
          <note>
            Sverige är faktiskt ett av de länder som under det senaste decenniet
            haft Europas snabbast växande fångpopulation. Beror det på att
            kriminaliteten i Sverige har ökat i en så oerhörd utsträckning
            jämfört med hur det är i övriga Europa? Nej, det har den inte.
          </note>
          <note>
            Vid en närmare titt på detta ser man att vi har fått fler långtidsdömda.
            Det har inneburit ett ökat platsantal. Samtidigt har vi fått en
            ökning inom anstalterna, också beroende på att vi har fått ett
            mer fungerande polisväsende, även om det finns mer att göra där,
            och ett bättre fungerande domstolsväsende och åklagarväsende,
            även om det finns mer att göra också där. Man ser ändå att processen
            i övriga rättsväsendet också har gett effekter inom kriminalvården.
          </note>
          <note>
            Jämfört med till exempel läget år 1998 är det en ökning med 25
            % på våra anstalter. Också det tror jag lite grann kan förklara
            hur situationen i dag ser ut. Som vi hört från dem som inte tillhör
            majoriteten handlar det om att här måste vidtas snabba åtgärder.
            Det måste till mer resurser till kriminalvården. De 200 miljonerna
            i tillväxtpropositionen räcker inte till att täcka de behov som
            finns.
          </note>
          <note>
            Visst, det stämmer att de inte räcker. Men det kunde kanske ändå
            vara lite klädsamt, om man nu ska anklaga majoriteten för att
            inte alls bry sig när det gäller kriminalvården, att visa att
            av de 274 miljoner som lades ut i tilläggsbudgeten lades 200 miljoner
            på kriminalvården. Av de resurser som fanns att lägga i tilläggsbudgeten
            lade man alltså en stor majoritet på kriminalvården. Det är mycket
            möjligt att detta är otillräckligt vilket vi också vet utifrån
            det antal platser som behövs men det är trots allt fråga om 200
            miljoner.
          </note>
          <note>
            Vi i Vänsterpartiet tycker givetvis att situationen är bekymmersam.
            Men de lösningar som de borgerliga partierna ständigt presenterar
            att bygga fler anstaltsplatser och att öka antalet fängelser tror
            inte vi i Vänsterpartiet på. Vi är snarare bekymrade över den
            stora ökning av fångpopulationen som vi har och som faktiskt inte
            går att relatera till att vi har en ökad brottslighet.
          </note>
          <note>
            Jämfört med övriga europeiska länder har Sverige, som sagt, den
            snabbaste ökningen. För Vänsterpartiet är det därför ganska viktigt
            att närmare titta på vad som är orsaken till detta. Jag vill ta
            upp lite grann av det som Folkpartiets representant nämnde om
            här i talarstolen när det gäller granskningen av vilka som finns
            på våra anstalter.
          </note>
          <note>
            Vi har i dag långt fler missbrukare på våra anstalter. Vi har
            långt fler psykiskt sjuka på våra anstalter. Vi har långt fler
            på våra anstalter som inte har vare sig bostad eller arbete. Frågan
            är: Ska vi bygga fler fängelseplatser för att lösa missbrukarnas
            problem, för att möta de psykiskt sjuka och därför att människor
            inte får arbete och bostad?
          </note>
          <note>
            Nej, för Vänsterpartiet är det hela ganska tydligt när man ska
            diskutera om att satsa resurser och vad vi ska göra. Jag vill
            inte se en utveckling där vi bygger fler anstaltsplatser, utan
            jag vill se en utveckling där vi får fler platser för missbrukare
            och där kommunerna tar sitt ansvar när det gäller missbrukarna.
            Antalet platser för missbrukare inom vård och behandling har minskat
            oerhört mycket under samma tid. Vi ser att när de här människorna
            lämnas i sticket hamnar de inom kriminalvården.
          </note>
          <note>
            Alla har vi både hört och varit med i debatten om de psykiskt
            sjuka och om situationen för dem ute i samhället. För Vänsterpartiet
            är det tydligt att väldigt många av dessa hamnar på våra anstalter.
            För oss gäller att vi ska möta de psykiskt sjuka inom psykvården,
            inte genom att bygga upp fler anstaltsplatser.
          </note>
          <note>
            Trots allt håller man på att bygga ut inom kriminalvården. Men
            ett av de stora problemen inom kriminalvården är faktiskt detta
            utifrån den debatt som tidigare fördes av Moderaternas representant
            Jeppe Johnsson, som också sitter med i Kriminalvårdsstyrelsen
            att bygga de här platserna så snabbt som behövs.
          </note>
          <note>
            Kriminalvården omfattas av offentlig upphandling, av planering
            och av att få in entreprenörer för att bygga. Jeppe Johnsson är
            lika medveten som jag om att flera av de baracker och de platser
            som man försökt skapa har blivit fördröjda både av upphandlingsskäl
            och på grund av att entreprenörerna inte har kunnat fullfölja
            sina åtaganden eller att det som det var på ett ställe varit skyfall,
            så att man först får torka upp allting innan man kan göra något.
          </note>
          <note>
            Det är inte så enkelt som att bara säga: Från och med i morgon
            ska vi ha ett visst antal platser. Jag skulle väl önska att man
            kunde vara smidigare och att man kunde smita förbi offentlig upphandling
            och allt sådant och bara smäcka upp det här. Men det ska man kanske
            inte säga när man sitter i justitieutskottet, utan givetvis ska
            man uppmana alla att hålla sig till de lagar och regler som finns.
            Självklart finns det en konflikt i den här situationen.
          </note>
          <note>
            Jag delar bekymret med oppositionen när det gäller att människor
            får ligga i duschrum eller i besöksrum och att det skapar de problem
            som finns. Men till skillnad från oppositionen påstår jag inte
            att det finns några enkla snabba lösningar, utan det här kommer
            att ta sin tid. Det är viktigt att man låter kriminalvården jobba
            vidare.
          </note>
          <note>
            Sedan, fru talman, blev jag faktiskt väldigt glad när jag hörde
            Peter Althin tala, framför allt vad gäller den sista delen där
            han talade om det brev som han hade fått från en man som hade
            25 års erfarenhet. Det stämmer väldigt bra överens med det Vänsterpartiet
            skriver i den reservation som vi har, reservation 4, om den framtida
            inriktningen inom kriminalvården som vi hoppas att Kriminalvårdskommittén
            har med i sitt arbete framöver.
          </note>
          <note>
            Vänsterpartiet har under flera år påpekat att vi har fått hårdare
            villkor för att släppas ut från ett fängelse. Vi har hårdare villkor
            än de flesta andra länderna sedan man slopade halvtidsfrigivningen.
            De flesta länder har halvtidsfrigivning. Det finns de som till
            och med har frigivning tidigare än så. Kanada är ett av de länderna.
            Vänsterpartiet har motionerat och drivit frågan om att införa
            halvtidsfrigivning åtminstone för förstagångsdömda. Men där har
            Kristdemokraterna inte varit beredda att stödja oss.
          </note>
          <note>
            Vänsterpartiet har också under flera år motionerat om de långtidsdömdas
            situation och om bekymret med det stora antal långtidsdömda som
            vi har på våra anstalter. Vänsterpartiet har också sagt att resultatet
            av det här blir att vi får ett hårdare klimat på våra anstalter.
            Människor som spärras in en alltför lång tid förlorar hoppet och
            möjligheten att komma tillbaka till samhället. Det är de som blir
            farliga och svårare att hantera. I Vänsterpartiet skulle vi gärna
            se att man gjorde en översyn av lagstiftningen för att kunna få
            ned antalet långtidsdömda.
          </note>
          <note>
            När det gäller antalet livstidsdömda, där Kristdemokraterna delar
            vår åsikt att man borde avskaffa livstidsstraffet, hade vi för
            15 år sedan ungefär 30 livstidsdömda. I dag har vi ungefär 120
            livstidsdömda. Det beror inte på att antalet mord har ökat i motsvarande
            utsträckning, utan det beror på att vi har fått domstolar som
            dömer annorlunda. Precis som Peter Althin tog upp måste vi se
            till att människor inte behöver sitta de långa tiderna, förändra
            villkoren för när de ska släppas ut och se till att minska antalet
            långtidsdömda.
          </note>
          <note>
            När det gäller säkerhetsfrågorna har vi fattat beslut om möjligheter
            till störningsutrustning och om inpasseringskontroll. Men för
            Vänsterpartiet är det viktigt att inte bara satsa på säkerheten
            utan också satsa på innehåll.
          </note>
          <note>
            Jag yrkar bifall till reservation 4.
          </note>
          <note type="speaker">
            Anf. 158 KARIN GRANBOM (fp) replik:
          </note>
          <note>
            Fru talman! En central uppgift för kriminalvården är att minska
            återfallen i brott. I dag återfaller en av fem av kriminalvårdens
            klienter i brott redan ett år efter det avtjänade straffet. Inom
            tre år har 40 % återfallit. Av dem som sitter i fängelse har mer
            än 60 % tidigare erfarenhet av kriminalvården.
          </note>
          <note>
            För att få ned dessa procenttal genomförs olika former av program
            och aktiviteter. Dessa kostar pengar, men det är det värt om det
            fungerar. Men vad är det som fungerar egentligen? För att få svar
            på detta krävs det en ordentlig uppföljning av kriminalvårdens
            klienter efter frigivningen. Riksrevisionen har granskat kriminalvården
            och funnit att kriminalvårdens uppföljning har varit undermålig.
            Det här kan man läsa om i rapporten Återfall i brott eller anpassning
            till samhället? Även Statskontoret pekar i sin effektivitetsgranskning
            på behovet av en bättre redovisning av resultaten av kriminalvårdens
            insatser. En undermålig uppföljning gör att resurserna satsas
            fel och att de intagna inte får verksam behandling. Därför skulle
            jag vilja ha en kommentar av Alice Åström till rapporten från
            Riksrevisionen. Jag skulle också vilja höra vilka åtgärder hon
            tänker vidta för att vi ska veta att de resurser som anslås till
            kriminalvården används på det mest effektiva sättet.
          </note>
          <note type="speaker">
            Anf. 159 ALICE ÅSTRÖM (v) replik:
          </note>
          <note>
            Fru talman! Jag kan inte kommentera Riksrevisionens rapport helt
            och hållet eftersom jag faktiskt inte har läst den helt och hållet
            utan mera ögnat i den. Men jag kan gärna svara på Karin Granboms
            frågor.
          </note>
          <note>
            När det gäller behandling har man varit otroligt dålig på att
            över huvud taget veta om de behandlingsinsatser man gjort har
            gett något resultat. Nu har det påbörjats ett arbete där man försöker
            ta till sig forskning och kunskap och fått program för att utvärdera
            och granska vad som fungerar och också ha en uppföljning efteråt.
            Det här har inte fått tillräckligt stort genomslag. Det finns
            inte på tillräckligt många platser, och det finns inte tillräckligt
            många som kan leda programmen, men det är en utveckling åt rätt
            håll.
          </note>
          <note>
            Den situation som kriminalvården har i dag har gjort att det
            har blivit ännu mer bekymmersamt att få mer personal för utbildning
            i behandlingsprogrammen och få i gång de nya modellerna. Det tycker
            jag är ett svar på varför resurserna har satsats fel, för det
            har det gjorts. Man har inte haft någon kontroll. Men det här
            tror jag blir ett medel att få resurserna på rätt ställe.
          </note>
          <note>
            När det sedan handlar om att minska återfallen tror jag inte
            att det är så där hemskt stor skillnad på siffrorna nu och tidigare,
            men det är ändå otillständigt. Vi borde kunna lyckas bättre. När
            de intagna kommer ut och inte får någon bostad eller något arbete
            och samhället bemöter dem på ett visst sätt tycker jag inte att
            kriminalvården ska lastas för att de återfaller. Man får titta
            på även många andra delar i samhället och inte lägga allt på kriminalvården.
          </note>
          <note type="speaker">
            Anf. 160 KARIN GRANBOM (fp) replik:
          </note>
          <note>
            Fru talman! I Riksrevisionens rapport finns det en hel del bra
            förslag, så jag rekommenderar läsning av den.
          </note>
          <note>
            Alice Åström verkar ha en välvillig och positiv inställning till
            att uppföljningen ska bli bättre. Jag hoppas att Alice Åström
            är med och verkar för att kriminalvården i nästa regleringsbrev
            eller vid en särskild behandling av den här rapporten får tydliga
            direktiv om att förbättra uppföljningen av sina klienter. Det
            är viktigt att varje krona som blir investerad i kriminalvården
            är en väl investerad krona och att varje intagen ska ges relevant
            behandling och rätt förberedelse för frigivning. Det förtjänar
            både skattebetalande medborgare och intagna.
          </note>
          <note>
            Dessutom vill jag tilläga, med tanke på att Alice Åström talar
            om att det finns många missbrukare i kriminalvården, att Alice
            Åström har ett ansvar för det. Hon har varit med om att besluta
            om att kraftigt minska anslagen till missbrukarvården. Det har
            varit kraftiga nedskärningar under de senaste åren, och massor
            av platser har försvunnit. Det beklagar jag.
          </note>
          <note>
            Slutligen skulle jag vilja vädja till väljarna att byta majoritet.
            De som fört oss in i den här besvärliga situationen klarar uppenbarligen
            inte att ta oss ur den.
          </note>
          <note type="speaker">
            Anf. 161 ALICE ÅSTRÖM (v) replik:
          </note>
          <note>
            Fru talman! Jag ska börja med rapporten. Jag ska givetvis läsa
            den, och jag tror att den verkligen är värd att följa upp och
            att det finns förslag där. Jag är helt övertygad om att vi kommer
            att kunna samarbeta för att kunna använda resurserna på det mest
            effektiva sättet. Där tror jag inte att det över huvud taget skiljer
            sig mellan majoriteten och oppositionen.
          </note>
          <note>
            Att jag skulle ha varit med om att besluta om neddragningar inom
            missbrukarvården är felaktigt. Är det någonting som Vänsterpartiet
            och majoriteten har gjort är det att satsa pengar på kommunsektorn
            och i kommunerna. Där kan jag säkert kritisera mina partikamrater,
            och det tror jag att också Folkpartiet kan göra. Däremot finns
            det kommuner där man har låtit den här gruppen stå tillbaka för
            andra saker som man har ansett vara viktigare. Det är där det
            stora antalet missbrukarplatser har försvunnit. Där kan vi säkert
            göra mer i partierna överlag. Men att påstå att jag har varit
            med om att besluta om neddragningar när vi snarare har satsat
            på kommunerna är nog ganska fel.
          </note>
          <note>
            Fru talman! När man debatterar kriminalvård måste man och det
            tycker jag att Karin Granbom var ganska bra på se vad som är kriminalvårdens
            uppgift och vad kriminalvården klarar. Ibland låter det i debatten
            som att bara man får lite mer pengar och lite mer platser kommer
            alla att sluta att återfalla i brott. De största bristerna finns
            innan brotten begås, och det är där man måste satsa.
          </note>
          <note>
            Även om man har en strafftid på 34 år tror jag inte att kriminalvården
            kan vända 25 års misslyckande. Det är att begära för mycket av
            kriminalvården.
          </note>
          <note type="speaker">
            Anf. 162 PETER ALTHIN (kd) replik:
          </note>
          <note>
            Fru talman! Det är ju alltid trevligt att få positiva omdömen.
            Det tar jag gärna till mig. Jag är ännu inte så politiskt bränd
            att jag inte kan säga att det finns vissa saker som är bra i reservation
            4. Jag inbjuder då Alice Åström att ta del av reservation 3 och
            inte huka för att ställa upp bakom den bara för att den kommer
            från oppositionen.
          </note>
          <note>
            Det kan bero på bristande politisk erfarenhet hos mig, men Kristdemokraterna
            och andra borgerliga partier påvisar att det inte är särskilt
            lyckat. Brottsligheten ökar, och folk får inte plats på fängelser
            och häkten. Då säger representanter från majoriteten: Nu gnäller
            de igen. De bara gnäller och gnäller.
          </note>
          <note>
            Samtidigt säger Alice Åström att situationen är bekymmersam.
            Ja, men då måste man ju göra någonting. Man måste ta ansvar för
            situationen. Det är klart att man inte löser allt med fler fängelseplatser
            och fler platser för missbrukare, utan det krävs förebyggande
            åtgärder.
          </note>
          <note>
            Men varför kan inte Vänstern medge att det vi säger är rimligt,
            att dagens situation måste ändras? Man kan inte bara säga att
            det kommer att ta tid, utan man borde ställa upp på de förslag
            som vi tycker är bra. Jag vill inbjuda Alice Åström att läsa vår
            reservation lite noggrannare och se vad den innehåller och inte
            bara maniskt säga nej till allting. Läs vår reservation och tala
            om varför du inte ställer upp på den!
          </note>
          <note type="speaker">
            Anf. 163 ALICE ÅSTRÖM (v) replik:
          </note>
          <note>
            Fru talman! Man ska ta ansvar för hur det ser ut i dag och inte
            bara säga att det är bekymmersamt och att det kommer att ta tid,
            säger Peter Althin. Men jag tycker att det är bekymmersamt, och
            det kommer att ta tid. Precis som jag sade tidigare bygger man
            inte fängelseplatser på en dag.
          </note>
          <note>
            För Vänsterpartiet handlar det om att ta ansvar för hur det ser
            ut i dag när man ska fördela resurser. När jag får signaler om
            att det tar två år innan en tonårig som mår dåligt får vård på
            barnpsyk, då tycker jag att det är oerhört allvarligt. Jag ser
            ju hur det ser ut i många landsting och kommuner när det gäller
            skolpsykologer och så vidare. Men å andra sidan behövs det pengar
            till kriminalvården. Då kan jag svara: Jag tar bara ansvar för
            kriminalvården. Vi satsar pengarna och resurserna där och struntar
            i om det finns pengar till skolpsykolog och pengar till landstinget
            som kan satsas på barnpsyk.
          </note>
          <note>
            Hade världen varit så enkel hade jag kunnat göra så. Men vi tar
            ansvar för hur det ser ut i dag. Det är därför som jag inte tvekar
            att erkänna att det finns saker som behöver bli bättre inom kriminalvården.
            Överbeläggningen är bekymmersam.
          </note>
          <note>
            Om Vänsterpartiet hade fått bestämma skulle halvtidsfrigivningen
            ha återinförts från den 1 juni. Då hade vi löst en väldigt stor
            del av de problem med platsbrist som finns inom kriminalvården.
            Vi har faktiskt förslag till hur man kan lösa den akuta situationen,
            men där får vi inte med oss någon majoritet. Då kan ju ni ta ansvar
            för att ni inte stöder våra förslag som skulle lösa problemen
            på ett enklare och rimligare sätt än vad det ni själva förespråkar
            skulle göra.
          </note>
          <note type="speaker">
            Anf. 164 PETER ALTHIN (kd) replik:
          </note>
          <note>
            Fru talman! Jag vet inte hur jag ska uppfatta det sista, men
            vi tar gärna ansvaret för helheten. Vi kan ta över alltsammans.
            Jag kan inte påstå att vi kommer att lyckas med en gång, men förutsättningarna
            för att nå en bättre framgång med kriminalvårdsfrågorna skulle
            nog bli större. Ibland får jag en känsla av att Alice stöder sådant
            som egentligen går emot det som hon tycker själv.
          </note>
          <note>
            Det kommer att ta tid. Ja, men om man inte gör någonting kommer
            det en ny generation snart igen som ska ha nya platser på missbrukshemmen
            och fängelserna. Vi måste alltså satsa väldigt hårt på att det
            inte kommer in nya i kriminalitet och att de som finns på anstalterna
            inte återfaller. Det är min poäng.
          </note>
          <note>
            Så häng på här nu i stället så tar vi ansvaret. Sedan ska jag
            försöka att få med också de andra borgerliga partierna så att
            vi kan ta över, och det kan vi väl göra i dag.
          </note>
          <note type="speaker">
            Anf. 165 ALICE ÅSTRÖM (v) replik:
          </note>
          <note>
            Fru talman! Vore det bara Peter Althin som skulle ta ansvaret
            hade jag nog kunnat leva med det. Det finns en hel del saker i
            Kristdemokraternas förslag som jag skulle kunna instämma i. Men
            när Kristdemokraterna ska samarbeta med Moderaterna och till vissa
            delar med Folkpartiet blir jag lite mer bekymrad. Då kommer vi
            verkligen att behöva bygga fler anstalter och anstaltsplatser
            om vi ska kunna möta de straffskärpningar som de föreslår.
          </note>
          <note>
            Vore det bara Peter Althin skulle det gå bra, men jag tror att
            det i så fall vore lättare för Peter Althin att ta klivet över
            till majoriteten. Där skulle vi ha lättare för att komma överens,
            och där skulle Peter Althin kanske ha möjlighet att påverka för
            att få en bättre kriminalvård.
          </note>
          <note type="speaker">
            Anf. 166 JEPPE JOHNSSON (m) replik:
          </note>
          <note>
            Fru talman! Alice Åström säger att det tar tid att inrätta nya
            platser och det vet vi i alla fall om de ska vara bra och permanenta.
            Men Alice Åström tillhörde ju regeringsunderlaget när man från
            departementet sade: Nej, vi ska inte bygga någon anstalt i Västerås.
            Den anstalten hade Kriminalvårdsstyrelsen planerat sedan länge,
            det vet Alice som också sitter i den styrelsen.
          </note>
          <note>
            Här som på så många andra ställen handlar det om underlåtenhetssynder.
            Man har inte gjort det som man skulle göra, och det är en allvarlig
            synd.
          </note>
          <note>
            Alice Åström är orolig för att antalet fängelsevistelser ökar.
            Det är jag också. Alice har redan talat om vad hon vill göra:
            Släpp fångarna loss efter halva tiden! Sedan återstår det att
            se vad hon ska göra när det ändå blir fullt.
          </note>
          <note>
            Fru talman! Jag är mer orolig för de brottslingar som inte åker
            fast och lagförs. Jag är inte så orolig över dem som åker fast,
            för då har rättvisan fungerat.
          </note>
          <note>
            Vad skulle Alice Åström göra utöver detta med halvtidsfrigivning
            om antalet uppklarade brott ökade från dagens 15 % till bara blygsamma
            20 %?
          </note>
          <note type="speaker">
            Anf. 167 ALICE ÅSTRÖM (v) replik:
          </note>
          <note>
            Fru talman! Jag tror att man säkert skulle vara tvungen att möta
            det med en hel del nya anstaltsplatser. Men det arbetet pågår
            ju, och det vet Jeppe Johnsson som också sitter i Kriminalvårdsstyrelsens
            styrelse.
          </note>
          <note>
            Jeppe Johnsson har exakt samma underlag som jag har för hur kriminalvården
            kan bygga ut, hur många platser man kan bygga ut och hur mycket
            personal man kan rekrytera för att bygga ut. Kriminalvården själv
            säger att man inte klarar av att bygga ut i högre takt. Det handlar
            inte bara om ökade resurser.
          </note>
          <note>
            Det enda som jag kan hålla med Jeppe Johnsson om är att kriminalvården
            ganska tidigt såg att man ville ha en ny anstalt i Västerås. Men
            det som Jeppe Johnsson glömmer att säga är det som Kriminalvårdsstyrelsen
            också hade i sitt förslag, att man skulle lägga ned ett par anstalter
            Malmöanstalten, Kalmaranstalten och en till som jag inte kommer
            ihåg, eftersom man ansåg att de var gamla och uttjänta. Förslaget
            från Kriminalvårdsstyrelsen att bygga en ny och stor anstalt i
            Västerås syftade inte till att öka platsantalet, utan man ville
            pröva en ny modell med ett visst antal platser. Framför allt ville
            man lägga ned gamla anstalter.
          </note>
          <note>
            Man ska inte blanda ihop korten, Jeppe Johnsson. Det är synd
            att man gör det i den här debatten. Det är tillräckligt bekymmersamt
            ändå utan att man ska behöva ta hem den typen av poänger.
          </note>
          <note type="speaker">
            Anf. 168 JEPPE JOHNSSON (m) replik:
          </note>
          <note>
            Fru talman! Det har fattats beslut här i riksdagen om målsättningen
            90 % beläggning för att man skulle kunna ge rätt plats till rätt
            intagen och för att man skulle kunna åstadkomma de goda resultat
            som man önskade.
          </note>
          <note>
            Jeppe Johnsson har haft samma underlag som jag, säger Alice Åström.
            Ja, det har jag haft. Då kan väl inte de varningssignaler som
            har kommit under de senaste femsju åren ha undgått Alice Åström.
            Då kan man inte bara rycka på axlarna. Har man trott på de prognoser
            som Kriminalvårdsstyrelsen har gett oss borde man agera.
          </note>
          <note>
            Alice säger att ökade resurser inte hjälper. Nej, fru talman,
            det handlar egentligen inte så mycket om ökade resurser. Nu blir
            det visserligen 200 miljoner i engångsersättning, men den här
            verksamheten är på väg mot ett underskott på 1 ½ miljard i en
            budget som är kring 5 miljarder. Det är konkurs. Det måste naturligtvis
            till ökade resurser, men jag tror inte att enbart det hjälper.
            Det är omöjligt att bedriva kriminalvård på kredit så här länge.
          </note>
          <note type="speaker">
            Anf. 169 ALICE ÅSTRÖM (v) replik:
          </note>
          <note>
            Fru talman! Det är inte bra att man ska bedriva kriminalvård
            på kredit. Men Moderaterna kan aldrig någonsin se att man ger
            ökade resurser. Sedan kan man tycka att det är otillräckligt eller
            inte.
          </note>
          <note>
            Jeppe Johnsson vet precis som jag hur kriminalvårdens statistik
            ser ut och vilka åtgärder man vidtar för att hålla kostnaderna
            nere. Vi kommer säkert att återkomma till kriminalvården när det
            gäller budgetfrågorna.
          </note>
          <note>
            Det tillskott som Moderaterna har i sin egen budget räcker inte
            för att bekosta det ökade antalet platser som ni behöver ha på
            grund av de straffskärpningar som ni vill ha, livstidsstraff för
            grova narkotikabrott och maximistraff vid tredje gången. Ni finansierar
            inte ens det antalet platser som ni behöver. Om ni får igenom
            er politik med er budget skulle situationerna på anstalterna se
            mycket värre ut än den gör i dag. Det tycker jag att Jeppe Johnsson
            ska ha med sig i debatten.
          </note>
          <note type="speaker">
            Anf. 170 JOHAN LINANDER (c):
          </note>
          <note>
            Fru talman! Jag hade tyvärr ingen möjlighet att ta replik på
            Alice Åström. I sin replik med Jeppe Johnsson hävdade Alice Åström
            att det satsas nya resurser på kriminalvården. Det räcker väl
            att se på kriminalvårdens planer framöver. År 2005 ska det sparas
            140 miljoner, 2006 är det ytterligare 150 miljoner i besparingar
            och detsamma gäller 2007. Man ska spara 440 miljoner kronor på
            tre år, och vi vet hur situationen ser ut i dag.
          </note>
          <note>
            Jag vill börja med att säga att jag givetvis står bakom samtliga
            mina nio reservationer från utskottsbehandlingen, men för tids
            vinning väljer jag att yrka bifall endast till reservation 17
            under punkt 12 angående kostnaden för utvisades hemresor som Jeppe
            Johnsson också har talat om.
          </note>
          <note>
            Kriminalvården är i dag i en sådan situation att akuta åtgärder
            måste vidtas för att lösa överbeläggningsproblemen. Det är självfallet
            bra med en kriminalvårdskommitté som ser över den långsiktiga
            utvecklingen av kriminalvården, men de anställda och de intagna
            vid många av landets anstalter har inte tid att vänta på en kriminalvårdskommittés
            förslag. Det krävs åtgärder nu! Man kan självfallet säga att det
            tar tid att bygga, men detta är ingenting som har kommit i dag,
            och inte ens i går. Varningsignalerna och problemen har funnits,
            men majoriteten har varit passiv.
          </note>
          <note>
            Det är tydligt att justitieministern, och säkert riksdagsmajoriteten
            också, har missat hur verkligheten faktiskt ser ut inom kriminalvården.
            Vid den aktuella debatten angående fritagningen från Kumlaanstalten
            som vi hade för några månader sedan avslöjade justitieminister
            Thomas Bodström att han får friserad statistik för att situationen
            ska verka mindre allvarlig än den är. Då sade justitieministern:
            Den senaste statistiken talar om att det finns 6 480 platser,
            och det finns 6 499 personer. Det kan ju också vara värt att tänka
            på när man ger sken av att det är så överfullt, att det är en
            sådan trängsel och att man knappt kommer fram. Det saknas alltså
            19 platser utöver de 6 480 platser som finns i dag.
          </note>
          <note>
            Fru talman! Hur ser då verkligheten ut? Vad ligger i statistiken?
            Vid ett besök på den öppna Svartsjöanstalten utanför Stockholm
            som jag gjorde för en tid sedan fick jag en god bild av dagens
            svenska kriminalvård, bland annat vid samtal med både personal
            och intagna. Svartsjö har egentligen 51 platser. De allmänna utrymmena
            som matsalen, fritidsutrymmena, skolan och biblioteket är anpassade
            efter 51 intagna, men som mest har det varit 110 intagna på den
            här anstalten.
          </note>
          <note>
            Utöver de 51 ordinarie platserna har Svartsjö sedan flera år
            tillbaka tillfälliga baracker med 32 platser i 16 dubbelrum som
            nu blivit permanenta och därför räknas in i statistiken för befintliga
            platser. De räknas alltså in i de 6 480 som justitieministern
            talade om. Om det bara hade varit så illa, men det är värre.
          </note>
          <note>
            Utöver detta tvingades Svartsjö att plocka fram ytterligare 13
            platser under 2003. Det har lösts genom att sängar satts in i
            fem städskrubbar. En tvättstuga har fått två sängar. De har fixat
            ett fyrmannarum. Ett förråd har blivit cell, och två sängar har
            satts in i en ordinarie cell. Även dessa 13 platser räknas in
            i Thomas Bodströms 6 480. Städskrubbarna och tvättstugan räknas
            som godkända platser i justitieministerns statistik, trots att
            de till och med bryter mot anstaltsföreskrifterna eftersom det
            varken finns fönster eller ventilation.
          </note>
          <note>
            För Svartsjös del räcker det dock inte med 32 extra platser i
            baracker och 13 extra platser i städskrubbar, tvättstugan och
            dubbelbeläggning. Dessutom har man som mest haft en överbeläggning
            med 14 intagna. Dessa har tvingas sova i biblioteket, i dagrum,
            i en friggebod, i skolan, i isoleringsceller och i en gammal manskapsbod
            utan värme som tidigare använts i skogsbruket. I manskapsboden
            var det några få grader varmt under vinterns kallaste nätter och
            där tvingades bland annat en gammal intagen med reumatism att
            sova. När det regnade ute hade de åtminstone rinnande vatten i
            boden. Detta är Sverige 2004.
          </note>
          <note>
            De intagna vid Svartsjös förtroenderåd, som jag fick prata med
            under en mycket intressant timme, var nästan uppgivna och undrade
            vad de mer kunde göra. De har arbetsvägrat. De har bjudit in journalister,
            som också kom, för att uppmärksamma problemen inom kriminalvården.
            Nu funderar de på en lugn massrymning. De ska gå ut och sätta
            sig utanför staketet. Ska det verkligen behövas en massrymning
            i Socialdemokraternas Sverige för att de ska få ett rimligt boende
            som uppfyller de lagar som vi faktiskt har stiftat i Sveriges
            riksdag?
          </note>
          <note>
            Enligt 9 § i lagen om kriminalvård i anstalt ska de intagna behandlas
            med respekt för deras människovärde. Jag undrar om socialdemokraterna,
            vänsterpartisterna och miljöpartisterna här i kammaren tycker
            att en intagen med reumatisk värk som tvingas sova i en otät,
            iskall gammal manskapsbod behandlas med respekt för sitt människovärde.
          </note>
          <note>
            Fru talman! Överbeläggningarna innebär inte endast att de intagna
            har en jobbigare tid på anstalten. Det innebär framför allt sämre
            möjligheter till behandling och minskning av återfall i brott,
            det innebär mer våld på anstalterna, det innebär en otrygg tillvaro
            för personalen och svårare att rekrytera ny, kompetent personal,
            det innebär mer narkotika på anstalten och sämre kontrollmöjlighet,
            det innebär mer fortsatt brottslig verksamhet inne från anstalten
            och det innebär fler rymningar. Bara på Svartsjö ökade antalet
            direktrymningar från 6 år 2002 till 29 år 2003 när överbeläggningskaoset
            var som värst.
          </note>
          <note>
            Man ska inte heller glömma bort att det nu finns en ny kategori
            intagna på de öppna anstalterna. Efter händelserna i Malexander
            blev det hårda restriktioner för permissioner och placeringar,
            och det var säkert alldeles nödvändiga förändringar, men överbeläggningen
            har nu tvingat kriminalvården att för att lösa placeringsproblemen
            bli friare än någonsin.
          </note>
          <note>
            Mördare och grova rånare kan relativt snabbt komma ut på öppen
            anstalt, och då har de givetvis större chans att fortsätta att
            begå brott, och det blir enklare för dem att rymma, om de vill
            göra det. Faktum är att det enda som skiljer de intagna som blev
            fritagna från Kumla och en del av dem som i dag sitter på öppna
            anstalter är att de har klarat en 24-timmarspermission.
          </note>
          <note>
            För att klara att ta emot alla på de slutna anstalterna gör man
            där allt för att överföra dem till öppna anstalter. Det enda som
            den intagne tvingas att bevisa att han klarar av är en 24-timmarspermission.
            Visar det att han eller hon är lämpad för öppen anstalt? Knappast.
          </note>
          <note>
            På öppna anstalter sitter många långtidsdömda för grova brott
            vars riskbedömning tidigare har sagt att de definitivt ska sitta
            på sluten anstalt. Men överbeläggningsproblemen har gjort att
            denna riskbedömning nu inte har någon som helst betydelse utan
            de hamnar på öppen anstalt. Det kommer intagna direkt från Kumla,
            Hall och Tidaholm till öppna anstalter. Det är någonting märkligt
            i svensk kriminalvård.
          </note>
          <note>
            Den socialdemokratiska regeringen har misskött kriminalvården
            under flera år, och händer det inget radikalt innan hösten då
            antalet intagna alltid ökar, så är det katastrofläge. Detta skrev
            jag i går. Många anställda väntar sig att det kommer att bli ett
            stort antal upplopp inne på de slutna anstalterna. Tydligen har
            det redan skett något på Kumla i dag. När detta blir verklighet
            ska vi komma ihåg vem som har ansvaret för svensk kriminalvård.
            Det är den socialdemokratiska regeringen och majoriteten här i
            Sveriges riksdag.
          </note>
          <note>
            I detta anförande instämde Johan Pehrson (fp).
          </note>
          <note type="speaker">
            Anf. 171 LEIF BJÖRNLOD (mp):
          </note>
          <note>
            Fru talman! Jag tänker inte bli så mångordig eftersom timmen
            är sen. Jag börjar med att yrka bifall till reservation nr 6.
          </note>
          <note>
            Vi har fått en lång rad exempel på hur illa det står till inom
            kriminalvården. Det är inte heller någon som förnekar att det
            finns problem. Men det finns också en kommitté som arbetar för
            att lösa de problemen. Jag tror inte att det är realistiskt att
            efter någon månads funderingar gå upp i kammarens talarstol och
            tro att man har bra förslag på vad som ska göras. Då tror jag
            att det är bättre att genomarbeta problemet ordentligt.
          </note>
          <note>
            Jag vill som miljöpartist se på problemen inom kriminalvården
            betydligt mycket vidare. Jag menar att det inte handlar om fängelser
            och inpasseringskontroller utan om att människor inte ska komma
            dit. Peter Althin har alldeles rätt. Jag åberopar den arbetande
            kommittén. Jag undrar dock lite grann över Peter Althins exempel
            med mannen som har så lång erfarenhet från fångvården och som
            talade om att kriminalvården var betydligt bättre förr. Tydligen
            hade den ändå misslyckats i hans fall redan då.
          </note>
          <note>
            Jag tror att det handlar om att man måste se på samhället utanför
            kriminalvården. Vi har i vår reservation resonerat om den ställning
            som barnen till internerade har och hur de bemöts och hanteras.
            Vi tror att det är väldigt viktigt att man kan möta människor
            ute i samhället som befinner sig nära kriminella sociala arv och
            ta hand om dem på ett sådant sätt att de inte blir kriminella.
            Jag tror att det är väldigt viktigt att ge samhället möjligheter
            att stödja dessa barn.
          </note>
          <note>
            Det känns synnerligen viktigt att vi kan få människor att avstå
            från att begå brott som gör att de måste sitta internerade. Lika
            viktigt är det att få ut människor från kriminalvården och att
            ge dem möjligheter till behandling i den mån det rör sig om missbruksproblem.
            Vi har här möjligheten till så kallade § 34-placeringar. I det
            sammanhanget har kommunerna varit en stoppkloss eftersom de inte
            har haft pengar till detta. Vi har därför anslagit mer pengar
            till kommunerna. Vi kan inte kommendera dem och öronmärka alla
            pengar, för olika kommuner har olika problem, men jag hoppas innerligt
            att man kommer att se bland annat till behovet av § 34-placeringar
            och använda medel till sådana.
          </note>
          <note type="speaker">
            Anf. 172 JOHAN LINANDER (c) replik:
          </note>
          <note>
            Fru talman! Leif Björnlod säger att de intagna aldrig borde ha
            kommit till kriminalvården. Självklart är det det bästa. Men nu
            är det faktiskt så att det begås brott, och vi tycker väl allihop
            att förövarna ska dömas till fängelse vid grova brott. Då är frågan
            vad vi ska göra för att kriminalvården ska fungera så bra som
            möjligt, så att de inte inom en snar framtid efter frisläppandet
            ska återvända dit, och framför allt för att vi inte ska få fler
            brottsoffer i samhället.
          </note>
          <note>
            Här får vi inga som helst svar. Det har gjorts några utredningar
            som Karin Granbom tidigare har varit inne på. Vi har också fått
            en rapport från BRÅ med titeln Förberedd för frihet? Under rubriken
            Få positiva förändringar har man kommit fram till att det har
            hänt en sak under projektet i fråga, som pågått i tre år, och
            det är ett förbättrat blankettstöd.
          </note>
          <note>
            Det är kanske det bästa som majoriteten kan komma på för att
            vi ska få en bättre kriminalvård, för så mycket mer har vi inte
            fått höra hittills i dag, men jag väntar otåligt på Socialdemokraternas
            anförande.
          </note>
          <note>
            Jag skulle vilja fråga Leif Björnlod om den man med reumatism
            som tvingas sova i en otät iskall gammal manskapsbod när han befinner
            sig på öppen anstalt. Enligt 9 § lagen om kriminalvård ska alla
            intagna behandlas med respekt för deras människovärde. Tycker
            du att detta sker?
          </note>
          <note type="speaker">
            Anf. 173 LEIF BJÖRNLOD (mp) replik:
          </note>
          <note>
            Fru talman! Jag känner inte till att det här är fallet, men om
            du säger att det är så här, tror jag naturligtvis på det. Jag
            håller givetvis med om att det inte på något sätt är acceptabelt
            att man ska behöva vara i en sådan situation.
          </note>
          <note type="speaker">
            Anf. 174 JOHAN LINANDER (c) replik:
          </note>
          <note>
            Fru talman! Jag kan intyga att det är så. Jag har varit inne
            i boden. Just den dagen var det inte speciellt kallt ute, så då
            var det väl drägligt, men man ska ändå inte behöva bo i en gammal
            manskapsbod, kan man väl tycka.
          </note>
          <note>
            En annan fråga som vi borde få ett svar på i den här debatten
            tycker jag är: Varför har det inte gjorts någonting tidigare?
            Vi får gång på gång höra att det tar tid att få fram nya platser,
            men varför har majoriteten suttit med armarna i kors tidigare?
            Har ni inte vetat om att antalet intagna har ökat? Har ni missat
            det? Kriminalvårdsstyrelsen har uttalat att det här är på gång.
            Varför har ingenting hänt?
          </note>
          <note type="speaker">
            Anf. 175 LEIF BJÖRNLOD (mp) replik:
          </note>
          <note>
            Fru talman! Jo, det har givetvis hänt saker. Det har faktiskt
            tillskjutits pengar. Det ska vi inte glömma bort. Det har tillsatts
            en kommitté som ser över de här problemen, och det sker en stor
            förändring inom kriminalvården. Det var en lång diskussion angående
            fängelseplatserna, bland annat om Västeråsfängelset, så visst
            har det hänt saker efterhand, men jag tror att det är väldigt
            viktigt att man sätter ned foten, så att det blir ett bra resultat
            som håller långsiktigt. Det händer alltså saker.
          </note>
          <note type="speaker">
            Anf. 176 JEPPE JOHNSSON (m) replik:
          </note>
          <note>
            Fru talman! Leif Björnlod säger att det viktiga är att inga kommer
            dit. Jag är benägen att hålla med Leif Björnlod så långt om han
            menar att inga ska begå brott, det vill säga att man ska förebygga
            brotten. Men de som begår brott tycker jag ska komma dit i ännu
            större utsträckning än i dag.
          </note>
          <note>
            Fru talman! Jag vill i stället tala om dem som kommer dit och
            vad vi ska göra med dem. Få ut dem i behandling, säger Leif Björnlod.
          </note>
          <note>
            Leif Björnlod har ett särskilt yttrande här om § 34-placeringar.
            Där skriver han: Denna ordning är olycklig och bör lösas på ett
            lämpligt sätt. Men Leif väljer att inte reservera sig. Kan det
            bero på att vi då kanske hade fått ett tillkännagivande?
          </note>
          <note type="speaker">
            Anf. 177 LEIF BJÖRNLOD (mp) replik:
          </note>
          <note>
            Fru talman! Ja, det är alldeles självklart. Och det är naturligtvis
            alldeles självklart att det inte finns någon anledning att komma
            med ett tillkännagivande i det här fallet, när man arbetar i den
            här situationen. Jag räknar med att vi kommer att få ett arbete
            från Regeringskansliet som kommer att hjälpa oss med den här situationen,
            så därför finns det inget behov av ett tillkännagivande, och därför
            stöder jag heller inte den reservationen. Jag såg inte behovet.
          </note>
          <note type="speaker">
            Anf. 178 JEPPE JOHNSSON (m) replik:
          </note>
          <note>
            Fru talman! Jag tror att väldigt många ute på våra anstalter
            och våra missbrukare ser behovet, och jag tror att ett tillkännagivande
            möjligtvis skulle ha kunnat få det här att inträda något snabbare.
          </note>
          <note>
            Nu är det i dagsläget, fru talman, ganska ofarligt för kommunerna
            att säga ja, därför att antalet som sticker efter den villkorliga
            frigivningen är ganska stort. Därför behöver kommunerna ofta inte
            betala ut sina utfästelser.
          </note>
          <note>
            I förlängningen, eftersom Leif tror att det här kommer ganska
            kvickt, skulle jag vilja fråga så här: Kan Leif Björnlod tänka
            sig att man inför någon form av sanktion för dem som sticker?
            Man kan säga att de ska göra sex månaders § 34, tre månader innan
            den villkorliga frigivningen och tre månader efter den villkorliga
            frigivningen, som en morot eller piska välj själv. Man kan säga
            att om de avbryter vid den villkorliga frigivningen så förverkas
            de tre månader som de erbjuds, för att få morot eller piska välj
            själv.
          </note>
          <note type="speaker">
            Anf. 179 LEIF BJÖRNLOD (mp) replik:
          </note>
          <note>
            Fru talman! Jag kan se att man kan uppfatta detta som en morot
            eller piska, men vad jag ser som än mer viktigt är att de människor
            som kommer in i § 34-placeringarna är så välmotiverade att de
            inte avviker. Hur man hanterar dem som avviker kan jag inte ge
            dig något besked om här och nu, därför att jag inte är tillräckligt
            insatt i den frågan.
          </note>
          <note type="speaker">
            Anf. 180 HELENA ZAKARIASÉN (s):
          </note>
          <note>
            Fru talman! Det har väl framkommit ungefär 300 saker som jag
            skulle vilja börja med att kommentera, men jag ska försöka hålla
            mig ifrån det och i stället koncentrera mig på det som jag faktiskt
            hade tänkt säga, så får vi återkomma till det i replikerna. Det
            finns ett antal saker som jag ifrågasätter riktigheten i, milt
            sagt.
          </note>
          <note>
            Det kan väl knappast ha undgått någon i den här kammaren att
            det betänkande som vi i dag debatterar handlar om just kriminalvården,
            ett område som justitieutskottets ledamöter har ett stort och
            äkta engagemang i, och det är bra, tycker jag, för det har även
            vi. När jag har läst betänkandet och de 18 reservationer som finns
            där kan jag konstatera att vi faktiskt i mångt och mycket är överens,
            även om jag stundtals under debatten här började tvivla. Vi är
            naturligtvis inte överens om allt hur i herrans namn skulle det
            se ut? Skämt åsido vill jag med detta bara säga att jag uppskattar
            ert engagemang i de här frågorna.
          </note>
          <note>
            För mig är det viktigt att se kriminalpolitiken ur ett bredare
            perspektiv. Vi måste våga lyfta blicken och se till hela samhället.
            Ingen kedja är starkare än den svagaste länken, brukar man ju
            säga, och det gäller även här. Vi måste ha ett samhälle där alla
            får plats, och våra barn måste få en chans att växa upp i trygghet.
            Därför är vår välfärd viktig och har sin givna plats även i den
            här debatten.
          </note>
          <note>
            När det gäller reformeringen av kriminalvården finns det reservationer
            från samtliga partier. I samtliga reservationer finns det också
            delar som jag tycker är bra och som regeringen också arbetar med,
            för det är ju faktiskt så det är.
          </note>
          <note>
            Ta till exempel det här med behovet av utbildning. Det är självklart
            för mig att de som är i behov av utbildning också ska få bra och
            vettig utbildning. Det är inte perfekt i dag, det vet jag, men
            man jobbar på bra med det.
          </note>
          <note>
            Det behövs bättre frigivningsförberedelser. Ja, det är klart.
            Det måste väl vara allas vår vilja att när frigivningen väl kommer
            så ska man vara så väl förberedd för det som det bara är möjligt
            att åstadkomma.
          </note>
          <note>
            Man behöver bostad och arbete. Ja, självklart. Men där måste
            vi också ställa större krav på samhället i stort. Det är inte
            lätt när man gång på gång får nej från arbetsgivarhåll eller bostadsföretag.
            Där har vi här inne ett gemensamt ansvar.
          </note>
          <note>
            Jag tror också att samhället behöver komma in på anstalterna,
            för kriminalvården kommer inte ut. Här spelar också frivilligorganisationerna
            en viktig roll.
          </note>
          <note>
            Flera tar också upp frågan om kvinnors särskilda behov, och jag
            har ingen annan åsikt utan håller med om att det behöver ägnas
            mer tid åt detta. Även om de program som i dag används är könsneutrala
            i något program finns det också någon form av särskild modul som
            särskilt tar hänsyn till kvinnors speciella situation behöver
            även på det här området mer göras.
          </note>
          <note>
            Programverksamheten i stort måste fortsätta utvecklas. Det är
            bra att kriminalvården nu inriktar sig på kvalitet i stället för
            kvantitet i programmen. Det är absolut nödvändigt för att nå bra
            resultat, och det arbetet ska man också fortsätta med.
          </note>
          <note>
            Även vad gäller barn vars mamma eller pappa sitter i fängelse
            krävs särskilda insatser. Det är oerhört viktigt att barnen kan
            ha en god kontakt med sin mamma eller pappa.
          </note>
          <note>
            Barnombudsmannen har nyligen lämnat en rapport med förslag för
            att förbättra för barnen. Jag vet att den har tagits emot med
            stort intresse både bland personal och bland intagna, och jag
            vet också att Kriminalvårdsstyrelsens styrelse kommer att diskutera
            den på sitt nästa sammanträde för att planera de förbättringar
            som behöver göras på det området.
          </note>
          <note>
            Många av de frågor som tas upp i reservationerna täcks också
            in i Kriminalvårdskommitténs uppdrag, som vi har varit inne på
            tidigare. Då handlar det bland annat om självförvaltning, och
            det används ju mer och mer redan i dag. Det tycker jag är en positiv
            utveckling. Vi måste se till att göra anstaltlivet mer likt det
            liv som finns utanför murarna.
          </note>
          <note>
            Som jag tidigare sagt, senast i straffrättsdebatten för en knapp
            månad sedan, tror jag att kriminalvården måste individanpassas
            på ett helt annat sätt än i dag. Det behövs tydliga och enkla
            regelsystem, och jag återkommer återigen till utredningen, eftersom
            vi även där ska titta på tidpunkten för villkorlig frigivning,
            som finns i en del reservationer. Utredningen ska vara klar senast
            den 1 juni 2005.
          </note>
          <note>
            Narkotikan på våra anstalter är ett gissel och något vi alltid
            måste ha för ögonen. Därför känns det bra att regeringens narkotikasatsning
            nu faktiskt börjar ge resultat. De intagna har fått större möjligheter
            att delta i påverkansprogram, och fler narkotikahundar har köpts
            in. Det är bra. Jag har fått det bekräftat när jag har besökt
            anstalter runtom i landet som har fått del av de här pengarna.
            Men med det får vi naturligtvis aldrig slå oss till ro, utan kampen
            mot narkotikan måste ständigt föras.
          </note>
          <note>
            Nu kanske ni tror att jag hukar för vissa känsliga frågor som
            till exempel ekonomi och så där och vetskapen om hur beläggningssituationen
            på anstalter och häkten ser ut, men se det tänker jag inte göra.
            Jag kommer dock inte att gå in på några detaljer, för Alice har
            redogjort för detta tidigare. Men att kriminalvården har en mycket
            ansträngd ekonomi är jag fullständigt medveten om.
          </note>
          <note>
            Som flera har varit inne på får vi inte glömma bort att regeringen
            faktiskt har avsatt pengar, trots ett kärvt ekonomiskt läge. Rättsväsendet
            tillhör de områden som har fått mer pengar, medan andra grupper
            har fått stå tillbaka. Sedan kan jag i och för sig säga som Alice:
            Man kan alltid önska sig mer. Men för mig handlar kriminalvårdspolitiken,
            som jag tidigare sade, om att försöka se helheten.
          </note>
          <note>
            Om jag nu ska drista mig till att kritisera borgerligheten jag
            tycker att jag har varit väldigt ödmjuk hittills tycker jag överlag
            att det är där ni brister. Ni ser helt enkelt inte till helheten,
            tycker jag. Nu får ni stå ut med att bli generaliserade. Att döma
            av antalet gemensamma reservationer och med tanke på tiden får
            det bli så.
          </note>
          <note>
            Jag och vi socialdemokrater kan aldrig acceptera att människor
            ställs utanför. Vi har ett ansvar för att barnen får en bra och
            trygg uppväxt. Vi har ett ansvar för en bra och utvecklande skola.
            Vi har ett ansvar för att människor får ett gott arbetsliv. Vi
            har ett ansvar för att också de människor som av olika skäl befinner
            sig på fel sida av lagen får en chans att komma tillbaka.
          </note>
          <note>
            Vi tar det ansvaret. Min fråga till er i oppositionen blir: Är
            ni beredda att göra det? Med det yrkar jag bifall till förslagen
            i betänkandet och avslag på reservationerna.
          </note>
          <note type="speaker">
            Anf. 181 JOHAN LINANDER (c) replik:
          </note>
          <note>
            Fru talman! Helena Zakariasén började med att berätta att hon
            knappast ens tror på vad vi i oppositionen säger. I mitt anförande
            sade jag att ni förmodligen har missat hur verkligheten är inom
            kriminalvården. Det är väl ett bevis när ni inte ens tror på verklighetsbeskrivningen.
            Vi fick nämnt ett antal förslag som vi alla är överens om pågår.
            Men problemen fick vi inte höra någonting om.
          </note>
          <note>
            Jag ska kommentera Barnombudsmannens förslag att göra det bättre
            för barn med föräldrar i anstalt. Självklart tycker vi alla det.
            Problemet är att det är rätt svårt att förbättra besöksrum för
            barnen. Där ligger redan en eller två intagna i tältsängar, men
            det är en annan sak.
          </note>
          <note>
            Jag skulle vilja komma tillbaka till en annan fråga. Helena Zakariasén
            tog upp hur viktigt det är med frigivningen. BRÅ har gjort en
            rapport om utvärdering av förstärkta frigivningsförberedelser
            för åren 20012003, som jag ägnade lite av eftermiddagen åt. Den
            heter Förberedd för frihet?
          </note>
          <note>
            Det är rätt kul att läsa sammanfattningen. Det är få positiva
            förändringar. Det är givetvis inte kul på rätt sätt, eftersom
            det är tragiskt. Men mot bakgrund av det som Helena Zakariasén
            tidigare sade om frigivningens vikt vill jag läsa en enda mening:
            Den mest påtagliga förändringen i kriminalvårdens arbete under
            mätperioden var att användningen av ett nytt blankettstöd för
            verksamhetsplaneringen ökade. Tack för det!
          </note>
          <note>
            Är det detta som Socialdemokraterna menar är förbättringar inför
            frigivningen så att vi får färre återfallsförbrytare?
          </note>
          <note type="speaker">
            Anf. 182 HELENA ZAKARIASÉN (s) replik:
          </note>
          <note>
            Fru talman! Jag vill inte på något sätt förringa den situation
            som kriminalvården befinner sig i i dag. Varför jag inte gick
            in mer i debatten nu var för att jag tyckte att Alice Åström hade
            gjort det.
          </note>
          <note>
            Jag inser definitivt att det finns problem. Men vi ska samtidigt
            inte glömma bort att rättsväsendet ändå har fått mer pengar i
            förhållande till andra områden i samhället som kanske också behöver
            tillskott. Jag tror att det är viktigt att hitta en vettig balans
            i det eftersom alla områden berörs. Det är där jag talar om att
            försöka se helheten i stället.
          </note>
          <note>
            Det frågades varför jag ifrågasätter vissa saker. Också jag har
            varit ute på anstalter runtom i landet. Jag känner inte igen den
            bild som Johan ger av verkligheten. Vi har tydligen väldigt olika
            bilder. Jag vet att det finns brister på olika ställen runtom
            i landet. Det har jag redan bekräftat och håller med om. Men jag
            har också varit ute på anstalter där jag mötts av mycket engagemang
            från personalens sida och där de intagna faktiskt trivs och känner
            sig delaktiga i verksamheten.
          </note>
          <note>
            Man kan inte göra Johans bild till någon form av total sanning.
            Det är där jag ifrågasätter riktigheten. Det lät som att Johan
            i stort sett menade att det är så här det ser ut i hela landet.
          </note>
          <note type="speaker">
            Anf. 183 JOHAN LINANDER (c) replik:
          </note>
          <note>
            Fru talman! Det kan vara så att socialdemokraterna väljer att
            åka till de anstalter som är lite bättre för att slippa se vad
            de har ställt till med. Jag skulle i vart fall skämmas om jag
            kom dit.
          </note>
          <note>
            Även om det inte är så på alla anstalter som jag beskrivit att
            det är på Svartsjöanstalten, för det är givetvis inte så, är det
            då acceptabelt att det är det på en anstalt? Knappast.
          </note>
          <note>
            Sedan till frågan om pengarna, som vi var inne på. Vi har fått
            200 miljoner kronor till kriminalvården, och det är jättebra.
            I 2004 års budget fick kriminalvården 4 761 miljoner kronor. De
            beräknade att använda 4 990 miljoner kronor. Det är 230 miljoner
            mer än anslaget.
          </note>
          <note>
            Vad händer när man får 200 miljoner kronor? Ingenting blir bättre
            mer än möjligtvis att underskottet minskar från 230 miljoner kronor
            till 30 miljoner kronor. Vi har det läge vi har i kriminalvården.
            De 200 miljoner kronorna ger absolut ingenting mer än ett minskat
            underskott. Ni ska inte slå er för bröstet och säga: Nu förbättrar
            vi kriminalvården. Nu får ni 200 miljoner kronor mer.
          </note>
          <note>
            Sedan måste jag ta upp en sak till. Jag läste i tidningen Svensk
            Polis. I artikeln i polisens egen tidning medger de att de inte
            längre tar in personer. De väljer att inte ta in personer på natten
            som borde ha plockats in. Jag har ett citat här: Alla vet att
            det inte finns plats. Man tar inte in fyllor eller bråkiga personer.
          </note>
          <note>
            Polisen kan inte fullgöra sitt arbete eftersom det finns brist
            på platser i häktet. I häktet sitter människor som annars skulle
            ha varit på kriminalvårdsanstalter. Är detta rimligt i Socialdemokraternas
            Sverige?
          </note>
          <note type="speaker">
            Anf. 184 HELENA ZAKARIASÉN (s) replik:
          </note>
          <note>
            Fru talman! Jag börjar med det första som Johan Linander talar
            om. Det tänker jag inte ens kommentera. Johan säger att det skulle
            vara så att vi på något sätt från majoritetens sida enbart skulle
            rikta in oss på vissa anstalter och stänga för ögon och öron för
            hur det faktiskt ser ut. Jag tycker att Johan borde hålla sig
            för god för det. Vi är inte så oseriösa i vårt arbete. Det vet
            också Johan.
          </note>
          <note>
            Sedan accepterar inte jag att det är missförhållanden på våra
            anstalter. Det har jag sagt hela tiden. Det är också vad vi håller
            på att jobba med nu för att vi just ska få mer platser. Jag tycker
            definitivt inte att det är bra om besöksrum används till tillfälliga
            rum för de intagna, naturligtvis inte.
          </note>
          <note>
            Det sista jag kommer att kommentera är att de 200 miljoner kronorna
            inte skulle betyda någonting. Det inser Johan också att de naturligtvis
            gör. Jag nöjer mig med det.
          </note>
          <note type="speaker">
            Anf. 185 JEPPE JOHNSSON (m) replik:
          </note>
          <note>
            Fru talman! Helena säger att majoriteten ser hela samhället och
            helheten. Det tycker jag är rätt, riktigt och bra. Kan man hindra
            en enda från att begå brott har man gjort en stor samhällsvinst
            både ekonomiskt och inte minst mänskligt. Vi har fått ett brottsoffer
            mindre och en brottsling mindre.
          </note>
          <note>
            Trots att vi har fått ett antal dagis, bra skolor, fritidsgårdar
            och bidrag för dem som behöver det har ni haft lite tid på er.
            Ni har suttit vid makten under 60 av de senaste 70 åren. Då har
            ni haft möjlighet att göra alla dessa förebyggande åtgärder. Jag
            lämnar det därhän. I dag ska vi tala om de olyckliga människor
            som trots allt hamnar i kriminaliteten.
          </note>
          <note>
            Förra året upptäckte man observera upptäckte man över 600 mobiler
            inne i anstalterna, och grova brottslingar fortsätter att begå
            brott. Vi har här i kammaren tillåtit att man har stålbågar och
            att man har störsändare, i varje fall på slutna anstalter. Men
            inom kriminalvården säger man själv: Vi har inte råd. Man jobbar
            för högtryck för att hålla näsan över vattenytan.
          </note>
          <note>
            Är Helena Zakariasén beredd att öronmärka pengar för att kunna
            göra dessa insatser? Det måste ju vara en samhällsvinst att man
            inte kan fortsätta att begå brott när man sitter inne.
          </note>
          <note type="speaker">
            Anf. 186 HELENA ZAKARIASÉN (s) replik:
          </note>
          <note>
            Fru talman! Vi måste naturligtvis se till att man inte ska begå
            brott inifrån fängelserna. Det är självklart. Där är vi helt överens.
          </note>
          <note>
            Mobiltelefoner är ett problem. Jag ser det som svårt för mig
            att gå in och detaljstyra och säga exakt hur man ska använda pengarna
            inom kriminalvården. Däremot har egentligen Jeppe Johnsson alla
            möjligheter att vara med och driva frågan framåt i Kriminalvårdsstyrelsens
            styrelse där Jeppe Johnsson är ledamot.
          </note>
          <note>
            Jag föreslår att du börjar driva den frågan där nu om du inte
            redan har gjort det.
          </note>
          <note type="speaker">
            Anf. 187 JEPPE JOHNSSON (m) replik:
          </note>
          <note>
            Fru talman! Det ska jag gärna göra på bekostnad av att ytterligare
            några får ligga i duschrummen och avvisiteringsrummen, om nu Helena
            ger sin tillåtelse till detta.
          </note>
          <note>
            Nu ska jag komma till några lite enklare saker. Jag ska slå ned
            på några detaljer. Jag har hört intagna som kallar den första
            gången de kommer i fängelse för första resan och den andra gången
            för andra resan. Finns det någon anledning att en intagen i fängelse
            får behålla sitt pass, för att nu travestera det här med resa?
            Dessutom motsätter ni i majoriteten i dagsläget att man ska sätta
            undan pengar till utvisningsdömdas hemresa.
          </note>
          <note>
            Jag kan inte undanhålla er detta, för jag tycker att det är helt
            fantastiskt: Enligt Kriminalvårdsstyrelsen är det möjligt att
            använda dessa medel också för den dömdes hemresa i samband med
            utvisning. Det förutsätter dock att den intagne samtycker till
            det.
          </note>
          <note>
            Mina frågor är: Kan Helena nämna något tillfälle när en intagen
            behöver pass? Kan Helena svara ja eller nej på frågan om intagna
            ska betala sin hemresa?
          </note>
          <note type="speaker">
            Anf. 188 HELENA ZAKARIASÉN (s) replik:
          </note>
          <note>
            Fru talman! Nej du Jeppe, jag kommer inte att svara ja eller
            nej. Men jag kommer att svara i alla fall.
          </note>
          <note>
            Vad gäller passen finns det egentligen redan i dag möjlighet
            att ställa upp detta som ett villkor för permission. Jag utgår
            från att man också använder sig av den möjligheten. Eftersom den
            redan finns så tycker jag att jag nöjer mig med det så långt i
            alla fall.
          </note>
          <note>
            Vi har återkommit till kostnaderna för utvisades hemresa några
            gånger. Det är liksom ingen ny fråga. Hursomhelst kan jag till
            en del känna viss sympati för ditt resonemang. Kriminalvården
            har lagt fram en effektiviseringsplan där den här frågan och många
            andra finns med. Det handlar också om att intagna betalar en avgift
            för till exempel läkarbesök, tandvård och de delarna. Man har
            lagt in den här frågan också om det på något sätt går att via
            tvång ta del av de här pengarna för hemresorna.
          </note>
          <note>
            Spontant tycker jag att Kriminalvårdens förslag är intressanta
            att jobba vidare med. Jag är inte beredd att stödja reservationen
            eller det som finns i dag, men jag tycker att vi ska titta vidare
            på frågan.
          </note>
          <note type="speaker">
            Anf. 189 PETER ALTHIN (kd) replik:
          </note>
          <note>
            Fru talman! Socialdemokraterna har en märklig retorik när de
            ägnar sig åt politik. Ni har ju ansvaret; ni är i regeringsställning.
            Men i stället för att ta ansvaret intar ni någon form av oppositionsroll.
            Oppositionen har bland annat föreslagit Helena räknade upp det
            själv bättre utbildning, bättre frigivningsregler, bostad och
            arbete vid frigivning, särskilda insatser för barn när de besöker
            anstalten och individanpassad vård. Det håller ni med om. Det
            är våra förslag, och ni håller med om dem och intar plötsligt
            något slags oppositionsvinkel. Det är oerhört begåvat, men det
            är att frånsäga sig ansvaret.
          </note>
          <note>
            Hur ser det ut i dag? Anstalterna är fulla, häktena är fulla.
            Återfallen ligger på en hög och för advokater närande nivå. Det
            är rekord i brottsanmälningar till polisen. Det är bristande utbildning
            och det finns ingen individanpassad vård. Så ser läget ut i dag.
            Varför säger ni inte det? Varför tar ni inte ansvaret, och inte
            bara håller med om våra förslag?
          </note>
          <note>
            Ni borde säga: Vi har misslyckats, men vi ska göra ett nytt försök
            om vi nu inte lämnar över ansvaret till er. Det kan jag inte förstå.
            Det är väl politikens innehåll att medge att allting som man gör
            inte blir så lyckat. Man får väl medge att det inte blev så bra.
            Varför kan ni inte göra det i stället för att hålla med om, men
            inte ställa upp på, våra förslag? Det skulle jag vilja veta.
          </note>
          <note type="speaker">
            Anf. 190 HELENA ZAKARIASÉN (s) replik:
          </note>
          <note>
            Fru talman! Är det så här det känns att vara i oppositionens
            roll? Det är möjligt jag vet inte.
          </note>
          <note>
            Det är absolut så att vi tittar på era förslag, men utan tvekan
            är det det som jag för fram som är vår politik och som har så
            varit i många herrans år. Vi ser till hela samhället, och inte
            bara till skilda delar. Saker och ting hör ihop, och det är det
            jag försöker visa. Man måste ha ett arbete och en bostad för att
            det ska fungera när man kommer ut. Då har samhället i stort naturligtvis
            ett ansvar i det.
          </note>
          <note>
            Peter Althin säger att vi inte erkänner att vi inte alltid lyckas.
            Det tycker jag faktiskt att vi gör. Jag har flera gånger i dag
            redan sagt att sakernas tillstånd i kriminalvården inte är bra
            och att vi jobbar så mycket vi kan för att se till att det blir
            förbättringar. Jag tycker inte att det stämmer att vi inte skulle
            inse att det finns bekymmer och även våga ta i det.
          </note>
          <note type="speaker">
            Anf. 191 PETER ALTHIN (kd) replik:
          </note>
          <note>
            Fru talman! Jag återkommer till att ni måste hålla med om att
            situationen inte ser särskilt lyckad ut. Anstalterna är fulla.
            Häktena är fulla. Vi fick en målande beskrivning av hur man ligger
            på alla möjliga uppfinningsrika sätt. Vi har massvis med återfall
            i brott. Vi har en hög brottsanmälningsnivå. Det är situationen
            som den ser ut i dag.
          </note>
          <note>
            När det gäller kriminalvårdens område sitter det nu en kommitté
            som snart ska komma med något resultat. Men vad ska ni göra akut?
            200 miljoner kronor är bra. Jag erkänner det fast jag tillhör
            ett annat parti. Jag tycker att det är bra att det kommer 200
            miljoner. Det är bara det att det inte räcker. Min fråga är: Hur
            ska man lösa det akut, som situationen är i dag? Det skulle jag
            vilja veta, och det har du och ditt parti ansvaret för, Helena
            Zakariasén. Gå inte in i någon oppositionsroll här, utan svara
            nu direkt och ta ansvaret! Hur ska du lösa det?
          </note>
          <note type="speaker">
            Anf. 192 HELENA ZAKARIASÉN (s) replik:
          </note>
          <note>
            Fru talman! Vi håller på nu och bygger ut platser så fort som
            det bara går. Alice var inne lite på det förut, och sade att det
            ibland har tagit för lång tid av flera skäl. Hon redogjorde bland
            annat för processen med offentlig upphandling. Det kan också vara
            överklaganden och många olika saker. Det är förstås olyckligt,
            för naturligtvis önskar även jag att det ska gå fortare att få
            fram anstaltsplatser.
          </note>
          <note>
            Det gläder mig i alla fall att Peter Althin åtminstone tycker
            att 200 miljoner kronor är något. Det låter ju från en del som
            om de här pengarna egentligen är minus.
          </note>
          <note>
            Jag ser fram emot en sak också. Peter har pratat fint om vikten
            av samhällets stöd, om kriminalvården och om hur den ska förbättras
            och så vidare. Mig veterligen har inte Kristdemokraterna totalt
            sett mer pengar i sin budget än vad vi har. Jaha jag ser på Peter
            Althin här att ni har det. Jag förstår. Men jag ser i alla fall
            fram emot att se det budgetförslaget med utgångspunkt i vad som
            framkom i talarstolen.
          </note>
          <note type="speaker">
            Anf. 193 KARIN GRANBOM (fp) replik:
          </note>
          <note>
            Fru talman! Överbeläggningen i den svenska kriminalvården skapar
            enorma problem. I ljuset av detta skulle jag vilja fråga Socialdemokraternas
            representant om planen för utbyggnaden, nybyggnationen och nedläggningen
            av häkten och anstalter.
          </note>
          <note>
            I ett av de senaste numren av tidningen Svensk Polis kan man
            läsa om Kriminalvårdsstyrelsens förslag. Där kan man se att nedläggningslistan
            är lång. Det handlar om flera häkten och många anstalter. Jag
            förstår att tanken från början var att man skulle byta ut ett
            par gamla fängelser för att bygga nytt, anpassat till moderna
            arbetsformer. Men nu ser det ut så att man lägger ned fungerande
            anstalter och bromsar nybyggnationen.
          </note>
          <note>
            Står Socialdemokraterna bakom det? Det vore väl ändå bättre att
            fångarna fick sitta på en gammal anstalt än att man dubbelbelägger
            och klämmer in dem på alla möjliga ställen, exempelvis i dagrum,
            städskrubbar, tvättstugor och allt vad vi har hört talas om i
            dag?
          </note>
          <note type="speaker">
            Anf. 194 HELENA ZAKARIASÉN (s) replik:
          </note>
          <note>
            Fru talman! Jag måste erkänna att jag inte har hela strategin
            för utbyggnaden på längre sikt i huvudet utan mer i fråga om antalet
            platser. Det planeras i alla fall 800 platser i år. En del av
            dem är förstås häktesplatser. Det är ytterligare platser på gång
            åren framöver. Man planerar 1 700 nya platser fram till 2008 jämfört
            med i dag. Så visst jobbar vi på med det här.
          </note>
          <note>
            Det är en avvägning som man måste göra när det gäller vilka anstalter
            som är vettiga att använda sig av. En del kanske börjar att ha
            gjort sitt. Jag har sagt hela tiden att det är viktigt att man
            inte bara bygger en stor anstalt, utan vi ska i stället titta
            på hur de befintliga anstalterna ser ut och hur de kan utvecklas
            på ett bättre sätt. Vi ska inte bara fokusera på att det är en
            storanstalt vi ska ha, utan vi ska också titta på hur det ser
            ut på olika anstalter runtom i landet. Nu håller man ju på att
            bygga ut ett antal anstalter.
          </note>
          <note type="speaker">
            Anf. 195 KARIN GRANBOM (fp) replik:
          </note>
          <note>
            Fru talman! Vi skulle vara tacksamma om vi fick se en långsiktig
            lösning på den överbeläggning som är i dag. Men i dag får vi tydligen
            inga besked. Inte heller ser vi förslag till någon bra lösning
            på den akuta situationen.
          </note>
          <note>
            Peter Althin talade alldeles nyss här om att majoriteten hade
            intagit oppositionens roll. Och det är klart att det kanske inte
            är jag som ska komma med lösningar, utan det är majoritetens roll.
            Men jag kan naturligtvis nämna några. Bland annat skulle man kunna
            sätta fotboja på fler i slutet av deras straff. Man skulle kunna
            införa en soningskö för dem som går och väntar på att avtjäna
            sitt straff. De behöver ju inte inkallas just nu, utan de kan
            få gå och vänta ett tag. Är det så att de verkligen skulle vilja
            komma in och avtjäna sina straff ska de naturligtvis få göra det,
            så att de kan planera sina liv och sedan gå ut i samhället igen
            som fria. Jag tycker också att det skulle ske en ordentlig satsning
            på § 34-vistelsen. Men det behöver naturligtvis byggas nytt också.
          </note>
          <note>
            Jag kan inte låta bli att beklaga mig över att ni stoppade byggandet
            av Västeråsantalten. Hade ni inte gjort det, hade vi i dag haft
            en modern anstalt i Mälardalen. Det hade mildrat problemen väsentligt.
          </note>
          <note>
            I Kriminalvårdsstyrelsens plan ser man att det ska byggas en
            anstalt i Skåne, och det är bra. Både den och Västeråsanstalten
            hade ju behövts. Det är klart att det är bra om det blir en anstalt
            i Skåne, om nu planen genomförs, därför att Malmöanstalten ska
            ju läggas ned.
          </note>
          <note>
            Jag säger väl en gång till att det vore bra om vi fick en plan
            så snart som möjligt, eftersom det tar minst tre år innan den
            första fången kan tas emot i de nya utrymmena.
          </note>
          <note type="speaker">
            Anf. 196 HELENA ZAKARIASÉN (s) replik:
          </note>
          <note>
            Fru talman! Jag tycker ändå att jag gav lite redogörelse för
            planerna på kort sikt. Vi vill inrätta 800 nya platser i år. Är
            inte det att försöka lösa en akut situation? Jo, jag tycker nog
            det i alla fall. Sedan vill vi inrätta 1 700 platser fram till
            2008.
          </note>
          <note>
            Jag tar väl tacksamt emot Karin Granboms och Folkpartiets förslag,
            bland annat när det gäller det här med intensivövervakning i slutet
            av strafftiden till exempel. Men grejen är att det inte är ett
            nytt förslag. Det är ju ett sådant förslag på gång. Som jag sade
            i straffrättsdebatten för någon månad sedan planeras det här och
            kommer förmodligen till hösten. Det är helt i den riktning som
            Karin Granbom föreslår. Det förslaget från Folkpartiet var inget
            nytt förslag, men tanken var god.
          </note>
          <note type="speaker">
            Anf. 197 ALICE ÅSTRÖM (v):
          </note>
          <note>
            Fru talman! Jag hade egentligen inte tänkt uppta ytterligare
            tid, men när det sägs att man inte gör någonting vill jag ändå
            säga något.
          </note>
          <note>
            År 2002 skapades det sammanlagt 270 nya platser. En del av dem
            var tillfälliga, en del var faktiskt nya anstaltsplatser. År 2003
            skapades det ytterligare 124 nya anstaltsplatser och ytterligare
            200 tillfälliga platser. Det skapades ungefär 50 ytterligare häktesplatser
            år 2003 jämfört med år 2002. Det har alltså fram till nu skapats
            sammanlagt 444 platser. År 2004 räknar man med att det blir 803
            nya platser och fram till år 2008 1 676 nya platser. Som vänsterpartist
            tycker jag att det är alldeles för många nya platser.
          </note>
          <note>
            När det gäller Västeråsanstalten vill jag säga att den inte hade
            löst några problem. Den beräknades vara klar tidigast 2010. Även
            om jag gärna hade sett en ny anstalt var det faktiskt bättre att
            man påbörjade platsutbyggnaden på det sätt som man gjorde nu.
            Annars hade situationen varit ännu mer katastrofal.
          </note>
          <note>
            Till sist, fru talman, vill jag ta upp det som alla tagit upp,
            frigivningsförberedelse när det gäller arbete. Jag tycker att
            vi alla måste delta i den diskussionen.
          </note>
          <note>
            Fler och fler företag kräver att folk inte ska vara straffade
            och begär utdrag ur polisregistret. Skolan, äldreomsorgen, fler
            och fler företag kräver att du ska lämna utdrag ur polisregistret.
            Är du tidigare straffad får du inget jobb. Vi måste se till att
            de här människorna får en plats i samhället igen. Då får man inte
            demonisera de kriminella i andra debatter, som man ofta gör. I
            den här debatten har det låtit som att de intagna är väldigt,
            väldigt viktiga personer och att dem ska vi vara rädda om och
            skydda på alla sätt och vis, och det tycker jag verkligen att
            vi ska göra. Men det vore bra om det lät så också i andra debatter
            där vi pratar om kriminaliteten och att man inte demoniserar dem
            som har suttit på anstalter, för de måste få komma ut i jobb.
            Det hoppas jag att vi alla kan vara överens om efter den här debatten
            att vi ska se till att de får.
          </note>
          <note>
            Föredrogs
          </note>
          <note>
            Överläggningen var härmed avslutad.
          </note>
          <note>
            19 § Bordläggning
          </note>
          <note>
            Anmäldes och bordlades
          </note>
          <note>
            20 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 22 april
          </note>
          <note>
            Jan Ertsborn
          </note>
          <note>
            Jörgen Johansson
          </note>
          <note>
            Ulla Löfgren
          </note>
          <note>
            Anne-Marie Pålsson
          </note>
          <note>
            Berit Högman
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 27 april.
          </note>
          <note>
            21 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 22 april
          </note>
          <note>
            Mariam Osman Sherifay
          </note>
          <note>
            Johnny Gylling
          </note>
          <note>
            Göran Norlander
          </note>
          <note>
            Chatrine Pålsson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 27 april.
          </note>
          <note>
            22 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 21 april
          </note>
          <note>
            Ulla Löfgren
          </note>
          <note>
            Tina Acketoft
          </note>
          <note>
            Ingegerd Saarinen
          </note>
          <note>
            Tobias Krantz
          </note>
          <note>
            den 22 april
          </note>
          <note>
            Annelie Enochson
          </note>
          <note>
            Ulf Sjösten
          </note>
          <note>
            Ulrik Lindgren
          </note>
          <note>
            Johan Pehrson
          </note>
          <note>
            Gudrun Schyman
          </note>
          <note>
            Carina Hägg
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 27 april.
          </note>
          <note>
            23 § Kammaren åtskildes kl. 19.46.
          </note>
          <note>
            Förhandlingarna leddes
          </note>
          <note>
            /Monica Gustafson
          </note>
        </div>
      </body>
    </text>
  </TEI>
</teiCorpus>
