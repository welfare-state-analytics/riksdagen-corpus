<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200304</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200304</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--96</head>
          <docDate when="2004-04-15">2004-04-15</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2003/04:96
          </note>
          <note>
            Torsdagen den 15 april
          </note>
          <note>
            Kl. 10:00 - 19:24
          </note>
          <note>
            1 § Bordläggningsdebatt med anledning av vårpropositionen
          </note>
          <note type="speaker">
            Anf. 1 Finansminister BOSSE RINGHOLM (s):
          </note>
          <note>
            Herr talman! Ärade riksdagsledamöter och åhörare! De senaste
            årens internationella ekonomiska nedgång är bruten. Sverige lämnar
            lågkonjunkturen bakom sig. Vårt land gör det inte opåverkat av
            de senaste årens påfrestningar. Men ändå går Sverige på flera
            sätt starkare ur denna lågkonjunktur än vid tidigare tillfällen.
          </note>
          <note>
            Jämfört med för tio år sedan, då Sverige senast lämnade en djup
            internationell lågkonjunktur bakom sig, är skillnaden slående.
            Då var det ett svårt sargat Sverige som mötte konjunkturuppgången.
            Arbetslösheten hade tredubblats. Statsskulden och underskotten
            i de offentliga finanserna var rekordhöga. Räntorna steg till
            tvåsiffriga nivåer. De internationella kreditvärderingsinstituten
            sänkte Sveriges kreditbetyg. Förtroendet för svensk ekonomi var
            kört i botten.
          </note>
          <note>
            I dag är läget så annorlunda att 90-talet känns väldigt avlägset
            för många. Sverige har denna gång kunnat hantera lågkonjunkturen
            bättre än många andra länder. Om Sverige tidigare var först in,
            värst drabbat av och sist ut ur en lågkonjunktur gäller i dag
            snarast det omvända. Sverige kommer för första gången på mycket
            länge ut ur en lågkonjunktur utan stora ekonomiska obalanser.
            Sverige är ett av få EU-länder som kommer ur lågkonjunkturen med
            överskott i de offentliga finanserna. I stället för sänkt betyg,
            som för tio år sedan, har Sverige nyligen fått höjt kreditbetyg.
            Alla de tre stora internationella kreditvärderingsinstituten ger
            i dag Sverige högsta möjliga betyg.
          </note>
          <note>
            Den ansvarsfulla ekonomiska politik som med sådan framgång lett
            Sverige genom lågkonjunkturen ligger fast. Uppsatta mål ska fullföljas
            och klaras. En stark välfärd kräver en stark ekonomi.
          </note>
          <note>
            Herr talman! Arbetslösheten i Sverige är låg i ett internationellt
            perspektiv samtidigt som vi i fråga om sysselsättningen ligger
            bland de länder som har den högsta sysselsättningen i världen.
            Ändå är arbetslösheten oacceptabelt hög för en socialdemokratisk
            regering och sysselsättningen alltför låg för de välfärdsambitioner
            som den socialdemokratiska regeringen har. Kamp mot arbetslösheten
            och för full sysselsättning står därför överst på regeringens
            dagordning.
          </note>
          <note>
            Regeringens arbete inriktas med full kraft på att åter pressa
            ned arbetslösheten mot 4 % och nå målet om 80 % sysselsättning.
            Konjunkturuppgången får inget snabbt genomslag på arbetsmarknaden.
            Därför föreslår regeringen i vårbudgeten nu ett kraftfullt jobbpaket
            på sammantaget 10 miljarder kronor. Insatserna omfattar ett utökat
            särskilt anställningsstöd för att ge långtidsarbetslösa bättre
            möjligheter att komma tillbaka på arbetsmarknaden. Det är en chans
            för många små, privata företag att kunna expandera i början av
            en bättre konjunktur.
          </note>
          <note>
            För att stimulera sysselsättningen och tidigarelägga angelägna
            investeringar föreslår regeringen ett så kallat ROT-avdrag för
            reparation, ombyggnad och tillbyggnad. Skattestimulanser införs
            också för miljöinvesteringar i offentliga lokaler och för källsortering.
            För att motverka utslagning från arbetsmarknaden föreslår regeringen
            att arbetsmarknadspolitiken förstärks med 15 000 nya platser i
            år. Därmed förstärks arbetslinjen, och de arbetslösa erbjuds aktivitet
            i form av praktik eller utbildning i stället för passivt bidragsmottagande.
            Det ökar förutsättningarna för att man senare ska kunna ta ett
            jobb.
          </note>
          <note>
            Insatser just för att värna jobben och förbättra välfärden går
            hand i hand. I takt med att befolkningen blir allt äldre kommer
            behoven av välfärdstjänster och personal att öka. Därför föreslår
            regeringen nu en rad satsningar på bland annat sysselsättningsstöd
            till kommuner och landsting, särskilt riktade platser i arbetsmarknadspolitiken
            och bättre möjligheter för vidareutbildning just för anställda
            i kommuner och landsting, inte minst i vården. Den som har en
            ofrivillig deltidsanställning ska erbjudas bättre möjligheter
            till vidareutbildning.
          </note>
          <note>
            Förskolan har en viktig roll för att ge våra barn en bra start
            i livet. Regeringen föreslår därför nu en stor satsning på att
            utveckla kvaliteten och minska barngrupperna i förskolan. Regeringen
            avsätter resurser motsvarande 6 000 förskollärare och barnskötare
            de närmaste två åren.
          </note>
          <note>
            För att värna jobben och välfärden avsätts också 1,7 miljarder
            kronor för kommunsatsningar under 2005. Från och med 2006 får
            också kommunerna ytterligare tre miljarder kronor i ökade generella
            statsbidrag. Vi vet alla att kommuner och landsting har en svår
            ekonomisk situation, och därför är det bra om statskassan kan
            bidra med de möjligheter vi har.
          </note>
          <note>
            Herr talman! Det finns de som tror att om bara skatterna sänks
            kommer tillväxten av sig själv. Så är det ju inte. Stora, ofinansierade
            skattesänkningar som får orimliga fördelningspolitiska effekter
            kan vara direkt skadliga för tillväxten. Det har vi sett i många
            länder ute i Europa. Det finns helt enkelt inga enkla lösningar
            eller åtgärder som i ett slag skapar tillväxt. Tillväxt uppstår
            som ett resultat av ett komplext och framgångsrikt samspel mellan
            olika faktorer som bra utbildning, väl fungerande välfärd och
            offentlig service, skatte- och bidragssystem som uppmuntrar till
            utbildning och arbete, goda villkor för företagande, ett bra samarbetsklimat
            och mycket annat. En framgångsrik tillväxtpolitik kan därför inte
            vara fixerad bara vid någon enstaka av alla de faktorer som tillsammans
            ger en bra tillväxt. I stället handlar det om att ha en politik
            som spänner över breda fält och som ständigt måste utvecklas.
          </note>
          <note>
            Regeringens ideologiska utgångspunkt för tillväxtpolitiken är
            att alla har rätt att vara med både om att skapa välståndet och
            om att ta del av dess frukter. Så är det inte i dag. Alltför många
            står utanför arbetsmarknaden, och många gör det på grund av sjukdom.
            Att komma till rätta med ohälsan i arbetslivet är en förutsättning
            för att Sverige ska kunna fullfölja de höga välfärdsambitioner
            som vi har.
          </note>
          <note>
            Regeringen har därför satt upp ett djärvt mål: att halvera sjukfrånvaron
            till 2008. Resultaten av redan genomförda insatser syns nu tydligt
            i statistiken. Sjukfrånvaron minskar. Men det krävs fortsatta
            insatser och ännu fler insatser för att nå målet 2008. Arbetsgivaren
            kommer att kunna betala en större del av den direkta kostnaden
            vid sjukskrivning från 2005. Försäkringskassornas uppföljning
            av besluten om sjukersättning ska förbättras. Karensdagen ska
            göras om så att tillämpningen blir mer rättvis. Försäkringskassan
            ska åläggas uppgiften att upprätta en rehabiliteringsplan inom
            en rimlig tid. Den enskildes ansvar att medverka till återgång
            i arbete ska tydliggöras. En ny, sammanhållen statlig myndighet
            på området ska bildas, och det ska bli lättare att gå från sjukskrivning
            till studier.
          </note>
          <note>
            En annan viktig del i tillväxtpolitiken är infrastrukturen. I
            en historiskt stor satsning fördelas nu över 380 miljarder kronor
            fram till 2015. Genom att tillföra mer pengar just de närmaste
            två åren kommer många viktiga projekt att kunna tidigareläggas.
          </note>
          <note>
            Andra delar av regeringens tillväxtpolitik handlar om att göra
            det möjligt för äldre som vill stanna kvar i arbetslivet, att
            öka sysselsättningen bland ungdomar, att ge fler möjlighet att
            gå från deltid till heltid, att minska socialbidragsberoendet
            och att minska marginal- och tröskeleffekter i våra skatte- och
            bidragssystem.
          </note>
          <note>
            Herr talman! Med stegvisa förbättringar på alla de områden som
            jag har nämnt kan Sveriges tillväxtförutsättningar fortsätta att
            förbättras. Ansvaret för detta arbete vilar emellertid inte bara
            på regering och riksdag. De bästa tillväxtförutsättningarna skapas
            just i samverkan.
          </note>
          <note>
            Regeringen har därför tagit initiativ till och genomfört samtal
            med arbetsmarknadens centralorganisationer. Samtalen har handlat
            om fyra områden: skatter, integration, etik och ohälsa.
          </note>
          <note>
            Samtalen på ohälsoområdet resulterade i en rad uppslag och olika
            förslag som regeringen har tagit fasta på i det fortsatta arbetet.
            Det handlar om medfinansieringsansvaret för arbetsgivare, en rättvis
            karensdag, snabbare och bättre rehabilitering.
          </note>
          <note>
            Samtalen om integration håller på att avslutas. Regeringen och
            arbetsmarknadens parter är överens om behovet av att öka antalet
            praktikplatser och om att arbetsmarknaden måste bli bättre på
            att tillvarata den kompetens som finns bland personer med utländsk
            bakgrund.
          </note>
          <note>
            På skatteområdet har flera sänkningar för framför allt småföretagen
            genomförts under de senaste åren. I höstas sänktes skatten för
            småföretagen genom en förändring av de så kallade 3:12-reglerna
            samtidigt som generationsskiften underlättades.
          </note>
          <note>
            Tillväxtsamtalen om etik har gällt hur förtroendet för näringslivet
            kan öka mot bakgrund av den förtroendekris som delar av näringslivets
            agerande har lett till. Det måste bli ett stopp på orimliga bonussystem
            och pensionsavtal. Jag kan konstatera att näringslivet hittills
            inte har klarat av att självt ta tag i den frågan.
          </note>
          <note>
            Det starka utgångsläge som Sverige har efter den här lågkonjunkturen
            innebär goda förutsättningar att dra nytta av den konjunkturuppgång
            som vi ser i världen. Det är därför viktigt att vi i vårbudgeten
            kan se en början till optimism i vår konjunktur och i investeringarna
            i näringslivet. Därför överlämnar regeringen till riksdagen i
            dag en budget som värnar de sunda offentliga finanserna, bekämpar
            arbetslösheten, stärker välfärden, storsatsar på infrastrukturen
            och innehåller en rad insatser för att långsiktigt och varaktigt
            öka sysselsättningen och tillväxten.
          </note>
          <note>
            Jag vill till sist tacka Vänsterpartiet och Miljöpartiet för
            ett gott samarbete med att ta fram denna vårbudget.
          </note>
          <note type="speaker">
            Anf. 2 MIKAEL ODENBERG (m):
          </note>
          <note>
            Herr talman! Jag noterade i någon tidningsartikel som jag läste
            häromdagen att av alla politiska memoarböcker som kommer ut med
            jämna mellanrum är det fortfarande Kjell-Olof Feldts Alla dessa
            dagar som har upplagerekordet. Det var en bok som citerades rätt
            mycket i valrörelsen 1991, och det finns citat som fortfarande
            är intressanta att erinra sig. Jag hittade ett på s. 483 där Kjell-Olof
            Feldt i en betraktelse av sin finansministertid skrev följande:
          </note>
          <note>
            För många av mina kollegor i regeringen verkade en bra dag ha
            varit en dag då ingenting hände.
          </note>
          <note>
            Om detta fortfarande gäller bör Bosse Ringholm och hans ministerkolleger
            kunna vara ganska nöjda i dag. För med den här vårpropositionen
            har vi ännu en dag då ingenting hände.
          </note>
          <note>
            Det är illa nog att regeringen och Socialdemokraterna misslyckas
            med att uppnå det som man har föresatt sig. Saldomålet om 2 %
            överskott över konjunkturcykeln i de offentliga finanserna missas.
            Sysselsättningsmålet på 80 % missas. 4-procentsmålet för den öppna
            arbetslösheten kan inte uppnås. Socialbidragsmålet och målet för
            halverade sjukskrivningar kan inte klaras. Men värre är förstås
            att man utöver att misslyckas med att göra det som man har föresatt
            sig inte heller kommer med några förslag till åtgärder. Det finns
            i detta dokument som vi i dag har fått till riksdagen ingen sammanhållen
            strategi.
          </note>
          <note>
            Inte minst är läget prekärt på arbetsmarknaden. Vi var inne lite
            grann på det när vi diskuterade detta för två veckor sedan. Vi
            har en öppen arbetslöshet som ligger nära 6 %. Till det kommer
            ytterligare nära 2 procentenheter i arbetsmarknadspolitiska åtgärder.
            Vi har arbetssökande, undersysselsatta och latent arbetssökande.
            Om man adderar dem når man en nivå på kanske 17 % av den vuxna
            befolkningen. Till det kommer långtidssjukskrivna och förtidspensionerade.
            Mer än en miljon vuxna människor har inget arbete att gå till
            och går inte till något jobb i dag. I stora delar av Sverige och
            i hela Norrlands inland står en tredjedel av den vuxna befolkningen
            utanför den reguljära arbetsmarknaden.
          </note>
          <note>
            Det är klart att detta får enorma konsekvenser. Mängder av familjer
            runtom i Sverige påverkas av den här bistra verkligheten utanförskap,
            känsla av otillräcklighet, bidragsberoende och hjälplöshet.
          </note>
          <note>
            Men det har naturligtvis också enorma effekter på samhällsekonomin.
            Förra året var statens och den kommunala sektorns nettokostnader
            för sjukpenning, sjukersättning, a-kassa och arbetsmarknadsutbildning
            drygt 100 miljarder kronor. Det är ½ miljard kronor, 500 miljoner
            kronor, per arbetsdag. Och ändå uteblir i huvudsak åtgärderna.
          </note>
          <note>
            Utöver traditionell AMS-politik och bidragsrullning till den
            kommunala sektorn finns det i denna vårproposition inga skarpa
            förslag. I finansplanen redovisas i och för sig en regeringsstrategi
            för ökad sysselsättning. Men utöver dessa AMS-åtgärder lämnas
            inga förslag. Man säger att man ska öka sysselsättningen och minska
            arbetslösheten bland ungdomar. Det är bra men inga förslag. Man
            ska ha bättre integration på arbetsmarknaden inga förslag. Man
            ska ha rätt att välja arbetstid. Där har vi något, nämligen en
            utredning om rätt till heltidsarbete och en annan utredning om
            rätt till deltidsarbete. Problemet är att det inte finns några
            heltidsarbeten och deltidsarbeten att gå till. Vi ska minska sjukfrånvaron.
            Det behövs fortsatta insatser, är den kraftfulla åtgärd som aviseras
            i vårpropositionens finansplan. Fler äldre ska i jobb. Det sägs
            att åtgärder behöver vidtas. Vilka? Ja, det redovisas inte. Beroendet
            av socialbidrag ska minskas. Vi får veta att regeringen tänker
            sig att göra en översyn.
          </note>
          <note>
            Hela finansplanen genomsyras av samma tomhet. Jag läser på s.
            23: Sverige behöver, insatser behövs, det behövs åtgärder, det
            kräver, regeringen avser att tillsätta en utredning, det krävs
            insatser, ytterligare insatser behövs, behöver ständigt förbättras,
            behöver samordnas. Men svaret på frågorna uteblir.
          </note>
          <note>
            Detta är ingen finansplan, det är en behövsproposition som regeringen
            har lagt på riksdagens bord. Det tydligaste exemplet på detta
            är just tillväxtsamtalen. Det är mindre än ett år sedan statsminister
            Persson manade till samling, nationell samling kring tillväxtfrågorna
            och landets utveckling. Det är fyra månader sedan tillväxtsamtalen
            avslutades. Jag noterar att Landstingsförbundets verkställande
            direktör konstaterar att samtalen har självdött. LO:s ordförande
            säger: Det känns inte som att samtalen är avslutade, men det känns
            inte heller riktigt som att de pågår. Hon sitter i verkställande
            utskottet. SACO:s vd är konfunderad. Och Svenskt Näringslivs ordförande
            är arg.
          </note>
          <note>
            Ändå levereras ingenting i denna vårbudget. Vi vet i dag hur
            skadliga förmögenhetsskatten, 3:12-reglerna och den höga beskattningen
            på arbete är. Just dessa frågor har avhandlats i tillväxtsamtalen.
            Ändå uteblir alla förslag. Trots det hade statsministern mage
            att i går i Lunchekot hävda att det i den här finansplanen skulle
            komma skrivningar. Han trodde väl det. Han sade att han inte var
            riktigt informerad om vad Bosse Ringholm höll på med på sluttampen
            av budgetarbetet. Men hans påstående var uppenbart osant. Här
            finns inga antydningar om vad regeringen vill göra, utan i stället
            heter det nu att man hänvisar till höstens budgetproposition.
            Det blir på något sätt det ultimata beviset, herr talman.
          </note>
          <note>
            Denna vårproposition är så tom på innehåll att statsministern
            redan innan trycksvärtan har torkat börjar marknadsföra nästa
            proposition, den som ännu inte är skriven och som vi ska få se
            i höst.
          </note>
          <note>
            Herr talman! Det enda skarpa förslag som återfinns i vårpropositionen
            är en ofinansierad försvagning av statsfinanserna på i storleksordningen
            17 miljarder kronor. Det handlar om höjd sjukersättning och mer
            pengar till kommunerna. Det är åtgärder som riskerar att förstärka
            den snabba ökning av de offentliga utgifterna som vi har sett
            under senare år.
          </note>
          <note>
            Vi har nu en situation där budgeteringsmarginalen krymper ihop
            till ynka 100 miljoner kronor. Förhoppningsvis klaras utgiftstaket
            för innevarande år, men då sker det genom budgettricksande åtgärder.
            Det är en situation där statens upplåning ökar. Genom det 121-punktsprogram
            som antogs förra hösten ställs det dessutom i utsikt en ytterligare
            miljardrullning på i storleksordningen 20 miljarder kronor.
          </note>
          <note>
            Jag kan bara konstatera att om den här politiken får fortsätta
            kommer inte ens överskotten i pensionssystemet att kunna rädda
            det finansiella sparandet i den samlade offentliga sektorn. Regeringen
            har tidigare felbedömt det underliggande utgiftstrycket i statens
            finanser, inte minst till följd av den höga frånvaron. Det finns
            all anledning att misstänka att regeringen fortsätter att underskatta
            utgiftstrycket, och det inger djup oro.
          </note>
          <note>
            Det är talande att den regering som brukar berömma sig om att
            ha sanerat statsfinanserna i dag så till den grad tycks ha tappat
            greppet om samma statsfinanser.
          </note>
          <note>
            Herr talman! Min slutsats blir att det behövs en ny regering,
            och det är nog också snart sagt den enda behövsmening som inte
            står att läsa i denna behövsproposition.
          </note>
          <note type="speaker">
            Anf. 3 KARIN PILSÄTER (fp):
          </note>
          <note>
            Herr talman! Ordet i var mans mun i dessa dagar är tillväxt.
            Man kan fundera lite grann på vad det egentligen är och vad man
            ska ha det till.
          </note>
          <note>
            Jag tror att det finns två fundament, två grunder, i den ekonomiska
            politiken som det är oerhört viktigt att ha klart för sig.
          </note>
          <note>
            Det är enskilda människor som skapar utveckling i samhället.
            Om den enskilda människan inte kan växa och förverkliga sina drömmar,
            kan inte heller samhället växa och förverkliga våra gemensamma
            drömmar.
          </note>
          <note>
            Det andra fundamentet är att politikens uppgift är att skapa
            regelverk och förutsättningar för människorna. Med en god politik
            kan människor göra så att välståndet ökar.
          </note>
          <note>
            Låt oss dra ut horisonten lite längre än vad finansministern
            gjorde. Han har ju fastnat någonstans i september 1991 och aldrig
            lyckats ta sig därifrån. För 150 år sedan var Sverige ett av Europas
            allra fattigaste länder. Folk flydde härifrån i stora skaror från
            fattigdom och förtryck. Mellan 1870 och 1970 växte den svenska
            ekonomin snabbare än nästan något annat lands ekonomi, möjligen
            med undantag av Japans.
          </note>
          <note>
            Grunden för det svenska undret var bland annat den liberala revolution
            som då genomfördes i politiken. Det handlade om folkskola, avskaffat
            skråväsende, kvinnors rätt att bli myndiga och ta hand om sin
            ekonomi, fri in- och utvandring, näringsfrihet i både stad och
            på landet, deltagande i valutasamarbete och frihandel.
          </note>
          <note>
            Det här har inte bara inneburit att vi har blivit ekonomiskt
            rikare. Vi producerar i dag 20 gånger mer per invånare, och arbetstiden
            har halverats under tiden. Vi har också sett en utveckling där
            spädbarnsdödligheten har gått ned till en femtiondedel och medellivslängden
            nästan har fördubblats. Vi bor bättre, vi har det bättre på jobbet,
            vi lär oss mer i skolan, och vi har mycket roligare på vår fritid.
            Det här har gjort det möjligt. Det är inte, herr finansminister,
            fördelningspolitik eller förhandlingar mellan regeringen och olika
            parter som har skapat detta, utan det är enskilda människor. Utan
            ekonomisk tillväxt kan politiker eller olika parter faktiskt aldrig
            åstadkomma verkliga förbättringar.
          </note>
          <note>
            Varför säger jag då detta? Jo, sedan 1970 har det hackat betänkligt.
            Jag tror att det är dags för en ny våg av liberala reformer.
          </note>
          <note>
            Det senaste året har vi sett ett ganska pampigt uppspel. Göran
            Persson inbjöd till tillväxtkongress. Den börjar i morgon. Göran
            Persson inbjöd till tillväxtsamtal. Vi har hört att det är oklart
            om de pågår, även bland de inblandade. Många trodde att det skulle
            bli en omorientering. Själv tillät jag mig i och för sig att tvivla.
            Många trodde väl att det äntligen skulle hända någonting och att
            vi inte bara skulle få höra beskäftigt skryt om hur bra allting
            är, hur många guldmedaljer Sverige får i Lissabontävlingen och
            så vidare.
          </note>
          <note>
            För att inte själv blanda mig in i sportdiskussionen tänkte jag
            läsa upp vad professor Ulf Jakobsson skriver i Dagens Industri
            i går: För Sveriges del blir Lissabonprocessen ytterligare en
            input i den svenska regeringens självbelåtenhetsstrategi. Titeln
            på finansministerns skrift är VM i hållbar tillväxt . I detta
            ekonomins bandy-VM koras Sverige till vinnare och tycker sig ha
            ett alibi för att inte vidta några åtgärder för att förbättra
            ekonomins funktionssätt.
          </note>
          <note>
            Sanningen är ju den att människor ute i vardagen och verkligheten
            märker att det inte är så bra som det låter när man hör finansministern
            och läser hans Lissabonbroschyr. Verkligheten är att 17 företagare
            om dagen ger upp, 3 000 jobb i tjänstesektor och industri försvinner
            varje månad och de flesta svenska storföretag inte längre är svenska
            om de ens finns kvar här i landet. Och det är genom en allt mindre
            värd valuta som vi alla betalar det här priset.
          </note>
          <note>
            Verkligheten är att de senaste tio åren har ungefär lika många
            människor konstant stått utanför arbetsmarknaden. Det som har
            ändrats är hur många som får arbetsmarknadsersättning och hur
            många som får sjukersättning. Sammanlagt är det ett ganska konstant
            antal som står utanför arbetsmarknaden. Och de som har jobb jobbar
            mindre.
          </note>
          <note>
            Om vi nu hade jobbat ungefär en och en halv timme mer i veckan,
            vilket är lika mycket som vi gjorde för ungefär tio år sedan,
            skulle BNP ha varit 165 miljarder högre och den offentliga sektorns
            skatteintäkter 80 miljarder högre, vilket är precis vad som behövs
            för att få statsbudgeten att gå ihop, herr finansminister.
          </note>
          <note>
            Herr talman! Om vi inte lyckas att vända detta kommer Sverige
            även i framtiden att bli allt fattigare. Vi kommer att få allt
            mindre resurser till vård och skola. Vi kommer att få alltfler
            nedskärningar att fördela. Det är för att ta itu med den utmaningen
            som vi behöver riktlinjer för den ekonomiska politiken.
          </note>
          <note>
            Herr talman! Det verkar oklart för regeringen både vad som står
            i den här propositionen och vad det egentligen är. Vi hörde alldeles
            nyss Bosse Ringholm säga att det är en budget, vilket det absolut
            inte är. I går hörde vi Göran Persson säga att nu på våren tar
            vi bara budgeten för utgifterna, men i höst tar vi inkomsterna.
            Detta är också absolut helt fel. Det är meningen att detta ska
            vara riktlinjer för den ekonomiska politiken, men regeringen har
            bara ett mål, och det är att sitta kvar. De andra viktiga målen
            för den ekonomiska politiken har den i praktiken lämnat därhän.
          </note>
          <note>
            Budgetmålen är att de offentliga finanserna ska ha ett överskott
            på 2 % och att utgiftstaken ska hållas. Både dessa mål har man
            i praktiken lämnat. Den här konjunkturcykeln, 20022006, från botten
            till toppen, blir överskottet mindre än ½ %. Utgiftstaken hålls
            ju bara genom fixande och tricksande och genom att rulla utgifter
            framför sig. I praktiken är det många år sedan vi höll ett utgiftstak.
            Vi gör det genom att kalla utgifter för minskade inkomster. Förra
            året avslutades med det klassiska knepet att om man låter bli
            att betala räkningen så finns det inga utgifter. Det är faktiskt
            inget husmorsknep. Det enda som händer är att man får nya utgifter
            för dröjsmålsräntan.
          </note>
          <note>
            Det är uppenbart att budgetmålen inte längre är viktiga för regeringen.
            Och det är inte de andra målen heller, de som gäller 4 %, 80 %,
            halvera det till det året och halvera det dit. Allt detta gäller
            i grunden jobben, och man når inte ett enda av dessa mål. Man
            har lämnat dem bakom sig därför att regeringen är trött, sönderregerad
            och bara har målet att man ska sitta kvar.
          </note>
          <note>
            Vi kan ta integrationen som ett konkret exempel. I förra årets
            vårproposition skrev man att man skulle ta krafttag för att få
            in invandrare på arbetsmarknaden. Man skulle genomföra olika utredningar
            och komma med propositioner under 2004. Jag kommenterade detta
            med att det fortfarande tydligen är: Sverige, var god dröj!
          </note>
          <note>
            Nu kan vi läsa att det ska komma en proposition på samma område
            2005 eller under mandatperioden.
          </note>
          <note>
            Ja, för invandrarna gäller den gamla taxiregeln: Ni behåller
            er plats i kön.
          </note>
          <note>
            Herr talman! Man kan ifrågasätta om den här propositionen har
            någon mening i riksdagsbehandlingen eftersom det uppenbarligen
            är så att inte ens statsministern har någon direkt koll på vad
            som står i den och finansministern inte har någon direkt koll
            på vad det egentligen är.
          </note>
          <note>
            Sanningen är att det är sida upp och sida ned med text. Men mest
            är det listor över sådant som kanske ska göras, en annan gång.
            Regeringen är trött, och den är sönderregerad. Jag tycker att
            det är synd, för Sverige är värt ett bättre öde. Det finns massor
            av goda idéer i det här landet. Det finns en massa kunnande och
            en massa kompetens. Det finns över en miljon människor som kan
            göra stora i en del fall kanske mindre men i alla fall göra insatser.
          </note>
          <note>
            För mig handlar det här väldigt mycket om en människosyn. Det
            är inte okej att en miljon människor inte anses vara till nytta
            att systemen, som stänger dem ute, är viktigare än människorna.
            Och det är inte okej att lämna betalningen till dem som kommer
            efter. Bosse Ringholm verkar verkligen ha tagit fasta på det senaste,
            att det inte är straffbart att ta springnota. Men sanningen är
            att den här springnotan är så stor att man inte kommer undan med
            den.
          </note>
          <note>
            Våra mål, som är värderingsstyrda, för den ekonomiska politiken
            är därför att fler ska jobba och att statsskulden ska minska.
          </note>
          <note>
            Folkpartiet liberalernas riksdagsgrupp kommer den 3 maj tillbaka
            med våra riktlinjer för den ekonomiska politiken, för en ekonomi
            som ska klara de framtida växande behoven när Bosse Ringholm och
            de andra 40-talisterna går i pension och vi andra måste vara kvar
            på arbetsmarknaden och se till att ekonomin går ihop och att vi
            kan få resurser till vård och omsorg.
          </note>
          <note>
            Det handlar då om bättre villkor för jobb och om bättre villkor
            för företagande. Fler måste jobba. Fler ska vara på jobbet. Fler
            företag ska vilja starta och växa här i Sverige. Vi måste ha budgetmål
            som inte innebär att man skjuter räkningarna framför sig vare
            sig till nästa månad eller till kommande generationer.
          </note>
          <note type="speaker">
            Anf. 4 MATS ODELL (kd):
          </note>
          <note>
            Herr talman! Själva idén med vårpropositionen är ju att regeringen
            ska lägga fram långsiktiga riktlinjer för hur tillväxt och välfärd
            ska kunna lyfta i landet. Men Socialdemokraterna och deras stödpartier
            har faktiskt fullständigt förfuskat den idén. De presenterar i
            dag ett förvirrat uppkok av kortsiktiga och i huvudsak ofinansierade
            åtgärder.
          </note>
          <note>
            Vi hörde nyss en påtagligt nöjd finansminister. Men, herr talman,
            han har lagt ribban väldigt lågt. Sanningen är att både Göran
            Persson och Bosse Ringholm i propositionen tvingas konstatera
            att de har misslyckats med varje mål som de har satt upp. De klarar
            inte sysselsättningsmålet, inte arbetslöshetsmålet, inte målet
            för finansiellt sparande, inte målet om halverad ohälsa och inte
            heller målet om ett halverat antal socialbidragstagare.
          </note>
          <note>
            Herr talman! Dessutom finns det ett monumentalt misslyckande
            för socialdemokratiskt regeringsinnehav under tio år. Bosse Ringholm
            talade om den djupa lågkonjunkturen i början av 1990-talet. Då
            var det ungefär 1,1 miljoner människor som levde av sociala ersättningar.
            Men, herr talman, de är i dag exakt lika många, 1,1 miljoner,
            som år 1993. Detta är en skandal för en socialdemokratisk regering
            som innehaft makten under hela den här tiden. Det är dit som skattepengarna
            går. Det är här som det svarta hålet finns i den av Socialdemokraterna
            administrerade ekonomin.
          </note>
          <note>
            Det enda mål, herr talman, som Ringholm kan komma att klara är
            faktiskt utgiftstaket. Men det sker i så fall genom ett såväl
            inövat som ohämmat budgettricksande med att trolla bort de 11
            miljarder som Ekonomistyrningsverket nu pekar på kommer att sticka
            ut ganska långt genom det utgiftstak som denna kammare har lagt
            fast.
          </note>
          <note>
            I finansplanen hävdade finansministern att det krävdes fortsatt
            försiktighet och återhållsamhet med utgiftsökningar och skattesänkningar
            förra året. Ja, utgifterna, särskilt för arbetslöshet och ohälsa,
            har rusat i höjden. Men när det gäller skattesänkningar har statsrådet
            verkligen visat prov på återhållsamhet.
          </note>
          <note>
            Vi menar att det är en självklarhet att sänka de mest tillväxthämmande
            skatterna. Vi kristdemokrater har tillsammans med Svenskt Näringsliv
            presenterat ett ansvarsfullt finansierat förslag för att avveckla
            den mest tillväxthämmande skatten, nämligen förmögenhetsskatten,
            något som skulle kunna ge riskkapital för tiotusentals nya jobb.
            Men detta finns det inte ens en antydan om i denna proposition.
          </note>
          <note>
            I augusti förra året talade statsministern inför en jublande
            skara ombud på SSU-kongressen i Karlstad. Han gav ett väldigt
            otvetydigt löfte. Han sade så här: Arbetslösheten ska pressas
            tillbaka. Den ska aldrig få komma tillbaka i det svenska samhället.
            Den ska knäckas för alltid.
          </note>
          <note>
            Herr talman! Mot den bakgrunden är det något patetiskt att ta
            del av de förslag som ska åstadkomma detta. Tidigare talare har
            varit inne på det här, men jag vill gå lite djupare in i det och
            läsa för kammarens ledamöter vad som står på s. 34 om nya reformer
            för sysselsättningen jag läser bara rubrikerna. Här handlar det
            om de förslag som man har tänkt sig nu en gång för alla ska jaga
            arbetslösheten ur Svea rike. Under tabell 1.7 Nya reformer finns
            följande rubriker: Arbetstidsförkortning, Friår, Skattestimulans
            källsortering, Miljöinvesteringar i offentliga lokaler, Särskilt,
            tillfälligt, anställningsstöd, Sysselsättningsstöd, tillfälligt,
            till kommuner, Kombinationsutbildning det låter kraftfullt och,
            slutligen, ROT-avdrag bostäder, från och med i dag, herr talman,
            den 15 april 2004 ända fram till den 30 juni nästa år. Snacka
            om långsiktiga tillväxtåtgärder!
          </note>
          <note>
            De långsiktiga tillväxtåtgärderna är lika fjärran från Rosenbad
            som planeten Mars, skulle jag vilja säga. Undra sedan inte över
            att Landstingsförbundet nu förutspår att detta med antalet nedlagda
            akutsjukhus bara har börjat! Vi står inför svåra tider för kommuner
            och landsting på grund av att arbetslösheten kostar så mycket
            pengar, på grund av att så många fortsätter att leva på sociala
            ersättningar. Utan tillväxt finns det bara nedskärningar att fördela.
          </note>
          <note>
            Bosse Ringholm väntar på en internationell konjunkturuppgång;
            det framgår på ett antal ställen i den här propositionen. Det
            är alltså någon annan i ett annat land som ska anstränga sig.
            Uttrycket pressa tillbaka ger på något sätt ett intryck av att
            man anstränger sig och blir lite svettig och liksom gör någonting.
            Men det finns inte mycket, herr talman, av det i denna proposition.
            Man väntar på att andra ska göra det.
          </note>
          <note>
            Vi måste här i Sverige skapa vår egen tillväxt. Detta sker faktiskt
            bara genom fler arbetade timmar och genom en ökad produktivitet.
            Jag undrar om det är detta som är Miljöpartiets och Vänsterns
            bidrag att de här välkända sambanden fullständigt har glömts bort
            när man har fört fram förslag om arbetstidsförkortning, friår
            och skattelättnader för källsortering som en sorts ryggrad i tillväxtpolitiken.
          </note>
          <note>
            I stället för att krossa arbetslösheten förefaller det vara denna
            tillsammans med den fortsatt höga sjukfrånvaron som håller på
            att krossa regeringens och kommunernas budget och därmed förutsättningarna
            för att klara långsiktiga åtaganden inom den offentliga sektorn
            och välfärdssystemen.
          </note>
          <note>
            Socialdemokraterna ska alltså låna 62 miljarder kronor till statens
            löpande utgifter i år och 36 miljarder kronor nästa år. Det samlade
            underliggande saldot för statsbudgeten åren 20032006, alltså under
            den här mandatperioden, är 246,4 miljarder kronor i underskott.
          </note>
          <note>
            Till var och en efter behov, brukar Bosse Ringholm och hans partikamrater
            skandera. Men inom hälso- och sjukvården, herr talman, är de otillfredsställda
            behoven skriande. Medan akutsjukhus läggs ned dör människor i
            väntan på intensivvård.
          </note>
          <note>
            Liksom Göran Persson och hans näringsminister var i Gnosjö och
            gratulerade företagarna där till att deras företag såldes ut till
            internationella köpare, gratulerar och välkomnar nu landets socialminister
            att akutsjukhus läggs ned och att antalet vårdplatser minskar
            i detta land. Detta är skandal! Det är en brist på tillväxtpolitik
            som gör en nödvändighet av att dra ned på förutsättningar för
            en god vård och omsorg i vårt land. Det gjorde socialministern
            senast här i riksdagen i går när vi, på Kristdemokraternas begäran,
            diskuterade sjukvårdskrisen. Från 60-talets 115 akutsjukhus har
            vi nu effektiviserat oss ned till 60. Och nu förutspår alltså
            Landstingsförbundet ytterligare en halvering av antalet akutsjukhus.
            Sedan får vi se, säger de.
          </note>
          <note>
            I stället för att ge vård efter behov tvingas nu läkare att,
            som någon sade i radio häromdagen, spela fia med knuff med patienterna.
            Landstingen i Östergötland och Västra Götaland har tagit fram
            prioriteringslistor. Personer som då är lågprioriterade återkommer
            i kön vecka efter vecka, månad efter månad, år efter år. En del
            hamnar på bårhuset innan de får en plats. Detta är helt oacceptabelt.
            Då, herr finansminister, har det gått på tok för långt. I ett
            land med världens högsta skattetryck ska människor inte dö på
            grund av platsbrist på akuten.
          </note>
          <note>
            Statsministern gav i regeringsförklaringen förra året starka
            signaler om att en tillväxtpolitik var i annalkande. Men talet
            om förenklingar för småföretagare liksom talet om arvs- och förmögenhetsskattens
            borttagande har stannat vid just detta, ett tal. Varken vårpropositionen
            eller tilläggsbudgeten visar minsta ansats till en verkningsfull
            tillväxtpolitik.
          </note>
          <note>
            Tala inte om att pressa tillbaka arbetslösheten! Det är ett hån
            mot den växande gruppen arbetslösa. Det enda som pressats tillbaka
            är budgeteringsmarginalen. I år måste man ha lupp för att över
            huvud taget upptäcka den. Nästa år är det mäktiga 1,8 .
          </note>
          <note>
            Sett ur ett tillväxtperspektiv, herr talman, har Sverige i dag
            en impotent minoritetsregering i händerna på två särintressen.
          </note>
          <note>
            Bosse Ringholm skryter ohämmat med Sveriges fina placeringar
            i utvärderingarna av EU:s Lissabonstrategi. Medan andra länder
            har gått om Sverige på löpande band vad gäller BNP per capita
            halkar vi efter. Men han når inte sina uppsatta ekonomisk-politiska
            mål. Så är det också med vårbudgeten. Den ger ett uppblåst intryck,
            trots att den knappt har ett skvatt med tillväxt att göra.
          </note>
          <note type="speaker">
            Anf. 5 LARS BÄCKSTRÖM (v):
          </note>
          <note>
            Herr talman! Det är nästan så att man hukar i bänkarna efter
            denna våldsamma kanonad och eländesbeskrivning. Jag funderar på
            hur det skulle låta om de här partierna beskrev vädret: Och detta
            kallar ni vår! Ha! 1012 grader! 20 grader ska det vara! Så skulle
            de antagligen prata om vädret i dag. Jag undrar hur de här partierna
            ska låta på nationaldagen, med denna eländesbeskrivning av detta
            eländiga land man lever i.
          </note>
          <note>
            Varje land behöver en bra opposition. Till oppositionens uppgifter
            hör att recensera, och i den meningen har vi en väldigt bra opposition
            i det här landet. Det är väldigt kraftfulla recensioner. Jag erinrar
            mig en artikel som jag läste där en som spelade gitarr i ett band
            skrev att rockrecensenter ofta är folk som vill men inte kan spela.
            Det kanske ligger något i den värderingen.
          </note>
          <note>
            Det talas om död och impotens. Det har inte hänt något positivt
            i Sverige sedan 1970. Det är tomt på innehåll, men ändå försvagas
            statsfinanserna allvarligt. Man får bestämma sig från vilket håll
            man angriper.
          </note>
          <note>
            Ändå tycker jag att det är bra att få den här kritiken mot oss.
            Det är ju sant att det inte är perfekt i Sverige.
          </note>
          <note>
            Jag besökte min son i Tyskland i påsk. Han studerar där det är
            det nya Europa. Jag tittade i de tyska tidningarna och såg vilka
            otroliga problem de har med sysselsättning, budgetunderskott och
            sociala klyftor. Det är samma sak i Frankrike.
          </note>
          <note>
            Vi är i alla fall bäst i den europeiska familjen, i det europeiska
            huset. Vi har den bästa lägenheten. Det är väl inte så illa? Det
            är inte bäst i varje rum i den lägenheten, men sammantaget bor
            vi bättre i den svenska lägenheten i det europeiska huset. Det
            kan vi vara lite stolta över, även om det inte är nationaldagen.
          </note>
          <note>
            Vad gör vi då? Ja, vi gör fem saker som är ganska bra. Det är
            bra att kunna hålla ordning på det. Man kunde kanske göra 20 saker
            som var ganska bra, men fem är i alla fall hyfsat.
          </note>
          <note>
            Vi ger kommunerna mer resurser just nu, och det ligger i linje
            med den nya budgetprocessen att vi ska ge riktlinjer för kommunernas
            ekonomi långsiktigt. De planerar långsiktigt på våren. De får
            alltså en nivåhöjning på 7 miljarder.
          </note>
          <note>
            I min hemkommun Uddevalla har vi majoritet. Vi har 15 % och Socialdemokraterna
            lite mer, men det är en stabil majoritet. Där är detta jättevälkommet.
            Vi kan nu slippa att göra en neddragning på förskolan som vi annars
            kanske hade behövt göra. Det är jättebra. De 7 miljarderna motsvarar
            ungefär 20 000 jobb. Det är väl bra.
          </note>
          <note>
            Det är satsningar på byggsektorn genom ROT-avdragen. Det är fler
            män som jobbar där. Jag tycker att vi ska prioritera kvinnorna,
            men även männen är värda en liten slant. Byggsektorn får en stimulans,
            både villor och hyreshus, och det är rimligt och bra.
          </note>
          <note>
            Vi ger resurser till en mer aktiv arbetsmarknadspolitik. Det
            är 15 000 nya platser, 5 000 i kommunerna. Det kanske kan hjälpa
            till på akuten, som någon talade om.
          </note>
          <note>
            Det är 6 000 utbildningsplatser. Det höjer kompetensnivån. En
            barnskötare kanske kan bli förskollärare. Det gynnar barnen och
            tillväxten.
          </note>
          <note>
            Vi gör en miljö- och energiomställning. Det är långsiktigt. Det
            är skattestimulanser till att energieffektivisera i kommunala
            lokaler. Det underlättar avveckling av kärnkraften, och vi får
            ett resurssnålare Sverige. Det är väl bra ett lite grönare Sverige.
            Vi utökar klimatinvesteringsprogrammet. Man har nu 700 miljoner
            att använda och teckna kontrakt på i år för långsiktiga investeringar,
            både i företag och i kommuner, för att hålla nere koldioxidutsläppen.
            Det är bra.
          </note>
          <note>
            Vi tidigarelägger investeringar i både järnvägar och vägar. Vi
            höjer nivån med 2 ½ miljard. Det är hela 17 miljarder i en kreditram
            för järnvägsinvesteringar och ungefär 8 ½ för vägar. I min hemregion
            är det kalas. Nu får vi ordning på järnvägen mellan Trollhättan
            och Göteborg. När det gäller vägarna blir det jättebra för Saab
            och flygindustrin i Trollhättan. Det är kalas. Det här är en långsiktig
            tillväxtpolitik.
          </note>
          <note>
            Kritisera oss gärna, men se ändå de positiva insatserna så att
            vi får en mer konstruktiv debatt mellan oss!
          </note>
          <note>
            Men det kommer inte att räcka det har ni i den borgerliga oppositionen
            rätt i. Det vet vi också. För välfärdens skull och för att minska
            klyftorna behöver vi tillväxt. Det är vi helt på det klara med
            i de tre samverkande partierna.
          </note>
          <note>
            Vi ska nog inte bara prata om tillväxt. Vi borde använda enklare
            ord: Vi behöver fler människor i arbete, och vi behöver fler arbetade
            timmar. Så var det sagt! Alltså: fler människor i arbete och fler
            arbetade timmar. Är det någon som ifrågasätter detta kan jag säga
            det tre fyra gånger till.
          </note>
          <note>
            Det här är vi överens om. Varför ska de politiska debatterna
            handla om det som vi är överens om och man låtsas som att vi är
            oense om det? Det är så man får en trötthet för politiken. Låt
            oss diskutera det vi verkligen är oense om, alltså vägen till
            fler arbetade timmar och fler sysselsatta.
          </note>
          <note>
            Vi menar att det krävs att många drar åt samma håll, att parterna
            på arbetsmarknaden tar sitt ansvar. Inflationen är inget hot.
            En gång i världen när jag var ung läste jag om deflation, och
            jag undrade vad det kunde vara. Jag förstod inte hur det kunde
            uppstå. Nu vet jag! Vi har deflation i Sverige i dag, sedan ett
            par månader.
          </note>
          <note>
            Då kunde kanske Riksbanken börja ta mer ansvar än att bekämpa
            inflationsspöket. Det spöke som en gång gick i Europa är borta.
            Det här inflationsspöket är också borta. Då kunde kanske Riksbanken,
            till exempel som Fed i USA, tänka att Sverige har ett sysselsättningsmål
            och ta ett samlat samhällsansvar.
          </note>
          <note>
            Vi ska ta beslut om skatter och lagar som ser till att vi har
            sunda offentliga finanser, jobb, förnyelse och rättvisa. Vi ska
            stimulera företagande och produktion.
          </note>
          <note>
            Döbelnsmediciner alla här i kammaren kanske inte längre vet vad
            döbelnsmediciner är. I en bok som heter Fänrik Ståls sägner fanns
            det en som ville försvara Sverige och Finland mot den lede ryssen.
            Han var sjuk, och då sade han: Herr doktor, ge mig en medicin
            som hjälper mig i dag och gör mig sjufalt sjukare i morgon. Den
            ville han ha, och det är precis vad de borgerliga partierna också
            vill ha. De vill ha döbelnsmediciner.
          </note>
          <note>
            Låt oss säga att Moderaterna har rätt om att de kan få fart på
            jobben i Sverige. Man sänker en massa skatter och sänker sedan
            socialbidragen rejält och säger: 6070 % får ni klara er på! Jestanes,
            vad folk kommer att börja jobba. Det är döbelnsmediciner. Det
            är både piska och morot. Så har man satt fart på jobben i USA.
            Där har man två jobb, så att man kan klara hyran och maten. Visst,
            men det är en döbelnsmedicin som jag avvisar.
          </note>
          <note>
            Nu kanske det snart blir en ändring hos Moderaterna. Det finns
            indikationer på det kanske hos många. Men låt oss erinra oss vad
            de hittills har sagt när de inte bara har varit recensenter. Då
            är det skattesänkningar, när det gäller Moderaterna, på 44 miljarder.
            Av det ska 38 % gå till dem som tjänar mer än 33 000. Folkpartiet
            har 28 miljarder i skattesänkningar. Av det ska 63 % gå till dem
            som tjänar mer än 33 000. Kd hade skattesänkningar på 25 miljarder.
            Av det ska 44 % gå till dem som tjänar mer än 33 000. Centern
            är lite mer försiktig: 24 miljarder. Av det går 15 % till dem
            som tjänar mer än 33 000.
          </note>
          <note>
            Men den här fördelningspolitiken är inte rimlig. Den är inte
            acceptabel. Den ser bara döbelnsmediciner och gräver stora hål
            i de offentliga finanserna, och det ska vi akta oss för.
          </note>
          <note>
            Den budgetordning som vi har antagit säger att på våren ska årets
            budget följas upp och riktlinjer för de kommande åren diskuteras.
            Till hösten ska vi ta beslut för kommande år. Låt oss då göra
            det! Men redan nu kan vi se att utrymmet för sänkt skatt är ytterligt
            begränsat. Kommer de borgerliga partierna att vidhålla de här
            gigantiska skattesänkningarna, trots de finansiella problem som
            vi har? Det borde de ge besked om i dag. De borde inte bara var
            Iorister när de beskriver Sverige och säga: Det är dåligt nu.
            Det ska bli värre, och man ska äta tistlar.
          </note>
          <note>
            Vi har nu en budgetreserv som är väldigt liten. Det är helt sant.
            För 2005 är den bara en och en halv miljard, och så har vi då
            24 miljarder 2006. Är det inte dags, vänner här i kammaren, att
            fundera lite grann över om vi har ett bra budgetsystem? Borde
            vi inte ha ett budgetsystem som gör att vi alltid har en buffert
            för att bekämpa arbetslöshet? Det finns en indikation i finansplanen
            på att vi kanske går åt det hållet. Det tror jag är bra. Men vore
            det inte också klokt att flytta en del av den budgetreserv vi
            har från valåret 2006 till kamp mot arbetslösheten redan under
            2005?
          </note>
          <note>
            Det är klart att det är bra att ha en rejäl reserv under ett
            valår. Det kan vara gynnsamt just i själva valrörelsen, men jag
            tror att det till och med är ännu bättre att sätta in pengarna
            lite tidigare. De flesta av oss räknar med en ganska bra konjunktur
            2006. Då är det bättre att försöka göra något för tillväxten 2005.
            Då kunde man höja utgiftstaket 2005. Då säger någon: Nu är han
            oansvarig igen, Bäckström. Nu kom vi allt på honom jag ser att
            Odenberg nickar.
          </note>
          <note>
            Men då har jag en liten listig idé. Då skulle man kunna sänka
            taket 2006 med motsvarande summa. Då skulle man faktiskt vara
            lite åtstramande det året och ha ännu större ansvar det året på
            lite sikt. Det handlar alltså om att flytta fram ett litet förskott
            men också om att sänka de totala utgifterna 2006. Det tror jag
            vore elegant för jobben, även om det kanske skulle kosta en och
            annan tiondel i valet 2006. Jag tycker att jobben är viktigare
            än valresultatet.
          </note>
          <note>
            Nu är min talartid ute, men jag återkommer.
          </note>
          <note type="speaker">
            Anf. 6 LENA EK (c):
          </note>
          <note>
            Herr talman! Ärade ledamöter! Ärade åhörare! Rubriken för den
            vårproposition som vi debatterar i dag är tillväxt och välfärd.
            Men av tillväxtförslag och välfärd hittar man knappast mer än
            själva rubriken.
          </note>
          <note>
            Om man är ironiskt lagd skulle man kunna säga att Socialdemokraternas
            ekonomiska politik har gett resultat. Här är några exempel ur
            ett nationellt perspektiv:
          </note>
          <note>
            I Sverige i dag lever en miljon personer i arbetsför ålder av
            bidrag.
          </note>
          <note>
            I Sverige i dag kostar ohälsan lika mycket som alla barnbidrag,
            hela föräldraförsäkringen och alla bostadsbidrag.
          </note>
          <note>
            I Sverige i dag är arbetslösheten skandalöst hög.
          </note>
          <note>
            I Sverige i dag kämpar regeringen hela tiden mot hotet om spräckta
            utgiftstak.
          </note>
          <note>
            I Sverige i dag har vi en hel räcka av år då statsbudgeten har
            gått minus.
          </note>
          <note>
            På miljösidan kommer förslag om sopsortering i hyreshus men inte
            en enda fråga om varför Vattenfall bara i Tyskland släpper ut
            mer koldioxid än hela Sverige sammanlagt.
          </note>
          <note>
            Lars Bäckström pratar om inflationsspöket. Men det spöke vi ser
            är det som forskaren i socialförsäkringsutskottets utfrågning
            om övergångsregler för de nya medlemsländerna kallar för ett politiskt
            hjärnspöke, och det spöket har kanske brun uniform.
          </note>
          <note>
            De största förlorarna när det gäller de här åtgärderna och den
            här politiken är kvinnor, särskilt kvinnor i offentlig sektor.
            Om man fortsätter lite bortom rubriken ser man att det finns en
            bilaga 3 om välfärdsfördelning. Där ser man att lönekvoten är
            74 %, det vill säga att kvinnor totalt sett tjänar 74 % av vad
            män totalt sett tjänar. De regionala skillnaderna är stora, och
            de ökar.
          </note>
          <note>
            Vem tror ni egentligen får betala när de här skulderna sedan
            ska betalas tillbaka, när företagandet stryps, när de privata
            jobben försvinner utomlands, när den ekonomiska tillväxten går
            ned? Det är de svaga i samhället som får betala. Så mycket var
            det med den rubriken.
          </note>
          <note>
            Grovt uttryckt skapas tillväxt av produktivitet gånger antalet
            arbetade timmar. De som arbetar i offentlig sektor har ett tufft
            jobb, är oerhört viktiga för vår trygghet, men det är i företagen
            som vi kan skapa nya samhällsresurser.
          </note>
          <note>
            Den här ekonomiska vårpropositionen är på 200 sidor med bilagor
            på 150 sidor. Ordet entreprenör nämns en enda gång, och när företagande
            tas upp handlar det om att man ska mäta hur hårt de byråkratiska
            reglerna egentligen slår. Det behandlas i samband med skattefusk
            och ökad kontroll och när man ska försvåra möjligheten att skaffa
            en F-skattsedel.
          </note>
          <note>
            Svenskt Näringsliv har inte fått ut någonting av de samlade tillväxtsamtalen,
            och svenskt jordbruk har fått 20 % ökade kostnader de senaste
            åren och stryps nu långsamt till döds.
          </note>
          <note>
            Herr talman! Årets vårproposition visar stora hål i den socialdemokratiska
            retoriken. Bakom rubriken finns stora problem, problem som inte
            åtgärdas. Det finns ingen bärande tanke om hur vårt samhälle ska
            se ut i framtiden. Det finns ingen vision om hur vi ska lösa de
            stora problemen. Det finns ingen ideologisk kompass alls. Den
            ekonomiska politik som presenteras här är ett mischmasch av å
            ena sidan frihet från förmögenhetsskatt för några av världens
            rikaste personer som bor i Sverige och å andra sidan besparingar
            i och nedrustning av försvaret i samarbete med bekännande kommunister.
          </note>
          <note>
            När vi hör Socialdemokraterna prata om tillväxt låter det som
            om Ringholm försöker kommendera ekonomin som om den vore tillväxtsiffror
            i en sovjetisk politbyrås femårsplan. Men för att på lång sikt
            uppnå en ekonomiskt hållbar utveckling måste nya företag startas.
            Nyföretagandet måste öka, och de ungdomar som har idéer måste
            få den uppmuntran som krävs. Krångliga regler måste bort, och
            företagsbeskattningen måste göras om.
          </note>
          <note>
            Det är sorgligt, tycker jag, men det är lättare att hitta poesi
            i telefonkatalogen än att hitta tillväxtförslag i den här budgeten.
            Och ändå finns det så många goda exempel runtom i landet.
          </note>
          <note>
            Det som en gång var ett fungerande samarbete, ett projekt, mellan
            vårdsektorn och försäkringskassan gjorde att sjukskrivningarna
            minskade med 16 % i Eskilstuna och Nyköping. Och Laholm hamnade
            bland de kommuner i Sverige som har minst sjukskrivningar över
            huvud taget. I Finspång sparar man massor med pengar. Om Sverige
            vore mer som Finspång skulle Sverige spara 30 miljarder på att
            jobba med att hjälpa människor på det viset som de har försökt
            göra där. De projekten får inte överföras i verklighet, och på
            många ställen är de till och med avslutade.
          </note>
          <note>
            Vi skulle i hela Sverige vilja göra som i Finspång eller Laholm
            eller Eskilstuna.
          </note>
          <note>
            Vi pratar om integration av de nya svenskarna, för att ta ett
            annat stort samhällsproblem som det inte heller finns några reformförslag
            för. Gissa hur många i Värnamo som är invandrare! 25 % av befolkningen
            i Värnamo är invandrare. De har 1,6 % arbetslöshet. Det är ett
            kanonresultat. Sverige borde vara mer som Värnamo. Det finns reformer
            att genomföra som är testade i verkligheten. Ge människor möjlighet
            att komma ut i arbete! Då blir det bra.
          </note>
          <note>
            I Mönsterås kommun tycker 70 % av företagen att företagsklimatet
            är bra. Där har man också en stabil ekonomi, låg arbetslöshet
            och låga sjuktal. Jag undrar vad de svenska företagarorganisationerna
            tycker. Inte är det 70 % som tycker att det är bra. Sverige borde
            vara mer som Mönsterås.
          </note>
          <note>
            Så här kan man gå runtom i landet. Det finns livskraftiga företag.
            Det finns driftiga människor som vill skapa kreativa lösningar.
            Men regeringen ser snarare de här lösningarna som ett ideologiskt
            hot, ett hot mot skapade system som vi har haft i decennier. När
            världen har förändrats och framtidsproblemen är stora och svåra
            måste vi hitta andra lösningar. Det här är inte ideologiska hot.
            Det är lösningar som finns. Men för att genomföra dem krävs det
            kraft och mod. Det är väl därför som vi är några stycken som tycker
            att vi ska ha en ny regering efter nästa val.
          </note>
          <note>
            Herr talman! Sanningen är också den att det är många människor
            som känner sig maktlösa i vårt land. Vart femte hushåll har under
            ett vanligt år problem att klara de löpande utgifterna, mat, medicin
            och hyra. Många av de människorna sitter fast i fattigdomsfällor.
            Om man får chansen att jobba mer det vill ju alla göra så samverkar
            det med bidragssystemen så att det totala som man får ut i familjeplånboken
            ändå inte ökar. Det är en klassisk fattigdomsfälla. Sverige är
            fullt av fattigdomsfällor. Det ger maktlöshet.
          </note>
          <note>
            Fråga svenska tonårstjejer vad de känner när de ska ta sig hem
            på kvällar och nätter! Det är också maktlöshet. En stats absolut
            mest grundläggande funktion är att upprätta säkerhet, försvar
            och rättstrygghet. När människor ringer in för att anmäla ett
            brott som de ser och som pågår får de inte sällan svaret att det
            inte finns någon ledig polis att skicka. Det är maktlöshet.
          </note>
          <note>
            En tredje fråga där maktlösheten gör sig gällande är den brist
            på vård och rehabilitering som vi har i Sverige. Individer som
            är sjukskrivna och inget hellre vill än att få rehabilitering
            och komma i arbete sitter fast i vårdköer utan att något händer.
            Ibland kommer till och med remisserna bort, hörde vi häromdagen.
            Det är vanliga människor som råkar bli sjuka och är utan makt
            att klara sig ur den situationen.
          </note>
          <note>
            När vi talar med företagarna i Norrbotten eller Handelskammaren
            i Västra Götaland ger de uttryck för samma sak: maktlöshet. Hur
            ska vi få bättre regional utveckling i norra Sverige? Ge oss makten
            över de regionala pengarna! säger de. Vi har rest runt i Europa.
            Vi har sett de lyckade exemplen. Där har man regional makt.
          </note>
          <note>
            När Handelskammaren i Västra Götaland ska beskriva hur de vill
            skapa mera tillväxt i sin region säger de: Ge oss mera makt! Låt
            oss ta hand om infrastrukturanslagen! Vi vill ordna utbildningen
            på vårt vis. Så har man det i många länder där man har ett federalt
            system. Ge oss mera makt!
          </note>
          <note>
            Herr talman! Dagens budgetförslag är ingen budget för att styra
            landet. Det är en budget för att regeringen ska kunna behålla
            sin makt, när i stället människor, företag och entreprenörer borde
            ges större utrymme.
          </note>
          <note>
            Vi i Centerpartiet vill förändra Sverige till något bättre. Människors
            maktlöshet måste bekämpas. I vårt budgetförslag, som kommer om
            några veckor, kommer vi att satsa på riktiga tillväxtfrågor, entreprenörskap
            och försök att bryta den maktlöshet som många, alltför många människor
            i vårt land lider av.
          </note>
          <note type="speaker">
            Anf. 7 PETER ERIKSSON (mp):
          </note>
          <note>
            Herr talman! Jag får här höra en rad litanior över hur eländigt
            det är. Jag tycker att man ska gå tillbaka och fundera lite grann
            över hur läget är och har varit de senaste åren, inte bara i Sverige
            utan i Europa, i världen. Vi har faktiskt gått igenom en tuff
            och lång lågkonjunktur. I Europa har man haft ni som nu pratar
            om tillväxt minustillväxt i flera av de största och viktigaste
            länderna. Om man jämför den svenska utvecklingen och utvecklingen
            i EU i genomsnitt har vi ständigt under den här perioden legat
            en bra bit över i tillväxt, sysselsättning och offentliga finanser.
          </note>
          <note>
            Debatten här blir ju lite märklig, måste jag säga, om den utgår
            från att allt är åt fanders. Hur är det då inte i vår omvärld,
            i detta moras som vi omger oss av?
          </note>
          <note>
            Vi får i år låna pengar. Det är klart att det är bättre om vi
            slipper låna pengar för att få den statliga budgeten att gå ihop.
            Visst är det så. Men det är bara ett par år sedan vi hade stora
            överskott. Vi hade över 100 miljarder i överskott i de statliga
            finanserna för ett par år sedan.
          </note>
          <note>
            Jag tycker att man måste göra det här till något rimligt och
            se över tiden. Då ser vi allihop att vi är på väg att vända utvecklingen.
            Konjunkturen är faktiskt på väg att vända.
          </note>
          <note>
            Vi har en hög arbetslöshet i år, men svensk industri står väldigt
            väl rustad. Vi har bland den högsta produktiviteten i världen
            i svensk industri i dag, som väl kan jämföras även med USA.
          </note>
          <note>
            Vi har betydligt bättre statsfinanser än genomsnittet i EU där
            frågan handlar om att tricksa sig undan böter för att slippa problemen
            kring EMU-reglerna. Läget i Tyskland och i Frankrike är mycket
            besvärligt, men världskonjunkturen håller på att vända, och Sverige
            ligger i bättre läge, bättre fas, än de allra flesta länderna.
          </note>
          <note>
            Jag är nöjd med den budget vi har gjort. Jag vill tacka Socialdemokraterna
            och Vänsterpartiet för att vi har fått ihop en budget i ett läge
            där det har varit viktigt att göra insatser för att inte förvärra
            arbetslösheten, för att klara en överbryggning från en lågkonjunktur
            till en högkonjunktur som är på väg att komma in.
          </note>
          <note>
            Jag tycker att vi kan vara stolta över att vi faktiskt har en
            så pass bra ordning i svensk ekonomi att vi kan göra insatser
            på 45 miljarder extra till landsting och kommuner nästa år för
            att vi ska kunna ge en hyggligt bra kvalitet på vården, skolan
            och omsorgen
          </note>
          <note>
            Det känns väldigt bra i det här läget att veta att vi har ett
            samlat överskott i de offentliga finanserna trots att vi befinner
            oss mitt i lågkonjunkturen och på väg uppåt. Jag tycker att gnällspikarna
            kan ligga lite lägre när de drar valsen om att allt är så eländigt
            just i Sverige, eftersom varje jämförelse med omvärlden visar
            att vi faktiskt ligger ganska väl till.
          </note>
          <note>
            Vi gör satsningar, inte bara på landsting och kommuner. Vi gör
            satsningar på att få i gång byggmarknaden. Vi drar i gång ett
            ROT-program som startar i dag. Vi drar i gång en energiomställning
            som är viktig för Sverige, som gör att vi sänker kostnaderna för
            den offentliga sektorn och att vi bättre finns med när energipriserna
            på olja och andra fossila energikällor ökar i framtiden.
          </note>
          <note>
            Vi gör en stor satsning på järnväg och biologisk mångfald. Miljöpartiet
            har i tuffa förhandlingar medverkat till att det den närmaste
            tolvårsperioden görs den största tillväxtsatsningen på infrastruktur
            sedan 1900-talets början. Den största investeringen sker här i
            Stockholm genom att vi har drivit fram Mälartunneln som ett prioriterat
            järnvägsprojekt, men hela landet är med. Till skillnad från flera
            andra partier här tar vi ett ansvar för att föra hela landet in
            i framtiden.
          </note>
          <note>
            Tåg är framtiden. Vi kommer närmare varandra, och vi skitar ned
            betydligt mindre. Moderna tåg kan halvera restiderna, göra ett
            glest befolkat land mer integrerat och öka tillväxten som inget
            annat kommunikationsmedel. Det här är en strategisk satsning som
            alla blir vinnare på i långa loppet. Om 10 eller 20 år kommer
            oljan att vara betydligt dyrare än i dag. Då kommer vi här i riksdagen
            att ångra att vi inte satsade ännu mer på effektiva och moderna
            kommunikationer.
          </note>
          <note>
            I årets vårproposition tar vi nästa steg för att börja en investeringsvåg
            för att få en energieffektivisering av offentliga byggnader. Det
            gäller för kommuner, landsting och statliga aktörer att hänga
            med och ställa om. Det minskar kostnaderna, ger nya jobb och minskar
            vår miljöbelastning. En grön omställning ger ökad tillväxt och
            bättre konkurrenskraft, både för den offentliga sektorn och för
            industrin. Samtidigt går vi in i ett system med utsläppsrättigheter
            för industrin där energisektorn får krav på sig att vara med i
            omställningen. Det kommer sannolikt att generera investeringar
            i effektivisering och i förnybar energi.
          </note>
          <note>
            Det är tråkigt att flera av de borgerliga partierna är så låsta
            vid en energipolitik som så uppenbart har framtiden bakom sig.
            Jag tycker att ni ska fråga till exempel Finland om det blir billigt
            med ny kärnkraft. Då får ni ett gott skratt.
          </note>
          <note>
            Man kan många gånger bli irriterad av att politik är så kortsiktig.
            Det finns knappast någon färskvara i livsmedelsbutiken som blir
            så dålig så snabbt som politik kan bli. Ett uttalande kan vara
            högsta visdom och ge medialt genomslag ena dagen men vara helt
            ointressant nästa.
          </note>
          <note>
            När det gäller politiska områden finns det knappast något som
            är så kortsiktigt och trendigt som tillväxtpolitik. Det är ingen
            överdrift att tala om årets tillväxtmode. I vår är det förmögenhetsskatten
            som måste bort som annars hotar att förgöra landet. För två år
            sedan var det de så kallade 3:12-reglerna, och däremellan kom
            euron. Då skulle den gemensamma valutan på ett magiskt sätt ge
            både tillväxt och dagisplatser åt alla. Detta var dock inte sant.
            Efter folkomröstningen pratar ingen längre om en ny valuta.
          </note>
          <note>
            Det kan därför vara bra med lite sans och balans. Årets tillväxtmode
            blir lite mindre dramatiskt om man ser det i skenet av fjolåret
            och året innan dess.
          </note>
          <note>
            Å andra sidan vet alla att grunden för ekonomisk utveckling handlar
            om något helt annat. Den grunden skapas av bra infrastruktur,
            både den sociala och den som handlar om vägar, järnvägar och datakommunikationer.
            Den handlar om utbildning och forskning. På de här områdena gör
            vi stora satsningar i dag. Kritiken handlar snarare om att vi
            gör för mycket. Ovanpå detta behöver vi en fungerande finansmarknad.
            Vi behöver också en attityd till företagande och entreprenörskap
            som bidrar till att stärka människor som vill och vågar satsa
            i stället för att ställa upp hinder. Där tycker jag att vi i Sverige
            har en del kvar att göra.
          </note>
          <note>
            Jag tycker också att diskussionen om skatterna och ekonomin är
            rimlig att föra. Det är bra om vi kan göra om skattesystemet så
            att det i större utsträckning bidrar till ekonomisk utveckling.
            Det finns problem med alla de skatter som vi nu diskuterar förmögenhetsskatt,
            arvs- och gåvoskatt och fastighetsskatt. Vi har också från Miljöpartiet
            lagt fram förslag om förändringar som successivt kan avveckla
            dem, och vi kan tänka oss att göra ännu mer.
          </note>
          <note>
            Jag tycker dock att man i grunden måste ha en attityd som är
            rimlig och vettig i den här debatten. Att göra stora ofinansierade
            skattesänkningar som går mest till de rika ställer vi inte upp
            på. De ska finansieras inom sin sektor. Och gör inte årets tillväxtmode
            till den stora ödesfrågan för Sverige, för det är det inte! Nu
            är vi på rätt väg, och det vore bättre om ni accepterade den verkligheten.
          </note>
          <note type="speaker">
            Anf. 8 Finansminister BOSSE RINGHOLM (s):
          </note>
          <note>
            Herr talman! Mikael Odenberg var djärv nog att erinra om början
            av 90-talet. Då hade vi, under den dåvarande borgerliga regeringen,
            en tillväxt på 0,3 %. De tio senaste åren med socialdemokratisk
            regering har vi haft en tillväxt på nära 3 %, det vill säga tio
            gånger så mycket. Jag tackar Mikael Odenberg för denna historielektion
            som är väl värd att minnas: Med borgerliga regeringar har tillväxten
            bara gått i baklås i Sverige.
          </note>
          <note>
            Det sägs ofta från borgerligt håll att Sverige har halkat efter
            i tillväxtligorna sedan 70-talet, och det är sant. Vi har tappat
            fart sedan 70-talet. Vi hade ett antal borgerliga regeringar i
            slutet av 70-talet och början av 80-talet, och vi hade en borgerlig
            regering i början av 90-talet. De bidrog i allra högsta grad till
            att vi tappade fart. Vi hade alltså bara en tiondel så mycket
            tillväxt under de borgerliga åren i början av 90-talet som vi
            har haft sedan 1994, då den borgerliga regeringen avlöstes av
            en socialdemokratisk regering. Det, Mikael Odenberg, är en viktig
            erfarenhet för framtiden. Inte minst ungdomar bör i framtiden
            betacka sig för en borgerlig regering som inte ser till att det
            finns några pengar alls till vare sig skolan, sjukvården eller
            andra viktiga områden som vi vill satsa på för framtiden.
          </note>
          <note>
            Sedan sade Mikael Odenberg att i den här vårbudgeten händer det
            ingenting. Nej, det händer ingenting av det som Mikael Odenberg
            skulle vilja hände i vårbudgeten. Om Mikael Odenberg och Moderata
            samlingspartiet hade fått bestämma hade ju vårpropositionen innehållit
            stora skattelättnader för de allra rikaste. Det finns inte i vårbudgeten,
            Mikael Odenberg. Det är sant. Det händer ingenting på det området.
            Den innehåller inte de försämrade ersättningsnivåer för sjuka
            och arbetslösa som Mikael Odenberg och Moderata samlingspartiet
            vill ha. Det är alldeles rätt, Mikael Odenberg. Den innehåller
            inte heller det ekonomiska lättsinne som tyvärr är Moderaternas
            specialitet, med stora underskott och ofinansierade skattesänkningar.
          </note>
          <note>
            När Moderaterna hade makten hade de offentliga utgifter som var
            bortåt 75 % av hela vår ekonomi. I dag är utgifterna ungefär 50
            %. I dag kan vi se till att också betala för våra utgifter. På
            den tiden de var 75 % ledde detta till fullständigt kaos med en
            arbetslöshet som tredubblades, statsfinanser som urholkades, en
            statsskuld som skenade i väg och mycket annat.
          </note>
          <note>
            Det är alltså sant, Mikael Odenberg: Vårbudgeten innehåller ingenting
            av det som Moderata samlingspartiet önskar sig i form av stora
            ofinansierade skattesänkningar och försämringar för de sjuka och
            arbetslösa.
          </note>
          <note>
            Däremot innehåller vårbudgeten ett stort jobbpaket i storleksordningen
            10 miljarder kronor för att se till att fler människor får jobb
            både i företag och i kommuner och landsting. När det gäller företag
            handlar det inte bara om byggsektorn, den mest arbetslöshetsdrabbade
            branschen i Sverige, där det nu blir väldigt många nya möjligheter
            till byggjobb genom de så kallade ROT-avdrag som här föreslås
            i tre olika tappningar, utan också om att alla slags företag har
            möjlighet att utnyttja de anställningsstöd och andra förslag som
            finns i den här vårbudgeten.
          </note>
          <note>
            Karin Pilsäter talar just om de små företagens situation. Jag
            tycker att det är viktigt att påminna Karin Pilsäter om att vad
            de små företagen framför allt har glädje och nytta av är att man
            har sunda offentliga finanser, alltså motsatsen till det som Karin
            Pilsäters, Mikael Odenbergs och andra borgerligas regering hade
            i början av 90-talet.
          </note>
          <note>
            Det finns också förslag i den här budgeten som kan utnyttjas
            av de små företagen. Det handlar om de olika ROT-avdragen och
            investeringsstimulanser för energi, miljö eller annat. Det handlar
            om anställningsstöd. Det handlar om det stöd som går till kommunerna,
            som faktiskt också kan användas av företagen. När kommunerna får
            mer pengar kan kommunerna i sin tur engagera och upphandla tjänster
            från de små företagen. De har alltså stor nytta av det.
          </note>
          <note>
            Sedan ska man inte glömma bort att vi vid årsskiftet sänkte skatten
            för de små företagen via den så kallade 3:12-lagstiftningen. Och
            vi såg framför allt till att underlätta arvsskiften för småföretagare
            som vill låta företaget gå i arv till exempelvis dottern eller
            sonen.
          </note>
          <note>
            När Karin Pilsäter talar om de offentliga finanserna kanske hon
            kan lägga på minnet att det hon varje år har sagt, att nu kommer
            ni att krascha utgiftstaket på nytt, har visat sig vara fel varenda
            gång. Hon har haft fel sju år i rad. Sju år i rad har man från
            den borgerliga oppositionen sagt: Ni kommer att krascha utgiftstaket.
            Sju år i rad har det visat sig att vi har klarat utgiftstaket.
          </note>
          <note>
            Ni har hela tiden sagt: Ja, ni klarade det i år, men nästa år
            kommer det inte att gå. Då tvingas ni skjuta på utgifter. Men
            vi har klarat utgiftstaket både i år och förra året, året innan
            och året före det. Sju år i rad har vi faktiskt kunnat hålla ordning
            på de offentliga finanserna och klarat utgiftstaket. Det är en
            helt annan situation än vi har sett under borgerliga regeringar.
          </note>
          <note>
            Det är också otur för Karin Pilsäter och alla andra i borgerligheten
            att när olika internationella organisationer, nu senast exempelvis
            World Economic Forum, går igenom de olika ländernas ekonomier
            hamnar Sverige bland de tre bästa nationerna i världen när det
            gäller just tillväxtklimat. I Världsbankens jämförelser för förra
            året hade Sverige också en mycket hög rankning. Det är inte vad
            den svenska regeringen säger utan det är vad olika internationella
            organ konstaterar. Sverige har en mycket framskjuten och mycket
            god position när det gäller ett gott tillväxtklimat.
          </note>
          <note>
            Det hindrar inte att det kan bli ännu bättre. Det är mot den
            bakgrunden som vi socialdemokrater nu ordnar en kongress i tre
            dagar, över helgen, för att diskutera vad vi kan göra ytterligare
            för att förbättra tillväxten. Vi är inte nöjda med 3 % tillväxt,
            som vi har haft de tio senaste åren. Vi tror att den kan bli bättre.
            Vi är inte nöjda med den arbetslöshetsnivå som finns i dag. Den
            är för hög. Vi har högre ambitioner. Vi ska diskutera ett hundratal
            olika förslag som kan förstärka svensk tillväxt och därmed i sista
            hand också ge en bättre välfärd i framtiden inte minst för unga
            människor som ska ta del av det utbyte vi kan få av vår ekonomi.
          </note>
          <note>
            Mats Odell tycker jag gick mer än vanligt på tomgång i dag. Det
            är möjligt att han är ett offer för den förlorade partiledarstriden
            i sitt parti. Jag tycker faktiskt att Mats Odell borde få ett
            friår. Jag bjuder gärna på idén.
          </note>
          <note>
            Lena Ek talar om hur viktigt det är att vi har ett gott företagsklimat
            i många kommuner. Hon hänvisade till Värnamo och många andra duktiga
            kommuner som gör mycket för att förstärka tillväxten. Det är viktigt
            att vi är framgångsrika i både små och stora kommuner. Jag är
            glad över att det socialdemokratiskt styrda Göteborg, med Göran
            Johansson i spetsen, har blivit utsett till årets tillväxtkommun.
            Det visar att det både i våra stora städer och i de små kommunerna
            i landet finns en väldig vilja bland våra kommunalpolitiker att
            bygga ett bra tillväxtnät och en bra struktur för att få företagen
            att växa.
          </note>
          <note>
            Lena Ek säger här att det fungerar bra i än den ena än den andra
            kommunen. Det fungerar bra, skulle Lena Ek säga, trots den socialdemokratiska
            regeringen. Men det är faktiskt så att det fungerar bra därför
            att vi har gjort en rad insatser som har underlättat för kommunerna
            att kunna hjälpa till med tillväxten och företagsamheten.
          </note>
          <note>
            Om man jämför hur det är att starta företag i olika länder i
            världen jag hänvisar då inte till våra egna undersökningar utan
            jag hänvisar till Världsbanken, för att ta ett utomstående organ
            kan vi se att Världsbanken konstaterar att Sverige ligger i absolut
            topp på många olika områden när det gäller möjligheten att starta
            just småföretag.
          </note>
          <note>
            Tittar man på kostnaderna för att starta företag i Sverige ser
            vi att Sverige har en hög rankning. Det är billigare att starta
            ett företag i Sverige än i stora länder som Storbritannien, Frankrike
            och Tyskland. Det är billigare att starta ett företag i Sverige
            än i Finland och i Norge. Det är billigare att starta ett företag
            i Sverige än i Schweiz exempelvis.
          </note>
          <note>
            Tittar man på det antal dagar det tar för att få i gång ett företag
            med de hinder som finns ser man också att Sverige ligger väldigt
            långt framme. Tittar man på de administrativa processer som behövs
            för att starta ett företag kan man konstatera att Sverige ligger
            på tredje plats i världen. Vi ligger före USA. Det är mer byråkratiskt
            att starta ett småföretag i Förenta staterna än i Sverige. Det
            är Världsbankens material, Världsbankens slutsats efter att man
            gått igenom företagsamheten.
          </note>
          <note>
            Vi har en hygglig position i svensk ekonomi, och vi har ett hyggligt
            tillväxtklimat. Men det kan ändå göras bättre. Därför välkomnar
            jag en diskussion om nya förslag som kan förbättra vår tillväxt
            och som kan se till att ännu fler människor får jobb. Många människor
            som i dag är arbetslösa och står utanför arbetsmarknaden vill
            ha jobb. Det gäller att vi nu utnyttjar den chans vi har med en
            internationell konjunkturuppgång och stimulerar investeringar,
            sparande och ny företagsamhet.
          </note>
          <note type="speaker">
            Anf. 9 MIKAEL ODENBERG (m) replik:
          </note>
          <note>
            Herr talman! Det som gör Bosse Ringholm så egenartad som debattör
            är hans enastående förmåga att före debatten bestämma sig för
            vad han ska säga och sedan inte låta sig besväras av någonting
            som de andra debattörerna framför under debatten. Därför gick
            han följaktligen också till storms mot mig och Moderaterna för
            förslag om ofinansierade skattesänkningar som vi inte alls har
            torgfört och inte heller kommer att framlägga när vi så småningom
            reagerar på regeringens vårproposition och kommande budgetproposition
            i höst.
          </note>
          <note>
            Det är precis tvärtom. Andra delen av mitt inledningsanförande
            använde jag till att kritisera regeringen för att inte föra en
            tillräckligt stram och tillräckligt ansvarsfull finanspolitik,
            för att acceptera ett fall i den offentliga sektorns finansiella
            sparande. Med dagens vårproposition presenterar regeringen ofinansierade
            permanenta reformer som försvagar statsfinanserna med 16 miljarder
            kronor.
          </note>
          <note>
            Vi har dessutom beräknat förra årets 121-punktsprogram där det
            återstår att förverkliga åtgärder för i storleksordningen 20 miljarder
            kronor.
          </note>
          <note>
            Till det kommer den tillväxtkongress som ni ska inleda i morgon.
            Där finns det hundra förslag. Det är väldigt många av de förslagen
            som är omöjliga att kostnadsberäkna. Där blandas stort och smått,
            allt från en förtida kärnkraftsavveckling till ökad turtäthet
            i kollektivtrafiken. Egentligen finns det bara tre förslag som
            är så konkreta att de går att kostnadsberäkna. De summerar sig
            till 17 miljarder.
          </note>
          <note>
            Vi kan alltså konstatera att om vi lägger ihop förslagen i vårpropositionen,
            de återstående förslagen i 121-punktsprogrammet och de förslag
            inför tillväxtkongressen som går att kostnadsberäkna kommer vi
            redan nästa år att ha ett underskott i den samlade offentliga
            sektorn. Vi varnar för den politiken.
          </note>
          <note>
            Eftersom Bosse Ringholm har dokumenterat ett sådant intensivt
            intresse för det arbete som utförs vid riksdagens utredningstjänst,
            RUT, har vi låtit budgetkontoret där titta närmare på era förslag
            till tillväxtkongressen. Vi har låtit dem uppdatera en beräkning
            av kostnaderna för det 121-punktsprogram som har avtalats. Det
            är en stor glädje för mig att kunna offentliggöra de två RUT-promemoriorna
            i dag. Jag ska överlämna dem till pressen efter debatten. Men
            jag vill naturligtvis framför allt överlämna de två promemoriorna
            till landets finansminister. Jag hoppas att han läser på.
          </note>
          <note type="speaker">
            Anf. 10 Finansminister BOSSE RINGHOLM (s) replik:
          </note>
          <note>
            Herr talman! Mikael Odenberg är en modig man som har vågat gå
            till riksdagens utredningstjänst och granska den moderata politiken.
            Han fick ett svar, och svaret var att det fattades minst 20 miljarder
            kronor för att Moderaternas politik skulle gå ihop. Mikael Odenberg
            bröt visserligen inte ihop inför detta besked, han hade väl på
            känn att det var så. Vi hade ju från Socialdemokraterna och många
            andra partier i åratal talat om för dem att det var så. Men han
            ville inte höra på det örat då. Nu fick han svart på vitt från
            riksdagens utredningstjänst. Jag tycker att det är bra att han
            fortsätter att beställa utredningar därifrån. Det kan han faktiskt
            lära sig mycket av framöver.
          </note>
          <note>
            Det är ju så, Mikael Odenberg, att i grenen ofinansierade skattesänkningar
            kan Moderata samlingspartiet bara konkurrera med Kristdemokraterna,
            Folkpartiet och Centerpartiet. Det är liksom bara fyra partier.
            Vi andra är inte ens med utom tävlan. Vi tycker inte ens att det
            är en intressant gren att ägna sig åt ofinansierade skattesänkningar.
          </note>
          <note>
            Men när vi talar om den socialdemokratiska tillväxtkongressen
            är vi naturligtvis intresserade av att få synpunkter på de hundra
            förslag vi har till en förbättrad tillväxt. De kan komma att genomföras
            på tre, fem eller sju år framöver, i den takt som ekonomin tillåter.
            Vi skriver inte ut några recept på tillväxt som det inte finns
            en offentlig finansiering för. Vi ska klara våra utgifter inom
            de ramar vi har.
          </note>
          <note>
            Jag kan också konstatera att när man tittar på de olika internationella
            studier som görs nu ska jag inte hänvisa till någon världsbank
            framgår i ett av de senaste numren av Veckans Affärer, som kanske
            inte är något socialdemokratiskt partiorgan, att exempelvis ingen
            brydde sig om den stora studie, Europe in the Creative Age, som
            presenterades i London i februari. Då kunde den amerikanske forskaren
            Richard Florida presentera en kartläggning av tillväxtpotentialen
            i 14 europeiska länder, som han sedan har jämfört med USA. Resultatet
            borde ha varit något för hemmapubliken eftersom Sverige råkar
            vara bäst just det, bäst men det stannar vid ett litet, litet
            referat längst ned på en insida i Dagens Industri.
          </note>
          <note>
            Det är inte jag som säger detta utan det står i Veckans Affärer.
            Jag antar att den väl också ingår i Mikael Odenbergs läsvanor.
          </note>
          <note>
            Riksdagens utredningstjänst, promemorior och Veckans Affärer
            och Mikael Odenberg kan bli på gladare humör när han inser att
            Sverige är ganska hyggligt när det gäller tillväxt. Sedan ser
            jag gärna att han har synpunkter på de många förslag vi har till
            tillväxt på den socialdemokratiska partikongressen.
          </note>
          <note type="speaker">
            Anf. 11 MIKAEL ODENBERG (m) replik:
          </note>
          <note>
            Herr talman! Sanningen är att sedan 1998 har regeringen i stort
            sett försnillat hela den budgetsanering som gjordes under 1990-talet.
            Det är totalt 168 miljarder kronor i ofinansierade skattesänkningar
            och utgiftsökningar. Ett av problemen är att tyngdpunkten i vanlig
            socialdemokratisk ordning har legat på offentliga utgiftsökningar
            snarare än på skattesänkningar.
          </note>
          <note>
            Behovet av skattesänkningar är betydande. En av de skatter som
            ju diskuteras är förmögenhetsskatten. Jag finner anledning att
            ta upp den här. Snart sagt varenda seriös bedömare är i dag överens
            om att förmögenhetsskatten är djupt skadlig. Den styr investeringar
            till fel ändamål. Utanför Norden finns det bara fyra OECD-länder
            kvar som har någon förmögenhetsskatt. Den driver kapital ur landet.
            Restposten i räkenskaperna är 250 miljarder, men Skatteverket
            säger att det mycket väl kan röra sig om 500 miljarder som har
            drivits ut ur landet. Den är djupt godtycklig och orättvis. Den
            har ingenting med fördelningspolitik att göra. Visst, rikt folk
            betalar mer förmögenhetsskatt än fattigt folk. Så långt är det
            rätt. Men det är mycket rikt folk i det här landet som inte betalar
            förmögenhetsskatt, och det är väldigt många med ganska normala
            inkomster som betalar betydande belopp i förmögenhetsskatt vanligtvis
            för att de råkar ha ett hus som ligger på fel ställe.
          </note>
          <note>
            Skatteverket rubricerar förmögenhetsskatten som en närmast frivillig
            skatt därför att skatteplaneringsmöjligheterna är så stora för
            folk som är välbeställda. Förmögenhetsskatten är djupt orättvis
            alldeles bortsett från att den är djupt skadlig för tillväxten
            och för landet.
          </note>
          <note>
            Den som är välbeställd och kan investera i en fin veteranbil
            slipper förmögenhetsskatt. Den som har en Volvo herrgårdsvagn
            förutsätts deklarera den i förmögenhetsdeklarationen. Den som
            lägger många miljoner på att köpa ett gods i Sörmland slipper
            förmögenhetsskatt. Den som har ett litet hus i Enskede får betala.
            Den miljardär som har aktiekapital i sitt eget företag slipper
            betala. En vanlig familj ska däremot ta upp sitt banksparande
            inför semestern. När, Bosse Ringholm, kommer det ett förslag om
            att avskaffa den för Sverige och för tillväxten djupt skadliga
            och därtill djupt orättvisa förmögenhetsskatten?
          </note>
          <note type="speaker">
            Anf. 12 Finansminister BOSSE RINGHOLM (s) replik:
          </note>
          <note>
            Herr talman! Uteblivna svar är också intressanta svar. Mikael
            Odenberg förnekar inte på något sätt att det fattas 20 miljarder
            kronor i Moderaternas budgetförslag. Han förnekar inte heller
            på något sätt att de olika internationella studierna som jag hänvisar
            till visar att Sverige har ett av de bästa tillväxtklimaten. Uteblivna
            svar är som sagt var också intressanta svar.
          </note>
          <note>
            Vi har ett skattesystem i Sverige som arbetar efter principen
            skatt efter bärkraft, det vill säga den som har högre inkomster
            och bättre ekonomiska förutsättningar ska också betala mer skatt.
            Det är därför vi bland annat har ett progressivt inslag i vår
            skatteskala. Det är många andra länder som inte bryr sig om att
            ha den möjlighet att skapa utjämning via skattesystemet som vi
            har. Det är också glädjande vilket visar sig i vårbudgeten i dag
            att inkomstskillnaderna har minskat de senaste åren i Sverige.
            Även om det inte är något som Mikael Odenberg eftersträvar är
            det ett tecken på ett gott välfärdssamhälle om vi kan hålla ihop
            inkomstklyftorna och minska dem på det sätt som har skett under
            senare år.
          </note>
          <note>
            De skatter vi tar ut är mest i form av olika typer av inkomstskatter
            eller indirekta skatter. Kapitalskatterna är en mindre del, men
            det är viktigt att kapitalskatterna är både rättvisa och effektiva.
            Mikael Odenberg tog upp förmögenhetsskatten. 95 % av alla medborgare
            i Sverige betalar ingen förmögenhetsskatt. Över 90 % av alla företagare
            betalar ingen förmögenhetsskatt. Det är 5 % av invånarna i vårt
            land som betalar förmögenhetsskatt. De allra flesta av dem har
            goda inkomster och tillgångar och har möjlighet att betala lite
            mer än de andra som inte har lika goda ekonomiska förutsättningar.
            Skatt efter bärkraft tycker jag är en rimlig princip.
          </note>
          <note>
            Det här hindrar inte att det kan finnas en del brister i förmögenhetsskatten
            som man kan rätta till. Det har regeringen tillsammans med Vänsterpartiet
            och Miljöpartiet gjort de senaste åren. Vi har gjort justeringar
            av fribeloppen och procentsatsen vid olika tillfällen, infört
            takregler och annat för att underlätta för människor med små ekonomiska
            omständigheter att få mindre förmögenhetsskatt eller undkomma
            förmögenhetsskatt helt. Det är ett reformarbete som vi mycket
            väl kan komma att fortsätta. I de riktlinjer vi ska diskutera
            de hundra förslagen för ökad tillväxt vid den socialdemokratiska
            partikongressen finns också i en av punkterna med frågan om en
            reformering av kapitalbeskattningen. Det gäller att sätta in detta
            i sitt sammanhang. Om det nu fattas 20 miljarder redan, Mikael
            Odenberg, i Moderaternas budget kanske det är ingen bra idé att
            ta bort förmögenhetsskatten. Då kommer det att fattas 25 miljarder
            i er budget i fortsättningen.
          </note>
          <note type="speaker">
            Anf. 13 KARIN PILSÄTER (fp) replik:
          </note>
          <note>
            Herr talman! Till Mikael Odenberg sade Bosse Ringholm alldeles
            nyss att uteblivna svar är också en sorts svar. Det ska bli jättespännande
            att höra vilka svar hallå, kontakt! det blir på de frågor jag
            ställer.
          </note>
          <note>
            Bosse Ringholm har annars gjort sig mest känd för att antingen
            absolut inte höra vad någon annan säger eller absolut inte förstå
            vad man säger och i vart fall inte på något sätt relatera det
            han själv säger till vad som sägs i debatten. Sanningen är den
            att jag inte någon gång har sagt att ni kommer att krascha utgiftstaket.
            Jag har sju år i rad sagt att om ni inte gör någonting kommer
            det att spricka. Det är också sanningen, eller hur? Ni har gjort
            saker, och vi har velat veta i förväg vad ni tänker göra så att
            människor kan ta ställning till det. De ska inte efteråt få reda
            på exempelvis att den biståndshöjning på 500 miljoner som ni nu
            gör stor reklam för för nästa år i praktiken redan har fryst inne
            genom att det blir en sänkning i år med samma belopp. Det är den
            typen av saker jag tycker att det är viktigt att redovisa.
          </note>
          <note>
            Men i praktiken har utgiftstaket kraschat. När man kallar utgifter
            för minskade inkomster har man inte hållit sig till ett utgiftstak.
            Om jag ska gå till affären och handla kan jag inte säga: Nej,
            det här är ingen utgift utan dra detta på min lön så blir det
            en minskad inkomst. Gör man av med utgifter utöver utgiftstaket
            spräcker man utgiftstaket även om man kallar det för minskade
            intäkter.
          </note>
          <note>
            Det här går att göra i statsbudgeten för finansministern, till
            skillnad från ute i företagen där kreativa kamrerer som de på
            Enron åker in. Det är straffbart att göra så i privata företag,
            men om riksdagsmajoriteten godkänner detta i kammaren är det inte
            straffbart att bryta mot budgetlagens redovisningsregler.
          </note>
          <note>
            Jag skulle vilja höra Bosse Ringholm svara på vad ni tänker göra
            för att inte, som Ekonomistyrningsverket säger, spräcka utgiftstaket
            i år. Framför allt: Vilka planer har ni inför nästa år i förhållande
            till det ni redovisar?
          </note>
          <note>
            Jag vill ställa en fråga. Det finns en mycket viktig uppgift
            i riktlinjepropositionen som saknas, nämligen ökningen av skuldbördan
            för de nya förtidspensionerna. Förra året redovisade ni att den
            hade ökat med 40 miljarder kronor på ett enda år, men i år går
            det inte att hitta den siffran.
          </note>
          <note type="speaker">
            Anf. 14 Finansminister BOSSE RINGHOLM (s) replik:
          </note>
          <note>
            Herr talman! Det är glädjande att Karin Pilsäter är på reträtt.
            Hon säger nu att hon inte tror att utgiftstaket kraschar. Hon
            räknar med att regeringen framgångsrikt även framöver kommer att
            inta den attityden att man ska göra ett stort antal insatser och
            vidta åtgärder för att förhindra att utgiftstaket kraschar. Det
            är ett litet framsteg om Karin Pilsäter har kommit till insikten
            om att vi inte kraschar något avgiftstak, varken i dåtid, i nutid
            eller i framtid. Det är intressant att Karin Pilsäter nu tar till
            sig den här informationen.
          </note>
          <note>
            Däremot har Karin Pilsäter fortfarande svårt för att skilja mellan
            utgifter och inkomster. Utgifterna har hon klarat av. Hon har
            förstått, insett och accepterat att hon kan lita på att regeringen
            kommer att se till att man klarar utgiftstaket i fortsättningen.
            Men inkomsterna, Karin Pilsäter, handlar väldigt mycket om det
            så kallade saldomålet eller överskottsmålet.
          </note>
          <note>
            Vi har sagt att vi över en konjunkturcykel ska ha ett överskott
            på 2 % i de offentliga finanserna det vill säga statens pengar,
            kommuners och landstings pengar samt penisonskapitalet och det
            har vi också haft. Det intressanta, Karin Pilsäter, är att vi
            tillsammans med Finland och Danmark är ett av de få länder i EU
            som har kunnat redovisa ett överskott även under lågkonjunkturåren.
          </note>
          <note>
            Mina frågor till Karin Pilsäter är då: Vad tror Karin Pilsäter
            är förklaringen till att det socialdemokratiskt styrda Sverige
            under de senaste åren har lyckats redovisa ett överskott i de
            offentliga finanserna på inkomstsidan?
          </note>
          <note>
            Vad tror Karin Pilsäter att förklaringen är till att det socialdemokratiskt
            styrda Sverige har lyckats att undvika dessa enorma utgiftsproblem
            som man har haft i många av de andra EU-länderna?
          </note>
          <note>
            Vad är förklaringen till att just det socialdemokratiskt styrda
            Sverige har fått både utgifterna och inkomsterna att stämma med
            de planer och prognoser som vi har haft och sett till att vi har
            klarat utgiftstaket och saldomålet på inkomstsidan?
          </note>
          <note>
            Det vore intressant att höra om Karin Pilsäter har någon idé
            om varför vi i förhållande till andra EU-länder har varit framgångsrika
            just på dessa områden.
          </note>
          <note type="speaker">
            Anf. 15 KARIN PILSÄTER (fp) replik:
          </note>
          <note>
            Herr talman! Uteblivna svar är sannerligen också en sorts svar.
            Ni hörde alla att finansministern över huvud taget inte berörde
            mina frågor. Han var inte i närheten av något som ens andades
            samma ämnesområde, nämligen vad regeringen tänker göra åt förtidspensionsskulden.
          </note>
          <note>
            En väldigt viktig orsak till att vi under lågkonjunkturen har
            haft överskott i de offentliga finanserna är det reformerade pensionssystemet,
            vårt premiepensionssparande. Det är ju där som överskotten finns.
          </note>
          <note>
            Men staten går med underskott nästan vart eviga år. Vi gjorde
            det förra året, och vi kommer att göra det under åren framöver.
            Det samlade saldomålet för pensionssystemet kommer inte i närheten
            av några 2 % ifall man lägger genomsnittsåret 2000 bakom sig.
            Om man så att säga går in i nästa konjunkturcykel kommer man bara
            upp till ungefär ½ %.
          </note>
          <note>
            Visst, vi kan fortsätta att räkna på år 2000 ett tag till, men
            någon gång måste ni ju lägga det enda året bakom er. Då börjar
            vi närma oss sanningen, nämligen att ni inte klarar detta.
          </note>
          <note>
            Herr talman! Jag måste säga att det verkligen är patetiskt att
            höra Bosse Ringholm, som hade BC i matte, stå här och säga att
            jag inte kan hålla reda på skillnaden mellan inkomster och utgifter.
            Det är ju ni som inte kan göra det. Ni bokför exempelvis ökade
            anslag till kommunerna som minskade skatteinkomster. Kommunerna
            betalar ingen skatt till staten! Sysselsättningsstödet till kommunerna
            är ett typexempel på att ni bokför en utgift som en inkomst.
          </note>
          <note>
            Det är med sådana tricks och trollerier eller genom att skjuta
            en räkning framför er som ni har klarat utgiftstaket formellt.
            Men i praktiken är det kraschat.
          </note>
          <note>
            Jag är inte på någon reträtt. Jag har aldrig sagt att ni kommer
            att krascha utgiftstaket whatsoever utan jag har frågat: Vad ska
            ni göra? Svaren i efterhand har gått ut på tricks och trollerier.
            Och det här är ingen fråga, det är ett påstående: I praktiken
            har regeringen inte klarat utgiftstaket på många år.
          </note>
          <note>
            Jag tänker inte ställa någon fråga om vad ni tänker göra i fortsättningen,
            för jag är rätt övertygad om att ni kommer att fortsätta att blanda
            bort korten när det gäller inkomster och utgifter. Men resultatet
            ser vi i mellanskillnaden, det vill säga i saldot, alltså det
            som man inte kan trolla bort med de här tricksen, nämligen att
            vi har ett underskott. Vi lånar 80 miljarder kronor i år för att
            täcka underskottet, om man nu inte säljer ut några företag.
          </note>
          <note>
            Herr talman! Det som har gjort att det har gått bra för de offentliga
            finanserna är ju att man har ett bra pensionssystem. Men egentligen
            räddas regeringen varje år av olika engångseffekter. Jag vet inte
            riktigt om det är så vi ska ha det.
          </note>
          <note type="speaker">
            Anf. 16 Finansminister BOSSE RINGHOLM (s) replik:
          </note>
          <note>
            Herr talman! Nu lyckas Karin Pilsäter blanda ihop korten ordentligt
            för sig. Först var hon på reträtt. Sedan gjorde hon reträtt på
            reträtten. Nu vet hon inte riktigt var hon befinner sig någonstans
            i sammanhanget.
          </note>
          <note>
            Karin Pilsäter, sju år i rad har staten klarat utgiftstaket.
            Sju år i rad har Karin Pilsäter sagt: Ni kommer att krascha utgiftstaket.
            För en stund sedan sade hon. Nej, så har jag inte sagt utan jag
            tror att ni kommer att klara av det från regeringens sida. Nu
            backar hon också från den positionen.
          </note>
          <note>
            Låt oss se på hur fakta ser ut, inte bara om utgiftstaket utan
            också om statsskulden. Vi har i dag en statsskuld som utgör ungefär
            50 % av bruttonationalprodukten. Under den borgerliga regeringen
            i början av 90-talet hade vi en statsskuld som utgjorde 80 % av
            bruttonationalprodukten.
          </note>
          <note>
            Förra mandatperioden minskade vi statsskulden med 300 miljarder
            kronor, och fick ned den från 80-procentsnivån till dagens 50-procentsnivå.
            Det är en prestation som få andra länder har kunnat göra under
            den internationella lågkonjunkturen. Samtidigt är vi och Karin
            Pilsäter berörde inte ens den frågan ett av de få länder i Europa
            som har kunnat redovisa ett överskott i våra offentliga finanser
            under de senaste åren. Jag har frågat Karin Pilsäter om hon hade
            någon idé om varför det är så. Hon hade ingen idé, och då får
            jag väl hjälpa henne på traven.
          </note>
          <note>
            Jo, idén är att vi tillsammans med Vänsterparitet och Miljöpartiet
            år efter år har lagt fram stabila budgetförslag som bygger på
            sunda offentliga finanser. Sunda offentliga finanser är ett uttryck
            som Karin Pilsäter kunde ta i sin mun och kanske smaka på. Det
            skulle kunna underlätta för hennes ekonomiska bokföring i fortsättningen.
            Har man sunda offentliga finanser behöver man inte ha 80 % i statsskuld
            som den borgerliga regeringen hade i början av 90-talet.
          </note>
          <note>
            Då behöver man inte heller ha kraschade budgetar som Folkpartiet,
            Kristdemokraterna, Moderaterna och Centerpartiet har där riksdagens
            utredningstjänst konstaterar att det fattas 20, 25, 30 miljarder
            kronor i Folkpartiets och de andra borgerliga partiernas budgetar.
            Det är annat än det som man kan se i regeringens förslag och i
            den statsbudget som riksdagen år efter år har antagit. Där har
            vi inte den typen ofinansierade utgifter och skattesänkningar.
          </note>
          <note>
            Men Karin Pilsäter hade, som sagt var, ingen idé om varför Sverige
            har klarat sig så mycket bättre när det gäller såväl utgifter
            och inkomster som det offentliga överskottet. Jag kan förstå det,
            eftersom detta inte är hennes bransch.
          </note>
          <note>
            Karin Pilsäter! Jag säger inte Karin Pinsäter, men det ligger
            mycket nära till hands att Karin Pilsäter i det här läget helt
            tappar kontrollen över detta med utgifter och inkomster. Det blandas
            ihop i en enda stor röra för Karin Pilsäter.
          </note>
          <note type="speaker">
            Anf. 17 MATS ODELL (kd) replik:
          </note>
          <note>
            Herr talman! Att påminna finansministern om hans BC i matte var
            tydligen en väldigt öm tå att trampa på. Det lät värre än vanligt,
            och det vill inte säga lite.
          </note>
          <note>
            Jag blir väldigt bekymrad över att finansministern över huvud
            taget inte reagerar över att 1,1 miljoner lika många som 1993,
            under den djupa långkonjunktur som Bosse Ringholm talar om svenskar
            fortfarande lever på sociala ersättningar. Det berör han inte
            med ett ord, utan han talar om ytterligare friår. Det är symtomatiskt.
          </note>
          <note>
            Jag öppnade min dator i morse och läste två TT-telegram. Det
            ena handlade om en självmordsbenägen psyksjuk patient som nekades
            hjälp vid sex tillfällen. Under två dagar skickades han mellan
            sex olika sjukhus och akutmottagningar innan han fick hjälp.
          </note>
          <note>
            Nästa telegram kom kl 8.58: 500 patienter nattetid på en sjuksköterska.
          </note>
          <note>
            Vi har en väldigt nöjd finansminister.
          </note>
          <note>
            De svaga och sjuka i det här landet har fått det värre och värre.
            Vårdköerna, situationen med nedläggningar av akutsjukhus finansministern
            kommenterar inte detta med ett ord.
          </note>
          <note>
            Vad säger han till den psyksjuke 22-åringen? Håller han upp sina
            guldmedaljer från Lissabonstrategin framför denna 22-åring? Vad
            säger han till den nattsköterska som har 500 patienter att ta
            ansvar för? Är det guldmedaljerna från Lissabon som ska trösta?
          </note>
          <note>
            Nej, herr talman, vad Sverige behöver är en regering som kan
            börja se till att det blir fler arbetade timmar i långvariga riktiga
            jobb, inte tillfälliga nödåtgärder som den här regeringen lägger
            fram.
          </note>
          <note>
            Medan vi har haft den här debatten har statsskulden ökat med
            ungefär 15 miljoner kronor. Den ökar nu med 119 miljoner kronor
            per dygn, och det ska Bosse Ringholm låta riksgäldsdirektören
            försöka låna upp på olika sätt för att han ska få ihop till de
            ofinansierade försvagningar av statsbudgeten som han föreslår
            inför denna kammare. Statsskulden ökar alltså med 130,6 miljarder
            från 1 185,7 miljarder till 1 316,3 miljarder kronor. Det är ofattbara
            tal. Statsskulden ökar hela tiden och regeringen är nöjd.
          </note>
          <note>
            Herr talman! Jag tycker att detta med Lissabonstrategin kan utläsas
            på ett annat sätt. Jag har här en färsk statistik från Eurostat
            som säger att 1994 låg Sverige på sjunde plats bland de 15 EU-länderna
            vad gäller bruttonationalprodukt per invånare. I dag ligger vi
            på åttonde plats. Det skulle vara intressant om finansministern
            något kunde komma tillbaka till vilka konkreta åtgärder han vill
            föreslå för att flera svenskar ska kunna arbeta fler timmar och
            börja betala kommunalskatt och landstingsskatt.
          </note>
          <note>
            Enbart här i Stockholms läns landsting saknas det nu 1,7 miljarder
            kronor, trots en jättestor skattehöjning, trots drakoniska nedskärningar,
            och finansministern är fortfarande så oerhört nöjd.
          </note>
          <note type="speaker">
            Anf. 18 Finansminister BOSSE RINGHOLM (s) replik:
          </note>
          <note>
            Herr talman! Mats Odell har otur. Han är ständigt otursförföljd.
            Han representerar ett parti som nyligen har genomgått en analys
            och granskning hos riksdagens utredningstjänst. Där konstaterar
            de att Kristdemokraterna har ett underskott i sina budgetförslag
            på 26 miljarder kronor. Otur, oskicklighet kalla det vad ni vill
            för Mats Odell.
          </note>
          <note>
            När han har minus 26 miljarder kronor i bagaget tror han att
            han har några nya pengar att dela ut till psykiatrin eller till
            någon annan del av sjukvården. Han ligger ju på minus.
          </note>
          <note>
            Det är i den här budgeten som det finns pengar för kommuner och
            landsting. Kommuner och landsting har en svår situation i dagsläget.
            Jag säger inte att de pengar som finns anvisade i den här budgeten
            löser alla problem i kommuner och landsting. De kommer att ha
            det svettigt och jobbigt i fortsättningen också, men de får ändå
            ett antal miljarder kronor de närmaste åren att disponera för
            olika aktiviteter.
          </note>
          <note>
            Vad Mats Odell skulle kunna dela ut är nya minussiffror. Det
            vårdar man inga psyksjuka med. Nya underskott vårdar man inga
            psyksjuka med. Det skulle Mats Odell kunna dela ut. Han är jätteduktig,
            nästan bäst i klassen, på att dela ut underskott. 26 miljarder
            kronor har Kristdemokraterna i underskott i sin budget. Det borde
            Kristdemokraternas både dåvarande och nuvarande partiledning skämmas
            för.
          </note>
          <note>
            Jag medger att det finns en stark konkurrens. Moderata samlingspartiet
            har 20 miljarder i underskott. Centerpartiet och Folkpartiet har
            också siffror som är i närheten av 2025 miljarder. Det är ju en
            trist tävlan mellan de borgerliga partierna om vem som har störst
            underskott. Möjligtvis, om jag minns rätt, är det Kristdemokraterna
            som just nu är i ledningen. Men jag är säker på att Folkpartiet
            eller något annat parti hinner i kapp dem på upploppet när det
            gäller underskotten.
          </note>
          <note>
            Underskott, Mats Odell, hjälper inga psyksjuka. Däremot kan psykiatrin
            få del av en kanske bättre tillväxt åren framöver. Det är intressant,
            Mats Odell, att tillväxten i Europa de tio senaste åren har varit
            2,2 %, och att tillväxten har varit nära 3 % i Sverige. Vi har
            på så vis kunnat få mer pengar till sjukvården och till psykiatrin.
            Men Mats Odells medicin är nya underskott för att lösa psykiatrins
            problem. Tala om att ha otur eller att vara oskicklig! Mats Odell
            får själv välja vilket han är bäst på.
          </note>
          <note type="speaker">
            Anf. 19 MATS ODELL (kd) replik:
          </note>
          <note>
            Herr talman! Jag har räknat lite grann här nu, och jag tror att
            finansministern har utnyttjat ungefär 80 % av sin talartid till
            att tala om förslag som vi i oppositionen har lagt fram tidigare
            i stället för att försöka förklara hur Sverige ska kunna få tillräckliga
            skatteinkomster genom att flera människor kommer i arbete. Exempelvis
            är skattebortfallet enbart här i Stockholms läns landsting för
            nästa år 900 miljoner kronor lägre än vad man hade räknat med
            när man gjorde sin budget på grund av att avsaknaden av tillväxtpolitik
            är fullständigt total.
          </note>
          <note>
            Det var inte mycket av empati för de människor som dör i väntan
            på akutplatser i finansministerns anförande. Det var mest sarkasmer
            om oppositionens förslag. Jag gick ned och hämtade debattordningen.
            Där står det att finansministern inleder debatten med att presentera
            propositionen. Han ägnar sig åt att ställa frågor till oppositionen.
            Det är inte finansministerns huvudsakliga uppgift. Det kan han
            göra efter den 3 maj, när vi har lagt fram våra förslag. Nu ägnar
            han 80 % av sin tid åt att tala om gamla förslag. Han vill inte
            ägna sig åt verkligheten just nu. Sanningen är att statsskulden
            ökar med 5 miljoner kronor per timme. Här vill jag ställa en konkret
            fråga till finansministern.
          </note>
          <note>
            Kristdemokraterna har under tre års tid föreslagit att det ska
            till ett kompletterande överskottsmål för statens finanser. Vi
            har nu ett överskottsmål för de offentliga finanserna på 2 %.
            Men vi konstaterar att pensionssystemet är autonomt, att det finns
            ett balanskrav på kommunsektorn och att det hela tiden är stora
            underskott i staten. Borde vi inte, finansministern, som exempelvis
            Riksgäldskontoret, Ekonomistyrningsverket och de flesta partier
            i denna riksdag säger, diskutera också ett överskottsmål eller
            ett balanskrav för staten?
          </note>
          <note>
            Det är samtidigt något förvånande att finansministern talar om
            tillväxt. Svara nu på detta: Är det inte pinsamt att Sverige,
            som 1994 låg på sjunde plats av EU:s 15 medlemsländer, i dag,
            efter att Bosse Ringholm har regerat i tio år, ligger på åttonde
            plats? Detta, Bosse Ringholm, är Lissabonprocessens hårdvara.
          </note>
          <note type="speaker">
            Anf. 20 Finansminister BOSSE RINGHOLM (s) replik:
          </note>
          <note>
            Herr talman! Jag ska nu ge ett svar till Mats Odell.
          </note>
          <note>
            Vi hade under de borgerliga åren en tillväxt med 0,3 %. De tio
            senaste åren, under socialdemokratisk regering, har vi haft en
            tillväxt på nära 3 %. Samtidigt har EU-länderna haft en tillväxt
            på 2,2 %. Den svenska tillväxten är alltså avsevärt högre än genomsnittet
            bland EU-länderna. Vi befinner oss på den övre halvan. Så var
            det med det, Mats Odell.
          </note>
          <note>
            Sedan vill jag gärna, för att vara riktigt korrekt, säga att
            det kanske inte är riktigt att säga att det är Kristdemokraterna
            som är värst i den borgerliga underskottsligan. Det finns ett
            parti som bjuder över, eller under, vilket man vill. Enligt riksdagens
            utredningstjänst har ett av de borgerliga partierna i sitt budgetförslag
            för innevarande år det är inget gammalt budgetförslag, utan det
            är det budgetförslag som fanns i höstas och som skulle ha gällt
            det här året om det partiet hade fått sin vilja igenom lyckats
            åstadkomma ett underskott på 30 miljarder kronor. Mats Odells
            parti lyckas bara komma upp till 26 miljarder, så de har lite
            grann kvar att hämta in på det parti som är främst i ligan. Ni
            har alla säkert gissat vem som har varit bäst på överbuden, vem
            som har lyckats komma högst i den borgerliga underskottsligan.
            Det är inte någon särskilt svår gissningstävling. Jag är säker
            på att 99 % av kammarens ledamöter redan har konstaterat att det
            parti som hade ett underskott på 30 miljarder kronor i sin budget
            för innevarande år, enligt riksdagens utredningstjänst, är Centerpartiet.
          </note>
          <note type="speaker">
            Anf. 21 LARS BÄCKSTRÖM (v) replik:
          </note>
          <note>
            Herr talman! Jag ska i någon mån fortsätta replikväxlingen med
            Bosse Ringholm utifrån kd:s perspektiv. Man talar om problemen
            med psykiatrin och vården. Jag ska närmast ställa retoriska frågor
            nu. Det blir en chans till målgivande passning, kan man säga.
          </note>
          <note>
            Är det inte så, finansministern, att vi har reserverat ett större
            antal miljoner kronor, till och med miljarder, inför höstens budget,
            som vi sedan i samråd mellan tre partier och med Landstingsförbundet
            och Kommunförbundet just ska disponera? Det är väl ungefär 1,7
            miljarder. Och är det inte sannolikt att vi kommer att använda
            en väsentlig del av detta till utbyggd psykiatri? Jag tror att
            finansministern kommer att svara ja på den här frågan. Det kan
            också vara ett slags svar.
          </note>
          <note>
            Men finansministern, är det då inte väldigt viktigt, när vi ger
            ökade resurser till kommunerna, att vi undviker den effekt som
            det kan medföra? Det finns kommuner som har fått så kallade Wärnerssonpengar
            och sedan får betala tillbaka dem. De har inte råd att använda
            dem. Det har faktiskt fungerat lite grann så att har man satsat
            mycket och varit ambitiös, och så finns det en grannkommun som
            har gjort lite, och staten gör sådana här riktade satsningar som
            innebär att man får betalt för hur mycket mer man nyanställer,
            då är det den kommun som har varit försiktig eller lat, eller
            vad man vill kalla det och inte anställt som har fått pengar.
            De mer ambitiösa, de som har anställt mycket, de har fått lite
            pengar.
          </note>
          <note>
            Det där är en dålig struktur, tycker jag. Den har drabbat min
            egen hemkommun, Uddevalla. Vi får betala tillbaka Wärnerssonpengar.
            Vi är tvungna att spara på skolan. Och nu har vi problem med förskolan
            och riskerar att behöva spara där. Ska vi ha ett nytt sådant här
            system, finansministern, där man bara premierar dem som nyanställer,
            då skulle grannkommunen som har sämre personaltäthet och sämre
            förskola få pengar, medan Uddevalla där man är ambitiös inte skulle
            få några pengar utom om man tog och massavskedade för att sedan
            anställa om igen, men ett så tokigt system kommer väl finansministern
            tillsammans med mig och andra att stoppa, eller hur?
          </note>
          <note>
            Jag tycker att det är mycket mer begåvat att i stället räkna
            hur många barn det finns i förskoleåldern i kommunen och sedan
            dela pengarna efter den principen. Det tycker jag är mycket mer
            rättvist för barnen. Vi får inte samma positiva effekt så att
            vi kan räkna exakt antal anställda, men för barnen och förskolan
            tycker jag att en sådan politik är mycket bättre. Jag skulle gärna
            vilja ha en kommentar om det.
          </note>
          <note>
            Jag har ibland hört, herr talman, någon säga att pengarna inte
            får gå till kommunernas svarta hål. Men jag säger att svarta hål
            finns ute i rymden inte i kommuner. Där finns det ansvariga politiker
            från s, v, kd, Moderaterna och så vidare som försöker gneta på
            och använda pengarna på ett klokt sätt. Och de är klokare än vad
            jag är när det gäller att hantera sina och skattebetalarnas pengar.
            Så låt oss, finansministern, en gång för alla få bort uttrycket
            svarta hål i kommunernas ekonomi. Det finns bara kommunalanställda
            i kommunerna, och investeringar för miljön. Det finns inga svarta
            hål.
          </note>
          <note type="speaker">
            Anf. 22 Finansminister BOSSE RINGHOLM (s) replik:
          </note>
          <note>
            Herr talman! Det vore naturligtvis det allra bästa om det statsbidrag
            som i huvudsak är generellt till kommuner och landsting och som
            utgår i ganska stor omfattning kunde användas av kommuner och
            landsting på ett sådant sätt att vi kunde undvika de mer precist
            angivna syften och ändamål som vi har. Det är också vår ambition
            att tyngdpunkten i statsbidragen ska vara de generella bidragen
            till kommuner och landsting. Vid enstaka tillfällen har det varit
            riktade insatser för att få fram fler lärare, mer sjukvårdspersonal
            eller fler i någon annan yrkeskategori.
          </note>
          <note>
            Jag ser gärna att vi kan ha en bra dialog mellan kommuner och
            landsting å ena sidan och staten å andra sidan om hur man via
            generella insatser också kan klara den andra delen som är viktig,
            det vill säga inte bara föra över resurser utan också komma överens
            om vad vi ska åstadkomma gemensamt med de här resurserna så att
            vi kan tillgodogöra oss en bra förskola, en bra skola och en bra
            sjukvård och att vi på så vis kan garantera att den välfärdspolitik
            som förs i riksdagen också har ordentliga resurser i kommuner
            och landsting så att de kan leva upp till den. Jag tror att en
            sådan fortsatt dialog är nödvändig framöver.
          </note>
          <note>
            Det är alldeles rätt som Lars Bäckström säger: Vi har avsatt
            1,7 miljarder kronor för olika insatser, och det är väl ingen
            större hemlighet när jag säger att vi från regeringens sida gärna
            hade sett att man redan nu hade preciserat hur mycket av de här
            pengarna som kunde ha gått till psykiatrin, men vi har enats om
            att nu fortsätta diskussionen mellan regeringen, Socialdemokraterna,
            Vänsterpartiet, Miljöpartiet och Kommunförbundet och Landstingsförbundet
            om hur de 1,7 miljarder kronorna ska användas för psykiatri, sjukvård,
            den statliga missbrukarvården och andra insatser som vi gemensamt
            behöver hantera under hösten.
          </note>
          <note type="speaker">
            Anf. 23 LARS BÄCKSTRÖM (v) replik:
          </note>
          <note>
            Herr talman! Jag tackar för kommentaren, även om jag inte är
            riktigt säker på innebörden. Det verkade nästan som om finansministern
            var överens med mig, men jag är inte riktigt säker på det. Jag
            skulle vara glad om finansministern ville precisera sig lite mer
            eller så får jag läsa protokollet många gånger för att förstå!
          </note>
          <note>
            Vi är ense om en sak: Det finns inga svarta hål i kommunernas
            ekonomi. Det är inte svårt att säga. Vad som finns i kommunernas
            ekonomi är anställda, investeringar och avsättningar till pensioner
            inga svarta hål.
          </note>
          <note>
            Det tål också att tänka på att vi nog inte ska berömma oss för
            mycket ibland. Jag talade om 7 miljarder till kommunerna. Det
            är inte riktigt sant om det ska vara riktigt riktigt. I deras
            kalkyler har de kanske inte tagit hänsyn till att de fick för
            mycket av pensionspengarna, så i många kalkyler är det kanske
            bara 6 miljarder. Det är inget fel, det vi gör, utan det är finansieringsprincipen.
          </note>
          <note>
            Jag vill återkomma till att det är viktigt att vi får ett system
            som låter kommunerna bestämma hur de bäst hanterar det. Sedan
            ska vi ha ett inriktningsbeslut, det har vi sagt, om förskolepengarna,
            men sedan gäller det att hitta ett bra system. Och det får inte
            vara baserat på genomsnittlig personaltäthet under tidigare år,
            för det skulle missgynna kommuner som tidigare har satsat rejält
            på förskolan. Det vill jag varna för. Då skulle vi få samma fel
            som vi hade i de så kallade Wärnerssonpengarna, som hade den bristen.
          </note>
          <note>
            Sedan vill jag kommentera en annan sak, herr talman. Ni socialdemokrater
            ska ju ha tillväxtkongress till helgen. Jag får önska er all lycka
            i arbetet! Jag hoppas att ni kan komma fram till sådana beslut
            som vi till hösten lätt kan enas om. Vi har ju också en tillväxtagenda.
            Vi har våra 15 förslag fler hade vi inte. Jag tror egentligen,
            herr talman, att det är fel att använda ordet tillväxt så där
            allmänt slarvigt när vi pratar om de här frågorna, för vad vi
            egentligen menar är ju en jobbkongress som vi vill ha. Det tror
            jag. Det är i alla fall vad vi i Vänstern menar med tillväxt.
          </note>
          <note>
            Då tror jag att om vi ska få jobb så måste vi göra mer insatser.
            Det är det som de borgerliga partierna har kritiserat oss för
            i dag, och med all rätt, för vi har inte gjort tillräckligt. Vi
            ska ha kritik! Då blir vi bättre! Men då tror jag att det är några
            konkreta saker vi borde göra som vi kommer att driva. Det är lika
            bra att ni antar det här på er kongress, så är vi överens från
            början! Och det gäller följande.
          </note>
          <note>
            Ta bort lärarundantaget! Det har man gjort i många länder nu.
            Patent och sådant på högskoleforskning ägs av forskaren själv.
            Så är det inte i USA, Storbritannien och många andra länder i
            Europa. Där har man gjort så att forskare och högskola eller universitet
            delar på detta. Då får man ut det snabbare i produktionen.
          </note>
          <note>
            Satsa mer på produktionsnära forskning! Gör det! Styr över en
            del av bredbandspengarna till testbädd! Testbädd innebär att man
            utvecklar nya produkter, till exempel hemelektronik det var så
            vi fick i gång Ericsson en gång i samverkan mellan företag, näringsliv
            och forskning.
          </note>
          <note>
            Gör sådana satsningar, så behöver vi inte ens förhandla till
            hösten. Det är klappat och klart, och vi tar det tillsammans!
            Och då får vi fart på tillväxten, för det är sant: Sverige behöver
            fler arbetade timmar.
          </note>
          <note type="speaker">
            Anf. 24 Finansminister BOSSE RINGHOLM (s) replik:
          </note>
          <note>
            Herr talman! Det är riktigt att den socialdemokratiska tillväxtkongressen
            handlar om arbete, men den handlar också om företagsamhet. Det
            är en kongress för arbete, jobb och företag. Från vår ideologiska
            utgångspunkt är vi oerhört intresserade av att kunna låta ekonomin
            bli växande och större, och för att ekonomin ska kunna växa fordras
            det både omtanke om företagen och omtanke om arbetskraften. Det
            är väl det som kanske skiljer den socialdemokratiska synen på
            tillväxtpolitiken från de borgerliga partierna, som oftast bara
            talar om den ena delen av de här två förutsättningarna. Jag tycker
            att det är oerhört viktigt, därför att vi i tillväxtsammanhang
            diskuterar både arbetskraftens förutsättningar, villkor och möjligheter
            och företagens villkor och möjligheter. Jag tror att de hundratalet
            förslag som vi ska diskutera kan ha möjligheter att inte bara
            i höstens budgetproposition, Lars Bäckström, utan också i kommande
            års vår- och höstbudgetar ge avtryck under rätt många år framöver,
            faktiskt.
          </note>
          <note type="speaker">
            Anf. 25 LENA EK (c) replik:
          </note>
          <note>
            Herr talman! Ärade ledamöter och åhörare! För en tid sedan visade
            en undersökning att många av riksdagens kvinnor kände sig svårt
            utsatta för härskarteknik och andra könsdiskriminerande aktiviteter.
            Delar av dagens debatt har visat ganska mycket av det. Det tycker
            jag är sorgligt eftersom vi som står i denna talarstol är förebilder.
          </note>
          <note>
            Finansministern tar upp de RUT-uppdrag som vi från de borgerliga
            partierna har begärt att få i akt och mening att få en mer sansad
            och vettig ekonomisk debatt. Det visar, precis som finansministern
            säger, att med statiska siffror ser resultatet ut så. Om man tittar
            på hela bilden räknas inte reformpengar i det här sammanhanget.
            För RUT är varje satsad krona på rehabilitering bara en utgift.
          </note>
          <note>
            Det är väl samma synsätt som visar sig i den här budgeten. Reformpengar
            för rehabilitering finns inte. Det är precis bara en utgift.
          </note>
          <note>
            Om Sverige vore mer som Finspång skulle vi slippa betala ut 30
            miljarder. För att visa på dynamiken kan jag ge ett annat exempel:
            Om Sverige vore mer som Värnamo skulle vi inte ha en arbetslöshet
            bland invandrare som är som den är. Då skulle vi också ha ett
            helt annat budgetresultat. Sådana reformer saknas i det här budgetförslaget.
          </note>
          <note>
            Det är naturligtvis väldigt bekymmersamt för de människor som
            det drabbar och som inte får den hjälp och den chans de behöver.
            Det är framför allt illavarslande för statsbudgeten.
          </note>
          <note>
            När den välkända tidskriften Ekonomisk debatt tittade på detta
            det handlade då om invandrade bosnier i VärnamoGnosjö-regionen
            visade man en sysselsättningsgrad på närmare 80 %. I hela riket
            hade bosnier en sysselsättningsgrad på 30 %. Kvinnor i denna grupp
            hade en sysselsättningsgrad på bara 17 %.
          </note>
          <note>
            Det ger naturligtvis förskräckliga utgifter. Därför behövs reformerna,
            och därför pekar vi på det i våra budgetförslag. Sedan kan man
            ju välja om man vill titta på den konstruktiva sanningen eller
            inte.
          </note>
          <note>
            Herr talman! I tilläggsbudgeten finns ett förslag som drabbar
            kommunerna oerhört hårt. Det handlar om att dra in pensionspengar
            i den ekvation som har gjorts. Västerbottens landsting skulle
            tappa 24 miljoner, Sollentuna 11,5 miljoner och Mjölby 5 miljoner,
            för att ta några exempel.
          </note>
          <note>
            De här besparingarna i kommunerna rimmar ganska illa med det
            som finansministern har tagit upp tidigare. Det har ett genderperspektiv,
            återigen, som är helt fel. Det är klart att det är bekymmersamt
            för kommunerna att göra sådana stora besparingar under budgetperioden.
            Det innebär uppsägningar. Så stor var den kommunsatsningen.
          </note>
          <note type="speaker">
            Anf. 26 Finansminister BOSSE RINGHOLM (s) replik:
          </note>
          <note>
            Herr talman! Det finns inga besparingsförslag för kommunerna
            i vårbudgeten. Där har Lena Ek fullständigt fel. Det handlar om
            att staten varje år förskotterar till kommunerna de skatteinkomster
            som kommunerna beräknas få. Ena året kan skatteinkomsterna vara
            beräknade lite för högt, andra året lite för lågt. Det betalas
            då tillbaka till kommunen eller regleras åt andra hållet mellan
            kommun och stat.
          </note>
          <note>
            Det är en vanlig reglering som har skett i årtionden mellan staten
            och kommunernas skatteinkomster av det enkla skälet att det alltid
            är svårt att veta exakt hur stor lönesumman blir under året, hur
            många som har jobb och hur mycket inkomster det ska räknas kommunalskatt
            på. Ena året kanske det är 5 miljarder för mycket utbetalt till
            kommunerna. Då kommer de pengarna att regleras vid årsskiftet.
            Andra året är det tvärtom. Då får kommunerna mer pengar eftersom
            man betalat ut för lite pengar under året.
          </note>
          <note>
            På motsvarande sätt är det med det nya pensionssystemet. När
            vi införde bruttopensionerna kom det också att bli en del justeringar
            som gjordes med skatten på pensionsutbetalningarna. Det är ingenting
            annat än den regleringen som har skett.
          </note>
          <note>
            Det vore intressant om Lena Ek kunde svara på min ganska enkla
            fråga: Varför har Centerpartiet ledningen i underskottsligan bland
            de fyra borgerliga partierna? Varför har Centerpartiet efter riksdagens
            utredningstjänsts genomgång av budgetförslagen tagit ledningen
            och fått ett underskott på 30 miljarder kronor? Har ni strävat
            efter att vara nummer ett i underskottsligan, eller är det bara
            en slump? Kommer ni att göra något åt det i fortsättningen?
          </note>
          <note type="speaker">
            Anf. 27 LENA EK (c) replik:
          </note>
          <note>
            Herr talman! Den här sifferexercisen blir ganska svår. Om man
            tittar på hur regeringen har använt budgettricksandet de senaste
            åren ser vi att den traditionen fullföljs och förstärks i den
            proposition vi debatterar i dag.
          </note>
          <note>
            De som är särskilt utsatta för tricksandet är företagarna. Jordbruksstödet,
            till exempel, flyttas fram och tillbaka över årsskiftena men framför
            allt är det kommunerna som drabbas. Det är ett oerhört bekymmer
            för kommunerna vars ekonomichefer får sitta i dagar och räkna
            på plus och minus fram och tillbaka innan man kommer fram till
            vad som egentligen händer.
          </note>
          <note>
            Det som egentligen händer just nu är att de får göra om sina
            budgetar därför att prognoserna och det som var utlovat inte kommer.
            Det handlar om 2,6 miljarder just nu, denna dag, denna vecka,
            detta år 2004. Det handlar alltså inte om 2005. Utlovade anställningsstöd
            är bara halva summan, 1,3 miljarder.
          </note>
          <note>
            Det innebär att tungt belastade kommuner som redan har underskott
            nu måste spara och säga upp ännu fler. Det handlar om kvinnor
            i offentlig sektor, som vanligt. Vi ser återigen exempel på att
            det inte görs någon genderanalys av budgetförslagen. Det är kvinnor
            som sägs upp. De anställningssatsningar som görs handlar huvudsakligen
            om ROT-avdrag. Det är män som får arbete.
          </note>
          <note>
            Det är just därför som lönedifferensen mellan män och kvinnor
            är så stor. Man gör ingen genderanalys. Kvinnor tjänar i genomsnitt
            tre fjärdedelar av vad män gör. Det förbättras inte. Kommunernas
            ekonomi förbättras inte av detta. Långsiktigheten förbättras inte.
            Jag ser inte hur detta gynnar den långsiktiga tillväxten. Jag
            ser inte hur det gynnar jämställdheten, och jag ser inte hur det
            gynnar kommunernas situation.
          </note>
          <note type="speaker">
            Anf. 28 Finansminister BOSSE RINGHOLM (s) replik:
          </note>
          <note>
            Herr talman! På de tolv sekunder jag har kvar av min talartid
            kan jag upprepa frågan till Lena Ek: Varför är Centerpartiet det
            parti som har mest underskott? Är det medvetet eller en slump?
          </note>
          <note>
            När det gäller genderperspektivet vill jag minnas att det i RUT-undersökningen
            visade sig att det framför allt var kvinnorna som var de stora
            förlorarna på Centerns skattepolitik.
          </note>
          <note type="speaker">
            Anf. 29 MIKAEL ODENBERG (m):
          </note>
          <note>
            Herr talman! Först blev jag lite bestört och tänkte att om finansministern
            har slut på sin talartid blir det meningslöst att försöka debattera
            med honom. Men sedan kom jag på att det egentligen inte gör så
            stor skillnad. Om han hade haft tid till förfogande hade han ändå
            bara sagt det som han är programmerad att säga utan något onödigt
            hänsynstagande till det som jag uttalar. Jag är inte säker på
            att det gör så stor skillnad.
          </note>
          <note>
            Budgetlagens tanke är ju att vårpropositionen ska ange ekonomisk-politiska
            riktlinjer för framtiden. Regeringen ska kunna tillkännage sina
            politiska prioriteringar och sina budgetpolitiska mål. Utifrån
            detta ska man kunna ha en framåtsyftande debatt.
          </note>
          <note>
            Nu kunde jag i mitt inledningsanförande påvisa att det inte finns
            något sådant materiellt innehåll i den här vårpropositionen. Det
            finns ingen substans i några ekonomisk-politiska riktlinjer. Det
            finns ingen substans i några budgetpolitiska mål. Det finns ingen
            substans i prioriteringar därför att prioriteringarna uteblir.
          </note>
          <note>
            Det är klart att det i det läget blir svårt för finansministern
            att föra den där framåtblickande ekonomisk-politiska debatten.
            Då blir det näraliggande att göra det som finansministern är så
            oändligt mycket bättre på de bakåtblickande betraktelserna. Det
            är allting ifrån förra årets budgetmotioner från olika partier
            till 34 år bakåt i tiden jag tror det var så långt han lyckades
            nå i sina olika exposéer.
          </note>
          <note>
            För min del känns det mer naturligt att utgå ifrån dagens situation
            och utifrån den försöka blicka framåt. Dagssituationen är, som
            jag har påtalat och som Mats Odell, Karin Pilsäter och Lena Ek
            har understrukit, den att mer än en miljon vuxna människor i Sverige
            står utanför den reguljära arbetsmarknaden. Vi har den högsta
            ungdomsarbetslösheten på mer än fem år. Vi har fortsatt skenande
            kostnader för sjukskrivningar, ohälsa och frånvaro. Ovanpå det
            står vi inför en demografisk utmaning när fyrtiotalistgenerationen
            ska gå i pension.
          </note>
          <note>
            Det behövs naturligtvis en ökad produktivitet i näringslivet.
            Det är angeläget också med en ökad produktivitet i den offentliga
            sektorn. Men det räcker inte. Det finns inga genvägar för att
            möta framtidsutmaningarna. Vi måste bli fler som jobbar, och vi
            måste bli fler som kan och vill jobba mer än vi gör i dag. För
            att det ska bli möjligt behövs det politiska förslag. Vi kommer
            att återkomma så småningom med sådana förslag.
          </note>
          <note>
            Men det regeringen gör, och det som har varit grunden för kritiken
            från oss i de borgerliga partierna, är att ni inte lägger fram
            några sådana förslag. Vad ni gör är att ni i stället orerar om
            höjd ersättning för att inte jobba, om friår och om arbetstidsförkortning.
            Men det finns inga förslag om strategiska skattesänkningar till
            förmån för investeringar, företagande och nya jobb trots att ni
            har suttit samlade i tillväxtsamtal med näringslivets organisationer
            och diskuterat just detta. Det läggs inte fram några förslag om
            stramare bidrag och lägre skattebörda på de människor som arbetar
            i vårt land. Det läggs inte fram några förslag om regelförenklingar
            för att göra det lättare att starta och driva företag och få företag
            att växa.
          </note>
          <note>
            Inga recensioner i världen av andra partiers gamla budgetmotioner
            kan dölja det faktum att vi i dag har underskott i den statliga
            budgeten, att Bosse Ringholm vill låna mer pengar än han tidigare
            lånat och att vårbudgeten innehåller ofinansierade förslag på
            i storleksordningen 16 miljarder. Ingenting kan heller dölja att
            det återstår 20 miljarder att finansiera i det 121-punktsprogram
            som Socialdemokraterna, Vänsterpartiet och Miljöpartiet kom överens
            om förra året. Ingenting kan heller dölja den miljardrullning
            som ligger i de 100 punkterna till den socialdemokratiska tillväxtkongressen.
            Inga recensioner i världen av andra partiers förslag historiskt
            sett kan dölja detta faktum.
          </note>
          <note>
            Det är mot den bakgrunden som jag konstaterar att om den här
            politiken får fortsätta så kommer inte ens överskotten i pensionssystemet
            att kunna rädda ett överskott i den samlade offentliga sektorns
            finansiella sparande ett överskott som enligt vår mening behövs
            för att möta de stora, särskilt demografiska, utmaningar som vårt
            land står inför en bit in på 2000-talet.
          </note>
          <note>
            Vi får nog möjlighet att återkomma till en diskussion om framtiden.
            Den kanske blir mer fruktbar den dag då vi inte bara har regeringens
            i mitt tycke totalt innehållslösa vårproposition utan också de
            alternativa förslag som de borgerliga partierna kommer att återkomma
            med inom kort.
          </note>
          <note type="speaker">
            Anf. 30 PETER ERIKSSON (mp) replik:
          </note>
          <note>
            Herr talman! När högern regerar ute i Europa har det de senaste
            åren, under den lågkonjunktur som vi lever i nu, varit kännetecknande
            att man har gjort stora ofinansierade skattesänkningar. Det kan
            nog diskuteras om detta har varit så vansinnigt lyckat. Det har
            knappast vänt trenden i ekonomin i de länder som är berörda av
            detta i första hand.
          </note>
          <note>
            Historiskt sett är detta den moderata linjen även här i Sverige:
            stora skattesänkningar, helst för dem som har det ganska bra ställt.
            Det är också det som den diskussion som Odenberg förde med finansministern
            här gällde. RUT, riksdagens utredningstjänst, har räknat ut att
            det är just till dem som har det bäst ställt som man hade riktat
            skattesänkningarna.
          </note>
          <note>
            Men i dag levererar Odenberg en annan strategi. Moderaterna i
            Sverige avser inte att göra stora ofinansierade skattesänkningar;
            det är den tolkning som i alla fall jag gör av Odenbergs anföranden
            här. Han lanserar nu en stramare budgetpolitik än den som vi från
            Miljöpartiet, Vänstern och Socialdemokraterna har fört. Han tycker
            att vi är lite för slösaktiga och att underskotten är lite för
            stora.
          </note>
          <note>
            Jag skulle gärna vilja höra mer om det. Hur många miljarder tycker
            du att vi borde skära ned och minska utgifterna med? Hur mycket
            bättre skulle svensk ekonomi vara då? Skulle det leda till att
            fler kommer i arbete i kommuner och landsting om vi minskar utgifterna?
            Skulle det leda till att konsumtionen och jobben inom handeln
            och andra branscher ökar? Skulle svenskt näringsliv öka om vi
            minskar utgifterna?
          </note>
          <note>
            Jag kan ta ett exempel. Vi gör inte särskilt många stora, ökade
            satsningar på reformer i budgeten. Men vi gör en liten satsning
            på till exempel fattiga barnfamiljer. Det har nämligen kommit
            en del larmrapporter om att alldeles för många barn i Sverige
            lever under knappa förhållanden. Vi kan satsa 1 miljard på att
            från den 1 januari 2006 ge ett ökat bostadsbidrag till barnfamiljer,
            på att studerande med barn ska få det lite bättre ställt och på
            att höja underhållsstödet lite grann. Är det den typen av satsningar
            som Mikael Odenberg vill strama åt och minska för att Sverige
            ska gå bättre?
          </note>
          <note type="speaker">
            Anf. 31 MIKAEL ODENBERG (m) replik:
          </note>
          <note>
            Herr talman! Ja, jag vill gärna ställa mig på barrikaderna och
            kräva stora skattesänkningar, Peter Eriksson! Men de ska vara
            finansierade.
          </note>
          <note>
            Visst behövs det stora skattesänkningar i det land i världen
            som har det allra högsta skattetrycket. Det handlar om strategiska
            skattesänkningar för att få fart på investeringar, företagande
            och jobb. Det handlar om att sänka skatterna inte minst för de
            människor i vårt land som inte har så höga inkomster och som till
            följd av ett i varje internationell jämförelse extremt högt skattetryck
            på låginkomsttagare är kringrända och har liten makt över sina
            liv. Vi vill öka de människornas makt att påverka sin tillvaro.
            Svaret är ja.
          </note>
          <note type="speaker">
            Anf. 32 PETER ERIKSSON (mp) replik:
          </note>
          <note>
            Herr talman! Tyvärr blev jag inte riktigt klok på det där. Vad
            var svaret ja på? Jag hade två frågor. Den andra handlade om ifall
            Moderaterna vill strama åt den typ av insatser som vi vill göra
            för fattiga barn barn som har det svårt ekonomiskt i Sverige.
            Var svaret ja på den frågan? Vill ni strama åt detta? Eller vill
            ni gå med oss och göra satsningar just för att de barnen ska ha
            möjlighet till en hygglig ekonomi, kanske kunna få fotbollsskor
            och vara med och spela med kamraterna och sådana saker?
          </note>
          <note>
            Jag fick inte riktigt ihop det där. Det är i alla fall tydligt
            att Moderaterna vill göra stora skattesänkningar och att de ska
            vara finansierade. Men hur den finansieringen ska gå till vet
            vi inte riktigt. De vill ha en stramare ekonomisk politik, men
            de hoppas samtidigt att det ska leda till en lägre arbetslöshet.
            Jag får inte riktigt detta att gå ihop.
          </note>
          <note>
            Det läge som vi har nu är sådant att det är vettigt att föra
            en politik som inte gör att arbetslösheten drar i väg i onödan.
            Vi har en konjunktur som är på väg åt rätt håll. Om vi samtidigt
            nu skär ned på statliga utgifter, minskar insatserna till kommuner
            och landsting, minskar insatserna till vård, skola och omsorg
            och minskar insatserna till människor som redan har det ekonomiskt
            svårt ställt genom att minska a-kassa och sådana saker så leder
            det snarare till att konjunkturen förvärras, arbetslösheten ökar
            och svensk ekonomi blir sämre. Jag får inte det receptet att gå
            ihop riktigt, Mikael Odenberg.
          </note>
          <note type="speaker">
            Anf. 33 KARIN PILSÄTER (fp):
          </note>
          <note>
            Herr talman! Det skulle ha kunnat vara intressant att diskutera
            kalkyler, om vi hade haft ett särskilt seminarium om det, men
            det lustiga i sammanhanget är att den som med en drucken papegojas
            envishet om och om igen tar upp den frågeställningen är den person
            som i sin egen redovisning har ett underskott som har ökat med
            20 miljarder sedan vi fick den förra budgetpropositionen. Jag
            vet därför inte riktigt hur värdefull den här diskussionen är.
            Finansministerns eget underskott har ökat med 20 miljarder.
          </note>
          <note>
            Vi har också fått höra mycket om svensk rankning här, att vi
            ligger så väldigt bra till när det gäller villkor för företagare.
            Men någonstans ställer jag mig frågan om rankningen är bra gjord.
            Om allting nu är så himla bra i Sverige, hur kommer det sig att
            vi ändå ligger nästan i botten vad gäller hur många som faktiskt
            startar och driver företag och att företagen flyttar härifrån?
            Är det svenska folket som det är fel på? Om villkoren är så fantastiska
            måste det ju vara fel på människorna. Det måste vara er slutsats.
            Min slutsats är den motsatta: Vi måste göra mycket mer för att
            faktiskt förbättra de viktiga villkoren för företagarna.
          </note>
          <note>
            Den tredje frågeställning som man kan ta upp i ett sådant här
            sammanhang är varför det inte finns några riktlinjer för skattepolitiken.
            Detta har vi ju varit inne på förut. När man läser vårpropositionen
            kan man konstatera att ingenting är tillräckligt stort för att
            få vara riktlinjer, men å andra sidan är uppenbarligen ingenting
            tillräckligt litet för att inte kunna stå med i vårpropositionen.
            Till exempel kan vi här ta del av att regeringen tänker arbeta
            vidare med hur man ska ta upp förmåner för fri parkering och att
            det ska särredovisas på kontrolluppgiften. Detta får vi veta att
            man tänker göra med skattepolitiken, men vi får inte veta någonting
            i stort om i vilken riktning man är på väg.
          </note>
          <note>
            Männen kan få någonting, sade Lars Bäckström. Ja, jag tycker
            att männen får rätt mycket i det här samhället. Frågan är varför
            vi när det gäller ROT-avdraget återigen 2004 här ska behöva ha
            en drängdiskussion om varför det är okej att en sådan som jag
            får skatteavdrag för att ta hem en dräng, vilket jag nu ska göra,
            för att fixa fönsterbågarna i min bostad medan jag inte kan få
            skatteavdrag för att ta hem en annan dräng för att putsa fönstren.
          </note>
          <note>
            Detta är en frågeställning som ni måste fundera lite över. Är
            det värdigt 2000-talet att göra denna uppdelning, eller beror
            den på att det kan vara kvinnor som städar och att då får det
            bara inte uppmuntras?
          </note>
          <note>
            Den fjärde frågeställning som man skulle kunna ta upp här anknyter
            lite grann till det som Peter Eriksson tog upp i sitt inlägg om
            fattiga barnfamiljer och så vidare. Om ni nu tycker att det är
            så viktigt, hur kommer det sig då att det inte kommer förrän 2006
            medan ni redan i år lägger ut pengar på byggstöd? Finansministern
            hade visserligen inte klart för sig vad som var inkomster och
            vad som var utgifter, men det är i alla fall pengar. Varför är
            byggstöd och friår mycket viktigare för Miljöpartiet än fattiga
            barnfamiljer eller att genomföra den reformerade asylprocess som
            en majoritet har varit så överens om här i riksdagen men som ni
            nu säger att ni inte har råd med? Varför är rättssäkerhet och
            snabbare process för flyktingar mindre viktigt än byggstöd? Ja,
            kanske är det därför att det ger en väldig massa friår åt de stackars
            asylsökande, men jag hoppas inte det.
          </note>
          <note>
            Herr talman! Jag tycker att det som vi här har sett inte bara
            är en trött och sönderregerad majoritet utan också i vart fall
            i finansministerns fall en både irriterad och synnerligen förvirrad
            regering. Jag tycker att vi kan lägga dessa personer åt sidan
            och i stället nu, som vi vill göra, satsa på hur vi ska kunna
            klara den utmaning som innebär att fler faktiskt måste jobba.
            Det gäller över en miljon människor som kan göra så goda insatser
            att de ska vara i arbete. Det gäller att få till stånd statsfinanser
            som inte ger oss en högre utan en lägre statsskuld och som inte
            lämnar räkningarna efteråt. Vi måste släppa in invandrarna, vi
            måste släppa ut kvinnorna ur hemmen och vi måste släppa fram företagandet.
            Detta kommer vi från Folkpartiet att återkomma till den 3 maj
            i ett förslag till riktlinjer för den ekonomiska politiken.
          </note>
          <note type="speaker">
            Anf. 34 PETER ERIKSSON (mp) replik:
          </note>
          <note>
            Herr talman! Jag tänker bara svara att vi från Miljöpartiet gör
            en satsning som vi har drivit i förhandlingarna om mer pengar
            till landsting och kommuner. Detta kommer barn väl till pass.
            Vi har en inriktning på att stärka barnens ställning, och vi har
            i årets vårproposition en post som bland annat handlar om en satsning
            på förskolan. Bättre kvalitet på dagis är en viktig fråga. Mindre
            grupper, bättre kvalitet och mer personal på dagis i en långsiktig
            satsning gör att Sverige blir bättre. Det är också en satsning
            som vi vill göra därför att alltför många barn i Sverige lever
            under väldigt knappa ekonomiska förhållanden. Vi hade gärna sett
            att den hade kommit tidigare, men vi är ändå nöjda med att vi
            i förhandlingarna har fått igenom den. Jag tror att det är en
            viktig satsning, och jag hoppas att vi kan göra ytterligare kommande
            år, om vi har ekonomiskt utrymme för det.
          </note>
          <note>
            Jag känner mig ganska glad och nöjd över att ha fått in detta
            och är inte särskilt ledsen över att det kommer ett år senare
            än vad vi kanske allra helst hade velat.
          </note>
          <note type="speaker">
            Anf. 35 MATS ODELL (kd):
          </note>
          <note>
            Herr talman! Bosse Ringholm, landets finansminister, ägnade sig
            åt att bland annat skryta om hur Socialdemokraterna har amorterat
            på statsskulden under en lågkonjunktur. 300 miljarder det var
            en fantastisk bragd som inget annat land hade klarat av under
            de vargatider som då rådde. Men när man betraktar vad som egentligen
            hände är bragden kanske inte så väldigt imponerande. Ca 240 av
            de 300 miljarderna togs ur AP-fonderna och fördes in i statskassan.
            Varför det? Jo, därför att staten i det nya pensionssystemet övertog
            ansvaret för förtidspensioneringen och efterlevandepensionerna.
          </note>
          <note>
            Vem vann på det, tror ni? Förtidspensioneringarna har ju exploderat
            och är den stora gökungen i statens finanser, så det var nog inte
            en så väldigt lyckad amortering sett ur den aspekten.
          </note>
          <note>
            Den andra stora biten av de 300 miljarderna är ca 60 miljarder
            där Socialdemokraterna krängde alldeles för dyra Telia-aktier
            till en miljon svenskar. Hur bra var det? Ja, det är klart att
            det var bra för statsfinanserna, men hur många småsparare stod
            där lurade?
          </note>
          <note>
            Det är alltså statistikpolitik som är finansminister Ringholms
            riktigt starka gren. Kampen förs ju numera mycket mer mot arbetslöshetsstatistiken
            än mot själva arbetslösheten. Det är ju den här propositionen
            en utmärkt illustration av.
          </note>
          <note>
            Men, herr talman, om man tittar lite djupare i vårpropositionen
            hittar man en del ganska intressanta saker. Bland annat ökar och
            det har ingen tagit upp här i dag uttaget av fastighetsskatt med
            ungefär 1,6 miljarder. Fastighetsskatteuttaget ökar alltså med
            6,5 % mellan 2003 och 2006. Räknat från 2001 blir ökningen av
            fastighetsskatten hela 4,9 miljarder eller 23 %. Det här är ju
            precis tvärtemot de löften som Bosse Ringholm har gett om att
            fastighetsskatten inte ska öka. Den ökar nu alltså med 6,5 % och
            från 2001 med 23 %.
          </note>
          <note>
            Det andra är att skatteuttaget totalt sett höjs med 2,1 miljarder
            2005 och med ytterligare 3,3 miljarder 2006.
          </note>
          <note>
            Om man tittar på själva arbetsmarknadsutvecklingen är den ännu
            sämre än vad bedömningen var i budgetpropositionen. Här tar statistikpolitiken
            nya grepp. Den öppna arbetslösheten ökar ytterligare och beräknas
            bli 5,5 %. Fler har varslats om uppsägning och antalet lediga
            platser är väldigt lågt. Antalet arbetade timmar, som är den kanske
            viktigaste faktorn för en ökad tillväxt, sjunker för tredje året
            i rad. Antalet sysselsatta personer ökar med 27 000.
          </note>
          <note>
            Friåret, herr talman, förtjänar en egen liten notis. Jag förstår
            att finansministern rekommenderar friår. Det är nämligen så att
            här har vi en mycket intressant effekt, en närmast Kafkaliknande
            effekt. Jag läser i propositionen på s. 44 i bilaga 1: I arbetskraftsundersökningen(AKU)
            klassificeras personer som sysselsatta både om de faktiskt utför
            något arbete och om de inte utför något arbete men har ett arbete
            som de är tillfälligt frånvarande från. Därmed kommer både den
            som är ledig under friåret och dennes vikarie på arbetsplatsen
            att räknas som sysselsatta. Vem som helst förstår att det här
            är mumma för statistikpolitikern Bosse Ringholm. Han rekommenderar
            friår till höger och vänster.
          </note>
          <note>
            Herr talman! Rekommendationen till Bosse Ringholm är till att
            börja med att delta i debatten, att inte vara som en döv papegoja,
            höll jag på att säga, utan försöka lyssna och svara på de frågor
            som finns. Det vore en stor förbättring av regeringens dialog
            med riksdagen.
          </note>
          <note type="speaker">
            Anf. 36 PETER ERIKSSON (mp) replik:
          </note>
          <note>
            Herr talman! Det är ingen dålig strategi att alltid replikera
            när folk, som nu Mats Odell, har slut på talartiden.
          </note>
          <note>
            Länge var det så att Miljöpartiet var det enda partiet i Sveriges
            riksdag som talade just för friåret. Men om jag inte minns fel
            har också Kristdemokraterna stött den här tanken även om nu inte
            Mats Odell verkar vara så väldigt sugen på idén att ha ett friår.
            Inte heller rekommenderar han det kanske för andra. Men jag kan
            säga att många av de chefer runtom på arbetsförmedlingarna som
            har haft den här åtgärden, friår, att använda kan berätta om en
            åtgärd som mer än någon annan har lett till att människor får
            jobb. De som kommer in och får chansen att under ganska lång tid
            få ett ordentligt, varaktigt jobb som vikarie blir också kvar.
            De får jobb. De kommer in på arbetsmarknaden. Många ungdomar kommer
            in på arbetsmarknaden och blir kvar. Många av dem som genomgår
            friåret, som får den här möjligheten att göra något annat under
            en del av sin tid, ligger inte bara på soffan utan de satsar också.
            Det är en hel del som satsar på att starta egna företag. Det är
            en hel del som tar möjligheten att studera vidare. När de kommer
            tillbaka kan de därför göra det med en bättre kompetens än tidigare,
            med nytt friskt mod och med bättre hälsa. De kan också bidra till
            svensk ekonomi bättre än tidigare. Det finns alltså många fördelar
            med friåret förutom att det kanske är den mest attraktiva och
            efterfrågade åtgärd som vi har inom arbetsmarknadssystemet trots
            att det nästan inte kostar någonting. En människa byts ju ut mot
            en annan. Ofta är det en långtidsarbetslös eller någon som har
            svårt att komma in på arbetsmarknaden som får en möjlighet att
            göra det. Jag tycker att nettot är oerhört positivt totalt sett
            för svensk ekonomi och för svenska folket.
          </note>
          <note type="speaker">
            Anf. 37 LARS BÄCKSTRÖM (v):
          </note>
          <note>
            Herr talman! Vad Sverige behöver är fler arbetade timmar. Det
            är alldeles rätt. Därför har vi nu satsat de här 7 miljarderna
            i kommunerna. Det kan ge ungefär 20 000 jobb. Sedan ger vi 1 miljard
            till byggsektorn. Det beror inte på att vi tycker att byggsektorn
            är mer värdefull. Vi tycker inte att det skulle vara ett finare
            jobb att byta fönster än att tvätta fönster. Så är det absolut
            inte.
          </note>
          <note>
            Min mor arbetade i sin ungdoms dagar åt överklassen i Stockholm
            som piga. Hon skötte barn och hjälpte till. Skulle jag förakta
            min mors arbetsinsatser? Icke att jag gör det. Jag är stolt över
            min mammas insatser. Men jag kommer aldrig att säga att vi ska
            ge skattesubventioner till dem som betalade min mors lön från
            andra skattebetalare aldrig! Det är en tillfällig insats vi gör
            i byggsektorn. Vad borgarna talar om är en permanent förstärkning.
            Vi har redan för mycket av skattesubventioner.
          </note>
          <note>
            Vi behöver mer arbete. Det behöver vi. Men vad ska vi göra för
            att få det? I morgon presenterar vi en rapport från en arbetsgrupp
            hos oss om tillväxt och politik för arbete. En av de viktiga sakerna
            där är att ta bort det här lärarundantaget och få ut innovationerna
            och produktutvecklingen närmare företagen. Det är något av det
            absolut bästa vi kan göra. Där hoppas jag på stöd från Socialdemokraterna
            och den borgerliga sidan så att vi slipper driva det här ensamma.
            Det är en bra insats.
          </note>
          <note>
            Det finns naturligtvis också annat som vi kan göra. Vi har många
            förslag. Jag kan inte gå in på dem alla, men jag kan puffa för
            presskonferensen. Jag kan tyvärr inte, som Odenberg gjorde, lämna
            över detta redan i dag, för det är presskonferens först i morgon.
          </note>
          <note>
            Sedan har vi det här med skattepolitiken, som de borgerliga tar
            upp flera gånger. Det är klart att man kan göra insatser på skattesidan.
            Men det måste vara finansierat. Det är det vi säger. Vi har inte
            råd med stora, ofinansierade skattesänkningar. Vi har inte råd
            med skattesänkningar alls, helt enkelt. En skattesänkning är ju
            nästan per definition ofinansierad. Annars är det skattereformer
            eller omläggningar.
          </note>
          <note>
            Vi menar att man kan lägga om i skattesystemen. Och vi är inte
            ovilliga att diskutera förmögenhetsskatten. Vi har ju sagt att
            vi kommer att göra det. Vi kommer att komma med nya förslag. Vi
            kommer att diskutera underlättande av generationsskiften i företagen.
            Vi driver på i fråga om 3:12. Vi i Vänsterpartiet har en arbetsgrupp.
            Vi driver på inom de här områdena. Ibland kan vi tycka att vi
            har ett samarbete men att s och mp faktiskt inte är nog snabba.
            Men de kanske tycker detsamma om oss. Vi driver på.
          </note>
          <note>
            Några säger: Ta bort förmögenhetsskatten! Det är grejen, och
            då sätts det fart på Sverige.
          </note>
          <note>
            Herr talman! På 80-talet talades det om finansvalparna. Det minns
            säkert herr talman. De är kanske borta nu. Men nu har vi fått
            något i stället. Vi har fått feta katter i de här försäkringsbolagen.
            Optionsprogram slickar de i sig, gräddoptioner. Det blir miljon
            efter miljon hundra miljoner. Varje dag får vi reda på vad de
            feta katterna gör i gräddskålen: Nam-nam!
          </note>
          <note>
            Ska de då ha slopad förmögenhetsskatt? Tror ni att det sätter
            fart? Vad ger det för signal till hårt arbetande småföretagare
            i min region, eller i vilken region som helst, som sliter? Det
            är inte många småföretagare som betalar förmögenhetsskatt. Så
            lönsamt är det inte att ha småföretag i Sverige. Börsmiljonärerna
            och miljardärerna skulle däremot få slopad förmögenhetsskatt.
            Skandiafeta katter? Nej, de ska inte ha slopad skatt. Men vi kan
            lägga om skatterna så att de gynnar produktion och företagande.
            Det kan vi göra.
          </note>
          <note>
            Nu tror jag att min tid är förliden. Alltså: Gärna fler arbetade
            timmar, och det har vi en politik för. Vi har det tillsammans
            med de andra, men framför allt har vi en egen agenda från Vänsterpartiet.
          </note>
          <note type="speaker">
            Anf. 38 LENA EK (c):
          </note>
          <note>
            Herr talman! Ärade ledamöter! Ärade åhörare! Vi har en regering
            som för en ekonomisk politik som medför att mer än en miljon människor
            i arbetsför ålder är beroende av bidrag. Den medför att ohälsan
            är ett gigantiskt problem i Sverige i dag och på utgiftssidan
            kostar en bit över 120 miljarder kronor. Den ger effekten att
            invandrare inte kommer in på arbetsmarknaden utan har oerhörda
            bekymmer med att klara sig själva och att komma in i det svenska
            samhället. Den leder till att man planerar underskott i statens
            budget varje år i det här förslaget med vilja.
          </note>
          <note>
            Den driver företag. Den tar ansvar för statliga företag på ett
            sådant sätt att Vattenfall bara i Tyskland släpper ut koldioxid
            i en mängd som är större än hela det samlade, totala utsläppet
            i hela Sverige. Ett sådant miljöansvar tar den här regeringen,
            och en sådan ekonomisk politik för den här regeringen.
          </note>
          <note>
            Herr talman! Jag måste säga att jag uppskattar Peter Eriksson
            och hans ton i den här debatten. Jag tycker att det är oerhört
            snyggt att som han gjorde förut säga att vi väl inte har så stora
            reformer men att vi har några bra saker som vi tycker att vi vill
            framhålla. Han tar ned detta på en nivå som är lite mer nära verkligheten.
          </note>
          <note>
            Jag kan inte låta bli att säga att jag är lite besviken på finansministern
            som ofta väljer att tala om bara halva sanningen. Den vilja som
            Miljöpartiet har att driva barnfrågor är väldigt viktig. Vi i
            Centerpartiet har i olika omgångar motionerat om att det till
            budgeten ska föras en barnbilaga för att analysera förslagen ur
            ett barnperspektiv. Det gör man i Norge, och det har varit Barnombudsmannens
            förslag i massor av år. Och varje år är det bara jag som har stått
            och försvarat yrkandet, och alla andra har röstat nej. Men nästa
            gång kanske vi kan vara två som funderar på den saken, därför
            att jag tror att det är ett konstruktivt sätt att mäta, värdera
            och titta på saker ur olika perspektiv. Budgetförslaget skulle
            också tjäna på att analyseras ur ett genderperspektiv, vilket
            jag har varit inne på tidigare.
          </note>
          <note>
            Vi i Centerpartiet försöker i olika sammanhang i vår politik,
            utifrån vår syn på människan, se vilka reformbehov som behövs
            i Sverige. Jo, vi behöver göra någonting i fråga om rehabiliteringen
            av de människor som är sjukskrivna.
          </note>
          <note>
            Vi tycker att det sätt som man har använt sig av i Finspång är
            väldigt smart. Det kostar inte mycket. Om man räknar ut deras
            resultat skulle vi spara 30 miljarder. Det är sådana projektexempel
            som gör att jag inte är så orolig därför att jag tror att om man
            genomför en del reformförslag slipper man också en del utgifter,
            och dessutom skapar man en mycket större livskvalitet för de människor
            som det berör. Sverige borde vara mer som Finspång, Laholm och
            de orter som har försökt att testa dessa projekt.
          </note>
          <note>
            Vi borde vara mer som Värnamo. Värnamo har jag nämnt flera gånger
            i den här debatten. Det beror på att jag tycker att det är så
            fantastiskt bra att i verkligheten kunna visa hur det ser ut i
            ett samhälle där man satsar på småföretagaren, trots regeringens
            politik, att det går att göra det och att det handlar om ledarskap.
            Den här regionen och den här kommunen, där var fjärde person är
            invandrad, är en av dem som har den lägsta arbetslösheten i Sverige.
            De som kommer dit får arbete, de får uppskattning, och man premierar
            entreprenörskap. Det är ju där roten ligger till att vi ska få
            en sådan utveckling i samhället att man uppmuntrar människans
            egna inneboende drivkrafter. Därför är det så oerhört sorgligt
            när man tittar i detta budgetförslag och ser att ordet entreprenör
            bara nämns en enda gång och ordet företag nästan bara när det
            handlar om ökad kontroll, fusk och så vidare.
          </note>
          <note>
            Förändring är inte ett hot, och vi behöver en regering som har
            kraft, vilja och vision att vilja förändra Sverige. Därför kommer
            vi att
          </note>
          <note>
            lägga fram ett alternativt budgetförslag om några veckor.
          </note>
          <note>
            Anmäldes
          </note>
          <note>
            Finansministern överlämnade 2004 års ekonomiska vårproposition
            2003/04:100.
          </note>
          <note>
            Överläggningen var härmed avslutad.
          </note>
          <note>
            Propositionen bordlades.
          </note>
          <note>
            2 § Utökning av antalet suppleanter i utbildningsutskottet och
            trafikutskottet
          </note>
          <note>
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter skulle utökas enligt följande:
          </note>
          <note>
            Kammaren medgav dessa utökningar.
          </note>
          <note>
            3 § Val av extra suppleanter i utbildningsutskottet och trafikutskottet
          </note>
          <note>
            Företogs val av extra suppleanter i utbildningsutskottet och
            trafikutskottet.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i utbildningsutskottet
          </note>
          <note>
            suppleant i trafikutskottet
          </note>
          <note>
            4 § Avsägelse
          </note>
          <note>
            Förste vice talmannen meddelade att Göran Hägglund (kd) avsagt
            sig uppdraget som ledamot i bostadsutskottet.
          </note>
          <note>
            Kammaren biföll denna avsägelse.
          </note>
          <note>
            5 § Anmälan om kompletteringsval till bostadsutskottet
          </note>
          <note>
            Förste vice talmannen meddelade att Kristdemokraternas riksdagsgrupp
            på grund av uppkommen vakans anmält Ragnwi Marcelind som ledamot
            i bostadsutskottet efter Göran Hägglund.
          </note>
          <note>
            Förste vice talmannen förklarade vald till
          </note>
          <note>
            ledamot i bostadsutskottet
          </note>
          <note>
            6 § Meddelande om statsministerns frågestund
          </note>
          <note>
            Förste vice talmannen meddelade att ett meddelande om statsministerns
            frågestund torsdagen den 22 april kl. 14.00 delats ut till kammarens
            ledamöter.
          </note>
          <note>
            7 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            8 § Avgift till den kompletterande arbetslöshetskassan m.m.
          </note>
          <note type="speaker">
            Anf. 39 HENRIK WESTMAN (m):
          </note>
          <note>
            Herr talman! Vi har redan haft en debatt i den här frågan. Jag
            tänker därför inte upprepa de argument och motiv som vi har framfört
            utan bara sammanfattningsvis säga att jag givetvis står bakom
            alla våra moderata reservationer men att jag för att vinna tid
            yrkar bifall bara till reservation 1.
          </note>
          <note type="speaker">
            Anf. 40 ERIK ULLENHAG (fp):
          </note>
          <note>
            Herr talman! Låt mig inledningsvis och avslutningsvis yrka bifall
            till reservation 11 som är bättre än majoritetens skrivning.
          </note>
          <note type="speaker">
            Anf. 41 STEFAN ATTEFALL (kd):
          </note>
          <note>
            Herr talman! Jag yrkar bifall till reservationerna 3 och 11 i
            AU6.
          </note>
          <note type="speaker">
            Anf. 42 CLAES VÄSTERTEG (c):
          </note>
          <note>
            Herr talman! Jag yrkar bifall till reservationerna 7 och 11.
          </note>
          <note type="speaker">
            Anf. 43 ULF HOLM (mp):
          </note>
          <note>
            Herr talman! Jag yrkar bifall till reservation 4 under punkt
            3 och till fempartireservationen 11 under punkt 9.
          </note>
          <note type="speaker">
            Anf. 44 CHRISTER SKOOG (s):
          </note>
          <note>
            Herr talman! Jag yrkar bifall till förslaget i arbetsmarknadsutskottets
            betänkande i dess helhet och avslag på samtliga reservationer,
            särskilt reservation 11.
          </note>
          <note>
            Föredrogs
          </note>
          <note>
            Överläggningen var härmed avslutad.
          </note>
          <note>
            9 § Kust- och insjöfiske samt vattenbruk
          </note>
          <note type="speaker">
            Anf. 45 RUNE BERGLUND (s):
          </note>
          <note>
            Herr talman! Detta betänkande 2003/04:MJU13 handlar om kust-
            och insjöfiske samt vattenbruk. Syftet är att stärka och utveckla
            dessa verksamheter inom ramen för en ekologiskt, ekonomiskt och
            socialt hållbar utveckling särskilt med avseende på de svenska
            miljömålen och utvecklingen av landsbygden.
          </note>
          <note>
            Kust- och insjöfisket inklusive fritidsfisket och vattenbruket
            ska bedrivas hållbart och inom biologiskt säkra gränser. Det bör
            vara lönsamt och bidra till att skapa attraktiva arbetsplatser.
            Det är särskilt viktigt i regioner där alternativa sysselsättningar
            är begränsade.
          </note>
          <note>
            Det gäller bland annat att utveckla förvaltningsformerna och
            skapa en långsiktig strategi för forskningen inom fiskeområdet.
            Inom området vattenbruk bör vi kunna utveckla en miljöanpassad
            näring som får betydelse för landsbygden.
          </note>
          <note>
            Fisketurismens ekonomiska betydelse och fritidsfiskets betydelse
            för rekreation och folkhälsa är andra viktiga områden.
          </note>
          <note>
            Betänkandet handlar om många olika aspekter inom fiske och fiskevård.
            Jag vill här nämna några. Redskapsutvecklingen, som avser att
            skapa ett mer selektivt fiske, ska på sikt bidra till att trygga
            fiskbeståndens återväxt på ett bättre sätt.
          </note>
          <note>
            Beståndsrestaureringen är en annan viktig åtgärd i de områden
            där vi bedrivit flottning och gjort vattenkraftsutbyggnader. Utsättningar
            av fisk är en del av fisket och fiskevården som avser att förbättra
            fiskbeståndens livsmiljö. Utbildning är viktig för att vi ska
            komma vidare i utvecklingen av vårt fiske och beredningen av fisk.
            Det har enligt uppgift startats gymnasieutbildningar med marin
            inriktning på västkusten. Det är bra och viktigt.
          </note>
          <note>
            Betänkandet tar sikte på att vi ska utveckla fisket såväl runt
            vår långa kust som i våra sjöar och vattendrag. Vi ska göra det
            i samklang med en hållbar miljö. Det behövs bättre kunskap och
            en högre teknisk nivå för en bra selektion. Det ställer stora
            krav såväl på oss inom politiken som på dem som kommer att arbeta
            inom fiskesektorn.
          </note>
          <note>
            I förlängningen ska vi också vara medvetna om att fiskeripolitiken
            är en fullt utvecklad gemenskapspolitik, vilket betyder att vi
            också har att ta hänsyn till gemensamma EU-mål. Sveriges position
            är att gemenskapens fiske, i enlighet med försiktighetsprincipen,
            bör förvaltas så att de nyttjade bestånden befinner sig inom säkra
            biologiska gränser.
          </note>
          <note>
            Herr talman! Låt mig vara lite vitsig på slutet och säga: Låt
            debattens vågor gå höga i behandlingen av detta betänkande!
          </note>
          <note type="speaker">
            Anf. 46 BENGT-ANDERS JOHANSSON (m):
          </note>
          <note>
            Herr talman! Låt mig inledningsvis säga att det är trevligt att
            vi kan ha en trevlig samtalston oss emellan även om vi skärper
            tonen då och då för att markera att det trots allt finns en skillnad
            mellan oss. Det är väl så det ska vara i en levande och bra demokrati.
          </note>
          <note>
            Mina vänner! Frihetens fiske i Sverige är borta sedan länge.
            Det var en frihet att fiska utan några begränsningar och utan
            några inskränkningar. Då fanns havets och sjöarnas outgrundliga
            möjlighet att förse oss med fisk.
          </note>
          <note>
            I dag har vi ett högmekaniserat, och många gånger datoriserat,
            fiske. Det har blivit väsentligt mycket mer känsligt. Och det
            har blivit väsentligt mycket mer politiskt styrt, vilket kanske
            är det allra sämsta. Enligt vissa tidningsuppgifter har övervakningen
            tagit sådana proportioner att det finns en byråkrat på varje fiskare
            för att övervaka fisket. Detta är oroväckande.
          </note>
          <note>
            Det som försvårar ytterligare är att socialdemokratin i sin socialiseringsiver
            längtar efter att reglera. Det skapar negativa effekter för miljön
            och plågar de svenska yrkesfiskarna.
          </note>
          <note>
            Det fria handredskapsfisket är ett typiskt sådant område. Där
            konfiskerade man fisket. Som jag har förstått på senare tid skedde
            det på ideologisk grund och inte av något annat skäl. Detta har
            gett ett sämre fiske.
          </note>
          <note>
            Man har också försökt med ett ensidigt torskfiskestopp, men vi
            hade turen att EU undanröjde det. Det hade enbart drabbat svenska
            fiskare och ingen annan. Vi moderater hävdade hela tiden att den
            här typen av frågor måste vi driva på EU-bas eller i andra internationella
            sammanhang. Vi kan inte bara plåga de svenska fiskarna med detta.
          </note>
          <note>
            Herr talman! Med detta som omvärldsbakgrund kan man konstatera
            att den här så kallade propositionen ställer upp ett antal mål.
            De är lite oroväckande eftersom de är tillräckligt oprecisa för
            att i akt och mening ge regeringen fullmakt att bedriva någon
            form av egen politik utan att behöva passera riksdagen. Det ser
            jag som en stor nackdel.
          </note>
          <note>
            Man har dessutom över huvud taget inte nämnt de företagsmässiga
            villkoren för fisket i Sverige. Om det inte finns någon lönsamhet
            i det svenska fisket finns det inget fiske, och då har vi inte
            heller någon möjlighet att som konsumenter få den här eftertraktade
            råvaran.
          </note>
          <note>
            Det finns, som sagt, inga skarpa förslag. Man hänvisar till pågående
            utredningar och försök. Mot den bakgrunden har vi sagt att vi
            bör avvisa hela den här propositionen.
          </note>
          <note>
            Herr talman! Jag vill därför yrka bifall till reservation 1 från
            Moderaterna.
          </note>
          <note>
            De fyra mål som ställs upp synes vara ganska harmlösa och allmänt
            hållna, men de är lite konfunderande i ett avseende. Man vill
            nämligen föra in miljöorganisationernas förstärkta roll i den
            fortsatta utvecklingen av fisket. Jag tycker att det är lite märkligt
            att man på så sätt ger så kallade NGO:er, det vill säga non-governmental
            organizations , ett så pass starkt inflytande. Det innebär, mina
            vänner, i klartext att vi ger vissa medborgare dubbelt inflytande
            i vissa frågor, dels genom de allmänna valen där man väljer sina
            företrädare, dels genom att sedan kunna påverka processen. Vi
            får lov att bestämma oss. Antingen släpper vi in NGO:er i alla
            sammanhang, eller också gör vi det inte i något sammanhang. Vi
            måste bestämma oss, men regeringen väljer att simma och kryssa
            mellan skären som det passar den bäst.
          </note>
          <note>
            Det är naturligtvis bra att man vill förhindra utfiskning. Det
            ställer vi oss bakom. Däremot är det bekymmersamt att man vill
            göra avvägningar mellan yrkesfisket och fritidsfisket utan att
            det har föregåtts av en utredning. Vi ser det som olyckligt att
            man vill experimentera med verksamhet i det yrkesutövande fisket.
          </note>
          <note>
            Vi tar bland annat upp att det nästan är ett totalförbud för
            utsättande av fisk. Det kan få allvarliga effekter, inte minst
            på det så kallade put and take -fisket.
          </note>
          <note>
            Vi menar att skyddsjakten på skarv måste kunna öka. Det är ett
            väldigt stort bekymmer för fisket. Detsamma gäller sälen som är
            det enskilt största bekymret för det svenska fisket.
          </note>
          <note>
            När det gäller finansiering av fiskevården avvisar vi bestämt
            de tankar som har funnits på så kallad spöskatt, det vill säga
            att detta skulle betalas när man köper fiskeutrustning. Vi anser
            att fisket ska finansieras genom att den som konsumerar fisket
            betalar till den som producerar genom en vanlig fiskeavgift eller
            fiskekortsavgift. Därigenom stärker vi också möjligheten till
            ett mycket bra fiskbestånd, vilket alla är betjänta av.
          </note>
          <note type="speaker">
            Anf. 47 SVERKER THORÉN (fp):
          </note>
          <note>
            Herr talman! Förväntningarna på vad som skulle levereras i regeringens
            under flera år uppskjutna proposition Kust- och insjöfiske samt
            vattenbruk var stora. Fiskevården är eftersatt och fiskbestånd
            hotade. Det råder inte lika villkor för utveckling av fiskeföretag
            och förbättrad fiskeförvaltning vid kusten och i inlandet. Alltför
            många års utredande med många konkreta förslag i dessa frågor
            och Havsmiljökommissionens konstaterande förra året att vi kommit
            till vägs ände med nuvarande sätt att förvalta, nyttja och påverka
            haven bidrog till dessa förväntningar.
          </note>
          <note>
            Folkpartiet beklagar därför att propositionen utmynnar i ca 14
            nya utredningar och att den är mycket allmänt formulerad och till
            stor del saknar konkreta förslag. Att så många positiva deklarationer
            utmynnar i så få konkreta förslag är mycket illavarslande. Kustfisket
            eller det småskaliga fisket får inte utredas till döds!
          </note>
          <note>
            Vi menar att vi kan åtgärda bristerna från 1985 års beslut om
            det fria handredskapsfisket och snabbt få i gång fler försök med
            olika former av lokal eller regional fiskeförvaltning, förbättra
            fiskerikontrollen, stärka forskningen och nå ett beslut om finansiering
            för fiskevården.
          </note>
          <note>
            Fiskerinäringens, miljöorganisationers och andra berörda intressenters
            inflytande och ställning i förvaltningen av fiskresurserna ska
            stärkas, skriver regeringen. På lokal eller regional nivå bör
            därför lokal eller regional samförvaltning utvecklas, fortsätter
            man. Detta är enligt Folkpartiet en av grundbultarna i en politik
            för att nå de många viktiga mål som propositionen pekar ut om
            att stärka och utveckla kust- och insjöfiske och vattenbruk. Men
            det räcker inte att, som regeringen gör, bara tala om detta och
            om att i framtiden eventuellt kunna implementera detta.
          </note>
          <note>
            Redan i Levande skärgård år 2000 fanns det detaljerade förslag
            till lokala förvaltningsmodeller som tagits fram i lokalt och
            regionalt samråd. Det är nu dags att mycket snabbt gå från ord
            till handling. Yrkesfisket och annan fiskeanknuten yrkesmässig
            verksamhet måste ges goda förutsättningar i stället för att utredas.
          </note>
          <note>
            Herr talman! En förutsättning för att detta ska vara möjligt
            och för att målet om att kust- och insjöfisket, vattenbruket och
            fritidsfisket ska bidra till en ekonomiskt och socialt hållbar
            utveckling av landsbygden är att se till att möjligheter ges att
            överlåta rätten till handredskapsfiske till fiskevårdsområdesföreningar
            även i skärgården eller vid kusten. Det kommer ändå att bli stora
            områden kvar för det fria handredskapsfisket.
          </note>
          <note>
            Orättvisan att man i dag inte vid kusten liksom i insjöarna har
            möjlighet att bilda fiskevårdsområdesföreningar, förädla fisket,
            ta betalt för det och övervaka uttaget måste försvinna om den
            utveckling vi vill se även i skärgården eller kustområdet ska
            kunna ta fart. Slutar vi det eviga utredandet av kust- och insjöfisket,
            ger likadana grundförutsättningar och ger begreppet lokal eller
            regional samförvaltning ett påtagligt innehåll där det verkligen
            blir delat ansvar mellan stat och olika nyttjandegrupper kommer
            vi att få se en utveckling även i skärgården. Oerhört viktigt
            är att dessa grupper då verkligen delar kontrollen över de utvecklingsinitiativ
            och de beslut och resurser som påverkar dem.
          </note>
          <note>
            Folkpartiet har bland annat föreslagit att det ska bli möjligt
            att överlåta rätten till handredskapsfiske till fiskevårdsområdesföreningar
            såväl vid kust som i inland. För att möjliggöra detta krävs det
            en lagändring i lagen om det fria handredskapsfisket. Folkpartiet
            föreslår att en parlamentarisk kommitté får i uppdrag att lösa
            detta samt frågan om finansiering av fiskevården. Eftersom uppslutningen
            från regering och övriga partier, åtminstone i ord, kring lokal
            och regional förvaltning samt vikten av ekonomisk och socialt
            hållbar utveckling av landsbygden är så total borde detta vara
            möjligt.
          </note>
          <note>
            Herr talman! Folkpartiet liberalerna får i propositionen sin
            långvariga kritik av fiskerikontrollen bekräftad av regeringen.
            Vi har länge krävt en skärpning av denna kontroll så att rätt
            redskap används, minimimått hålls, rätt dokumentation finns och
            olagligt fiske förhindras.
          </note>
          <note>
            Ett fortsatt arbete med att utveckla och förbättra den svenska
            fiskerikontrollen krävs, skriver regeringen. I detta arbete vill
            Folkpartiet fokusera på förbättrad och ökad satellitövervakning,
            landningskontroll men även ytterligare sjökontroller för olika
            slags fisken.
          </note>
          <note>
            Det fördjupade samarbetet mellan Fiskeriverket och Kustbevakningen
            måste fortsätta och utvecklas också med andra länder, främst inom
            ramen för EU-samarbetet och den gemensamma fiskeripolitiken. Ett
            fiskens FBI" för skärpt kontroll och efterlevnad av fiskerireglerna,
            som vi föreslagit både i EU och nationellt, borde nu kunna bli
            verklighet. Nationellt kan detta ske genom en utökad samverkan
            mellan Fiskeriverket, Kustbevakningen, Sjöfartsverket och Tullverket.
            Det miljölotssystem vi länge förordat för kontroll och övervakning
            av både hushållningen med havets resurser och oljehotet mot den
            marina miljön är ett viktigt redskap.
          </note>
          <note>
            Herr talman! Effektivitet, samordning och samutnyttjande av alla
            resurser måste vara i fokus! Det stöd och den acceptans som finns
            från näringens sida måste kunna fortsätta och inte undergrävas
            av uppgifter om, som vi hörde nyligen, en övervakande byråkrat
            per fiskare och att fiskebyråkratin kostar mer pengar än vad fisket
            drar in.
          </note>
          <note>
            Inom EU innebär utvidgningen den 1 maj en avgörande förändring
            och en helt ny chans till gemensam regional förvaltning av Östersjön.
          </note>
          <note>
            Medvetenheten och kunskapen om havet måste förbättras på alla
            nivåer i samhället. Kunskaperna om fiskbestånd av betydelse för
            kust- och insjöfisket samt fritidsfisket är inte tillräckliga
            när det gäller att se till att fisket bedrivs på ett långsiktigt
            hållbart sätt. Förstärkt forskning krävs.
          </note>
          <note>
            Folkpartiet vill understryka att vid kunskapsinsamlingen måste
            den lokala kunskapen hos fiskare och andra intressenter tas till
            vara. Avsiktsförklaringarna från regeringen är goda men de konkreta
            förslagen är få. Det uppdrag som regeringen har för avsikt att
            ge Formas, att i samverkan med Fiskeriverket och andra berörda
            myndigheter och forskningsinstanser utarbeta en strategi för fisk-
            och fiskeforskning, bör ges omedelbart och med angivande av en
            mycket snar tidpunkt för redovisning. Vi anser att det är viktigt
            med en utökad forskning och myndighetsnärvaro för Östersjöproblematiken.
          </note>
          <note>
            Stockholms Marina Forskningscentrum, där Kalmar högskola ingår,
            kan med den marina kompetens och de resurser som finns vid Kalmarsundslaboratoriet
            bidra till detta. Läget, mitt i Östersjöns viktigaste fiskeområde,
            och att FN finns på plats genom Global International Waters Assessment
            talar också för detta. Även Fiskeriverkets närvaro på plats vid
            Östersjön kan behöva utökas.
          </note>
          <note>
            Herr talman! Regeringens havsmiljökommission kom till slutsatsen
            att vi har kommit till vägs ände och frågar sig om det inom ramen
            för befintliga strukturer och förvaltning är möjligt att lösa
            problemen. Regeringens svar har vi ännu inte hört. Möjligen kommer
            det nästa år och då tydligen i form av en skrivelse.
          </note>
          <note>
            Vårt svar är nej. Arbetet för att få bort synen på havet och
            dess resurser som allas rätt men ingens ansvar måste nu intensifieras
            i riksdag, EU och internationellt i FN. Nationellt måste de mest
            akuta delarna av en marin strategi snarast sjösättas. Sverige
            bör genom detta och ett snabbt genomförande av lokal och regional
            samförvaltning bli ledande och pådrivande i arbetet med att utveckla
            EU:s marina strategi.
          </note>
          <note type="speaker">
            Anf. 48 SVEN GUNNAR PERSSON (kd):
          </note>
          <note>
            Herr talman! Sverige är i många avseenden fantastiskt! Bäckar,
            åar, älvar, små och stora insjöar och långa kuststräckor ger fantastiska
            möjligheter till rekreation, friluftsliv och sportfiske men också
            till yrkesverksamhet i anslutning till dessa vatten åtminstone
            borde det vara så. Verkligheten visar att det inte är fullt så
            enkelt. Olika intressen står inte sällan mot varandra, och fiskeresursen
            blir alltmer ansträngd.
          </note>
          <note>
            I propositionen om kust- och insjöfiske samt vattenbruk och i
            det betänkande som följer av utskottets behandling försöker man
            hantera denna komplicerade situation. Enligt min enkla mening
            sker detta bortsett från en rad intressanta reservationer förstås
            på ett ganska taffligt sätt.
          </note>
          <note>
            Det börjar dock, enligt Kristdemokraternas sätt att se detta,
            herr talman, ganska lovande. Målen, som är formulerade som inriktningsmål,
            beskriver på ett bra sätt i vilken riktning fisket och vattenbruket
            bör utvecklas.
          </note>
          <note>
            Det handlar om hållbar förvaltning, biologisk mångfald och ett
            livskraftigt och ekologiskt hållbart fiske, kust- och insjöfiske,
            vattenbruk och fritidsfiske som ska bidra till en ekonomiskt och
            socialt hållbar utveckling på landsbygden och så vidare.
          </note>
          <note>
            Men sedan, herr talman, tar det roliga snabbt slut. Trots att
            underlaget för propositionen utgörs av två utredningar som presenterade
            sina förslag under åren 2000 och 2001 samt ett arbetsgruppsförslag
            från år 2000 och trots att den här propositionen varit annonserad
            under en längre tid har regeringen inte förmått att dra slutsatser
            och formulera en sammanhållen politik med konkreta förslag.
          </note>
          <note>
            Riksdagen har att sida upp och sida ned ta ställning till att
            regeringen ska fortsätta att analysera, förbereda, överväga, har
            för avsikt att återkomma, har för avsikt att uppdra, utarbeta
            underlag för, initiera en kartläggning, utreda hinder och möjligheter,
            har gett i uppdrag till etcetera etcetera. En riktigt dramatisk
            formulering lyder: En beredning planeras att påbörjas. Det är,
            herr talman, beräkningar av mängden närsaltutsläpp från vattenbruk
            som utsätts för detta hot, eller möjlighet, om man så vill.
          </note>
          <note>
            Kristdemokraterna anser att regeringen snarast bör återkomma
            till riksdagen med konkreta förslag på de områden som propositionen
            berör så att vi får en riktig proposition att ta ställning till.
            Denna vår önskan framgår av reservation 4, vilken jag härmed yrkar
            bifall till.
          </note>
          <note>
            Herr talman! Enligt Kristdemokraternas mening är en del av de
            ställningstaganden, uppdrag och överväganden som skissvis tecknas
            i den så kallade propositionen till och med direkt kontraproduktiva
            i relation till målsättningar som talar om att bidra till en ekonomiskt
            och socialt hållbar utveckling på landsbygden. Det handlar om
            att med stora brister i samrådet flytta trålgränser, ovilja att
            ge vattenägare intrångsersättningar, begränsningar av vattenägares
            möjligheter att fiska med handredskap då de egna vattnen fredats
            och andra detaljregleringar av vattenägarnas redskapsanvändning,
            ovilja till utsättning av exempelvis lax, regnbåge, öring och
            röding för så kallat put and take -fiske i vatten som saknar skyddsvärda
            originalbestånd, oviljan att utöka jakten på skarv och säl i områden
            där de åsamkar fisket stor skada, oviljan att inrätta fiskevårdsområden
            med egen förvaltning av fisket, brist på snabba konkreta lösningar
            och satsningar på vattenbruket.
          </note>
          <note>
            Herr talman! I propositionen skissas också, i tillägg till denna
            uppräkning, åtgärder som senare lett till beslut i ministerrådet,
            att genom oproportionerligt omfattande begränsningar i laxfisket
            förhindra bifångster av tumlare, begränsningar som beslutas utan
            några förslag om hur de som inte längre kan bedriva ett lönsamt
            fiske ska kompenseras. Alla dessa åtgärder som jag räknade upp,
            eller brist på åtgärder, går på tvärs mot de fina målsättningarna
            om en levande landsbygd utmed våra vatten.
          </note>
          <note>
            Herr talman! Kristdemokraterna delar regeringens syn på att lokal
            och regional samförvaltning av fiskeresursen kan vara ett sätt
            att öka och bredda ansvarstagandet för en hållbar utveckling.
            Vi menar dock att propositionen är alltför otydlig när det gäller
            vilka uppgifter och mandat som ska ges till de pilotprojekt som
            ska sättas i gång. Kristdemokraterna menar att den grupp som svarar
            för samförvaltningen måste ges reellt inflytande över kvoter och
            ransoner liksom andra regleringar som kan bli aktuella.
          </note>
          <note>
            Till sist, herr talman, vill jag än en gång efterlysa en ny proposition
            som ger riksdagen konkreta och genomarbetade förslag att ta ställning
            till, i stället för detta mischmasch av utredningsuppdrag. Detta
            kan med fördel samordnas med förslag om en sammanhållen skärgårdspolitik
            som vi länge efterfrågat. Fiska snabbt fram utredningsförslagen
            ur lådorna och gör någonting av dem!
          </note>
          <note type="speaker">
            Anf. 49 KJELL-ERIK KARLSSON (v):
          </note>
          <note>
            Herr talman! Jag hör vattnet börja skvalpa och vågorna börja
            röra på sig.
          </note>
          <note>
            Vi har nu under några år här i kammaren samt i den allmänna debatten
            diskuterat fisket och situationen för både fisken och fiskaren,
            både ytligt och grundligt. Diskussionerna har upprört såväl näringsidkarna
            som fritidsfiskarna. Vilka av dem som har blivit upprörda beror
            på vilken syn som presenterats här i kammaren av fiskens roll.
          </note>
          <note>
            Har fisken ett eget värde eller inte? Har den en roll i ekosystemet
            och ska behandlas utifrån den rollen, eller ska den ses som enbart
            en resurs som ska tillgodose en fiskindustri och en strukturrationaliserad
            yrkesfiskarkår? Har fisken en roll för folkhälsan och i så fall
            vilken?
          </note>
          <note>
            I ord har de flesta sagt vid andra tillfällen här i kammaren
            att fisken har en roll i ekosystemet. Men i praktisk handling
            anser vi i Vänsterpartiet att alltför många politiska beslut har
            tagits som skapat en kortsiktig icke hållbar fiskepolitik.
          </note>
          <note>
            Eftersom fisket är mycket av en gemenskapsangelägenhet och därav
            mycket styrt av EU-systemet har den hittills bedrivna politiken
            ej varit hållbar.
          </note>
          <note>
            Vi har tidigare diskuterat och fattat beslut om EU:s gemensamma
            fiskepolitik, en politik som på papperet gått fram åt någorlunda
            rätt håll, men som även har varit katastrofal i det praktiska
            genomförandet. Man har tyvärr inte följt de vetenskapliga rådgivningarna
            utan haft politiska kohandlingar eller man kanske ska säga torskhandlingar,
            för det är fiskens förutsättningar för fortlevnad som har torskat.
          </note>
          <note>
            Reformeringen av EU:s fiskepolitik borde syfta till ett hållbart
            nyttjande av haven. Det gäller såväl havs- som kustfisket. Bestånden
            måste förvaltas på en nivå som bättre motsvarar deras naturliga
            utbredning. På sikt måste subventionerna till fiskenäringen avvecklas.
            En effektiv förvaltning och en hållbar utveckling måste vara vägledande,
            och som jag sagt tidigare måste den vetenskapliga rådgivningen
            följas och accepteras vid de politiska utformningarna av fiskekvoterna.
          </note>
          <note>
            Att dumpa fisk borde förbjudas, oavsett om det är kustfiske eller
            utanför kustfisket. Det kan inte vara rimligt att fiska upp allt
            man kommer åt för att sedan slänga stora delar av fångsten överbord,
            fångst som inte kan överleva upptaget eller dumpningen.
          </note>
          <note>
            Vi behöver införa speciella kvoter för kustfisket. Kontrollverksamheten,
            som många inom yrkeskåren skäller på, behöver förstärkas eller
            stramas upp till en kvalitativt fungerande kontroll, som fungerar
            även till sjöss där fisket bedrivs.
          </note>
          <note>
            Egentligen skulle kontrollapparaten inte behövas i den omfattning
            som den nu tvingas ta om alla följde de givna reglerna, men vi
            vet tyvärr att så är inte verkligheten för alla, varken i Sverige
            eller hos andra länders yrkesutövare. Fusk har upptäckts, och
            det sätter sina spår i kontrollverksamhetens omfattning. Vi i
            Vänsterpartiet har därför lyft upp frågan både med svenska, danska
            och polska politiker och med yrkesutövare. Nu ska det ändå framhållas
            att det finns yrkesutövare som är exemplariska men har svårt att
            ta sig igenom den snårskog av svårtolkade regler som finns.
          </note>
          <note>
            Havet får inte betraktas som enbart en produktionsresurs för
            yrkesfisket. Vi anser att hänsyn måste tas även till naturvårdens,
            rekreationens och fritidsfiskets intressen. Alla är vi beroende
            av att fisken finns kvar både nu och på sikt. Ska svenskt fiske
            vara trovärdigt måste det drivas enligt försiktighetsprincipen,
            och när det görs kan Sverige kanske bli trovärdigt i sin fiskepolitik.
          </note>
          <note>
            Den 6 april i år kunde man läsa att Fiskeriverket inför förbud
            mot fiske efter torsk i Kattegatt från och med den 9 april. Man
            har alltså tagit upp hela årets kvot på tre månader. När jag ser
            detta undrar jag: Hur fungerar tilldelningen och veckoransoneringen,
            och hur fungerar beräkningarna? Tanken var ju att det ska finnas
            torsk för fångst under hela året, inte att den effektivaste trålaren
            eller trålarna skulle ta hela årskvoten på de tre första månaderna.
            Detta drabbar just kustfiskarna och ekosystemet.
          </note>
          <note>
            När man sedan läser vidare på verkets hemsida och ser att de
            från och med den 12 april utökar veckoransonen i Östersjön för
            fångst av torsk undrar man som politiker om även den resursen
            ska ta slut före årets slut och tiden för att nå rätt lekbiomassa
            ytterligare ska förlängas. Vi har en för stor kapacitet i fiskeflottan
            det framgår klart och den behöver reduceras.
          </note>
          <note>
            Herr talman! När Havsmiljökommissionens ordförande presenterade
            sitt betänkande för oss politiker tror jag att han sade, om jag
            minns rätt, att nu har vi kommit till vägs ände. Och det kan jag
            instämma i. Nu behöver vi en samlad marin strategi och marin politik
            om vi ska ha en fiskresurs och ett fungerande ekosystem kvar att
            tala om. Sektorsansvaret måste fungera, och fungerar det inte
            måste vi politiker se till att en förändring kommer till stånd
            så att vi får ett ekosystem som är hållbart och uthålligt.
          </note>
          <note>
            Herr talman! Jag vill slutligen yrka bifall till reservation
            nr 50.
          </note>
          <note type="speaker">
            Anf. 50 BENGT-ANDERS JOHANSSON (m) replik:
          </note>
          <note>
            Herr talman! Jag saknade vissa bitar i Vänsterpartiets deklaration,
            som jag inte upplevde rörde den här propositionen speciellt mycket.
            Att jag nu ställer de här frågorna till Vänstern beror på att
            vi under de senaste dagarna har förstått att Vänstern tillsammans
            med Miljöpartiet utövar en större styrning över regeringen än
            regeringen själv i vissa frågor. Därför kan det vara intressant
            att höra hur det här partiet ställer sig på tre områden.
          </note>
          <note>
            Det ena handlar om fiskevårdsavgifterna. Var står Vänsterpartiet
            när det gäller fiskevårdsavgift? Vill ni införa en fiskevårdsavgift
            eller inte?
          </note>
          <note>
            Det andra området handlar om fiskevårdsområden. Vi har bland
            annat föreslagit att man ska kunna skapa fiskevårdsområden i södra
            Östersjön för att därigenom skapa en förutsättning för en beståndsvård,
            som utraderades när fisket konfiskerades. Vad är Vänsterns uppfattning
            om möjligheten att tillskapa fiskevårdsområden och via fiskekort
            kunna skapa en bättre beståndsvård och en bättre miljövård än
            vi har i dag?
          </note>
          <note>
            Sedan är det det tredje området. Var har vi Vänstern när det
            gäller att få ökade möjligheter att hålla tillbaka sälbeståndet,
            som är det största enskilda bekymret för det svenska kustfisket,
            och skarven, som nu har ökat så talrikt, tio gånger på tio år?
          </note>
          <note type="speaker">
            Anf. 51 KJELL-ERIK KARLSSON (v) replik:
          </note>
          <note>
            Herr talman! När det gäller Vänsterpartiets syn på fiskevårdsavgiften
            står vi bakom den formulering och det som finns i propositionen
            och i betänkandet. Vi är alltså för att vi ska införa en fiskevårdsavgift.
            Vi vill utreda ett system som eventuellt bygger på redskapshanteringen,
            alltså en avgift på redskapen. Vi vill se om man kan komma fram
            med en typ av frivillig överenskommelse i branschen eller om vi
            måste gå vidare. Men vi har en utredning på gång, och den står
            vi bakom. Vi vill se vad det här alternativet kan ge.
          </note>
          <note>
            Sedan gäller det inrättande av fiskevårdsområden. Vi är för det
            fria handredskapsfisket, så vi är inte intresserade av att inrätta
            fiskevårdsområden vid kusten och göra den förändringen.
          </note>
          <note>
            Det tredje som du frågar om gäller sälbeståndet och skarven.
            Visst är det problem med både sälar och skarv. Nu visar det sig
            att det finns en annan predator som har börja ge sig på skarven,
            örnen. Vi kan därför hoppas att vi får lite mer örnar. Då kanske
            vi får förändringar även i skarvbeståndet. När det gäller sälen
            är en viss avskjutning tillåten, men man har inte avskjutit den
            mängd som egentligen är tillåten.
          </note>
          <note type="speaker">
            Anf. 52 BENGT-ANDERS JOHANSSON (m) replik:
          </note>
          <note>
            Herr talman! Det var intressant. Jag trodde att den här spöskatten
            var borta, men det som Vänstern i dag står i kammaren och säger
            innebär alltså att man i princip vill införa en spöskatt. Det
            var ett intressant besked.
          </note>
          <note>
            Sedan gäller det fiskevårdsområden. Delar inte Kjell-Erik Karlsson
            min uppfattning att fiskbeståndsvården har blivit sämre sedan
            det fria handredskapsfisket infördes i Östersjön? Det vittnar
            ju all annan erfarenhet om. Den inställning som Kjell-Erik Karlsson
            har innebär att man inte är intresserad av att återskapa ett bättre
            fiskbestånd än hittills. Det är också ett besked som det är väl
            värt att ta vara på.
          </note>
          <note>
            Sedan kommer jag till det sista. Det finns alltså inget behov
            av ökad säljakt. Det är väl en naturnödvändighet att man, när
            man får licens för en viss mängd, sällan skjuter fullt. Det innebär
            alltså att om man ökar den skulle man troligtvis kunna minska
            sälbeståndet något. Anser Kjell-Erik Karlsson att det finns ett
            utrymme för att kunna minska sälbeståndet? Uppenbarligen är svaret
            ja när det gäller skarven, eftersom där ser Vänstern att örnarna
            ska ta över jobbet.
          </note>
          <note type="speaker">
            Anf. 53 KJELL-ERIK KARLSSON (v) replik:
          </note>
          <note>
            Herr talman! Bengt-Anders talar om så kallad spöskatt. Jag har
            inte talat om någon skatt. Vi har talat om en avgift. Det är en
            viss skillnad, men det beror på hur man tolkar det och vill se
            det och föra fram det.
          </note>
          <note>
            För att klara av att ha en stabil fiskevård behöver vi få in
            medel, fiskevårdsmedel som inte är beroende av budgetläget. Bengt-Anders
            pratar om fiskevården vid kusten, som skulle vara så mycket bättre
            om man fick privatisera den. Det vikande fiskbeståndet beror inte
            på vilken typ av verksamhet man har bedrivit, alltså om fisket
            har varit privat eller varit fritt. Om det gäller abborre, gädda
            och sådant beror det på den kemiska situation som man har haft,
            som har påverkat beståndet. När det gäller övrig fisk beror det
            också på det uttag av fisk som har gjorts längre ut till havs,
            då man har fått gå långt in med större båtar och ta den resursen,
            som man inte borde göra. Det handlar om de delarna.
          </note>
          <note>
            Sedan gäller det sälavskjutningen. Ja, vi har rätt och möjlighet
            att begära avskjutning av säl där det är problem, och den möjligheten
            utnyttjas.
          </note>
          <note type="speaker">
            Anf. 54 JAN ANDERSSON (c):
          </note>
          <note>
            Herr talman! När man läser detta betänkande skulle man kunna
            tro att det har blivit något fel, att datorn har hakat upp sig
            vid skrivandet av betänkandet. I varje ruta återkommer nämligen
            formuleringen att utskottet hänvisar till pågående arbete.
          </note>
          <note>
            Det här är en skrivning som glasklart belyser den pinsamma avsaknaden
            av skarpa förslag som det här betänkandet lider av. Man sätter
            i och för sig upp några mål. Vi känner väl alla till skrivningen
            i fädrens spår för framtids segrar. Det här betänkandet kan väl
            liknas vid att man sätter upp målskynket men inte kör upp några
            spår för att man ska kunna ta sig dit.
          </note>
          <note>
            Om jag vore i majoritetens kläder skulle jag inte vara speciellt
            stolt över att behöva expediera en så totalt innehållslös proposition
            som den som ligger till grund för det här betänkandet.
          </note>
          <note>
            Övergripande kan man säga att det kustnära fisket och fiskbestånden
            har betydelse för den biologiska mångfalden, och vi är helt överens
            om att det är oerhört viktigt både för fiskbeståndens och för
            fiskets fortlevnad att vi klarar den biologiska mångfalden. Detta
            har också stor betydelse för rekreation, oavsett om man som fritidsfiskare
            lägger ned tiotusentals kronor på sitt intresse eller om man tar
            farfars bambumetspö ur vedboden en gång om året för att sätta
            sig på bryggan och lura några abborrar.
          </note>
          <note>
            Utöver detta är fisket också en näring, som försörjer människor
            i våra kustregioner, som tyvärr inte ges några skarpa förslag
            i det här betänkandet.
          </note>
          <note>
            Om vi tittar historiskt på vad som har hänt kan man säga att
            fiskevattnets betydelse, ekonomiskt, har varierat. Under självförsörjningens
            samhälle var det oerhört viktigt för att man skulle kunna sätta
            mat på bordet åt sin familj. Genom social och ekonomisk utveckling
            blev det sedan mindre betydelsefullt för kustregionerna. Och nu,
            när upplevelseindustrin ökar, kanske det återigen ökar i värde.
          </note>
          <note>
            Det tycker jag gör att konfiskationen av det enskilda fisket
            framstår i ännu mer absurd dager.
          </note>
          <note>
            Centerpartiet föreslår därför att de områden där man upprättar
            fiskevårdsområde ska överta det fria fisket. Det ger möjlighet
            till lokal utveckling samtidigt som det kommer att bidra till
            en långsiktig och vettig finansiering av fiskevården i de områdena.
          </note>
          <note>
            Med detta vill jag yrka bifall till reservation 23.
          </note>
          <note type="speaker">
            Anf. 55 JAN-OLOF LARSSON (s):
          </note>
          <note>
            Herr talman! För 14 dagar sedan, den 1 april, var det premiär
            för torskfisket hemma i Bohuslän efter att det varit förbjudet
            att fiska torsk även med krok. Om någon bara för några år sedan
            hade sagt att det skulle vara förbjudet att fiska torsk på Västkusten
            under delar av året tror jag nog att de flesta hade undrat hur
            det stod till i de övre regionerna. Där har vi genom generationer
            fiskat med såväl krok, ryssjor som nät. Våra gäster från Stockholm,
            Norrland, Skåne och Göteborg har gjort detsamma utan att vi har
            klagat över detta. Vi har sett det som naturligt.
          </note>
          <note>
            Vi ska nu debattera vårt kust- och insjöfiske samt vattenbruk
            inför framtiden. Situationen för den verksamheten har förändrats
            på bara några decennier. Miljöförstöring och ett betydligt effektivare
            fiske har gjort att många bestånd är hotade.
          </note>
          <note>
            Att näringen, som är beroende av att det finns fisk i hav och
            sjöar, har en framtid är jag övertygad om. Men det gäller att
            förvalta resursen på ett bra sätt. Det innebär inte att vi bara
            ska se till att bevara resursen utan att vi kan utveckla den.
          </note>
          <note>
            Fiskets betydelse för glesbygden är stor i dag, och den kan bli
            mångfalt större. Det gäller att utveckla kustfisket, se över möjligheterna
            inom fiskeanknuten turism och inte minst skapa bra förutsättningar
            för vattenbruket. Propositionen innehåller förslag om riktlinjer
            för en nationell politik för kust- och insjöfisket samt vattenbruk.
            Syftet är att stärka dessa verksamheter inom ramen för en ekologisk,
            ekonomisk och socialt hållbar utveckling.
          </note>
          <note>
            Oppositionen framför med emfas hur lite substans och hårda förslag
            propositionen innehåller. Vi lägger ett förslag som ska peka ut
            inriktningen av fiskepolitiken. På ett flertal områden är det
            nödvändigt att fördjupa kunskapen för att återkomma med konkreta
            förslag. Vi är mycket tydliga i propositionen med att vi tror
            på ett yrkesfiske som är hållbart. Vi är övertygade om att fisketurismen
            har en mycket stor utvecklingspotential. Likaså har vattenbruket
            det. Propositionen omfattar många områden. Jag ska ta upp några
            i mitt inlägg.
          </note>
          <note>
            Under det senaste året har det i stort sett rått krig mellan
            yrkesfisket och Fiskeriverket. Anledningen är att yrkesfiskarna
            inte har känt sig delaktiga i de åtgärder som verket vidtagit
            för att utifrån deras synvinkel rädda och stärka bestånden. Resultatet
            har blivit att utvecklingen av redskap, bra underlag för forskningen
            och bred kunskapsinhämtning har avstannat, allt till men för havsmiljön.
          </note>
          <note>
            Förslaget i betänkandet om att inrätta minst fem områden för
            lokal eller regional förvaltning på försök är inte bara bra utan
            nödvändigt. Om vi ska kunna ta till vara den kunskap som finns
            bland forskare, yrkesfiskare, miljöorganisationer med flera är
            det viktigt att vi finner bra former för detta. Det ska vara sådana
            former att det ger möjlighet till påverkan och inflytande för
            att man på så sätt ska kunna ta ansvar för utvecklingen.
          </note>
          <note>
            Vi vet i dag att efterlevnaden av lagar och andra regler är betydligt
            större om de uppfattas som berättigade och välgrundade. Förutsättningen
            för detta är naturligtvis större om intressenterna själva är med
            och jobbar fram dem.
          </note>
          <note>
            Jag har under den senaste tiden besökt ett stort antal yrkesfiskare
            och deras lokalorganisationer och diskuterat propositionen. Jag
            kan konstatera att alla tycker lika illa om den situation som
            rått det senaste året mellan yrkesfisket och myndigheten. Det
            finns ett mycket stort intresse av att delta i och ta ansvar för
            den framtida förvaltningen av våra vatten.
          </note>
          <note>
            I det här sammanhanget vill jag trycka på att propositionen föreslår
            minst fem områden. Detta får inte bli ett tak även om det är en
            försöksperiod där olika former av förvaltning ska provas och utvärderas.
            Vi måste se till att ta till vara den vilja som finns runt vår
            kust att vara delaktig.
          </note>
          <note>
            I motionerna finns det naturligtvis många åsikter på den här
            punkten. Moderaterna uttrycker en viss tveksamhet, om jag uttrycker
            mig milt, över att låta miljöorganisationerna delta i regionala
            eller lokala råd. Argumenten är bland annat deras roll som opinionsbildare
            och att de får någon form av dubbel rösträtt. Jag är övertygad
            om att den kunskap som finns inom miljörörelsen kommer att vara
            till gagn för fisket och havsmiljön. På samma sätt har EU resonerat.
            NGO:er kommer att vara en part i de regionala råd som kommer att
            startas upp.
          </note>
          <note>
            Folkpartiet har föreslagit specifika områden som Koster-Väderö-fjorden,
            där det i dag är en form av lokal förvaltning. Även Gullmarn nämns.
            Själv tror jag inte att vi ska peka ut specifika områden. Jag
            tror ändå att det vore bra om exempelvis ett så stort område som
            Skagerack blir ett sammanhängande regionalt förvaltningsområde
            med undergrupper baserade på de ekologiska förutsättningarna.
            Vi ska alla ha klart för oss att gränsen fyra sjömil inte är en
            biologisk gräns. Därför finns möjligheten att sträcka sig utanför
            denna intill tolv sjömil. En regional samförvaltning är också
            ett bra forum att ta upp frågor om redskapsbegränsningar, fredade
            områden med mera.
          </note>
          <note>
            Bland yrkesfiskarna och i verket har det diskuterats att man
            ska kunna ställa krav på viss kompetens och utbildning, där bland
            annat miljöutbildning ska vara ett krav. Det tycker jag är en
            utmärkt idé. I framtiden kommer det säkert att ställas krav på
            specifik utbildning för att få yrkesfiskelicens. Miljöutbildningen
            är en mycket viktig del i denna kompetens.
          </note>
          <note>
            Inte minst när det ska diskuteras kvotfördelning är regional
            samförvaltning ett bra forum. Regionala kvoter kan vara ett mycket
            starkt instrument för att bevara fiskeflottan i olika områden.
            Propositionen trycker på att Fiskeriverket i högre utsträckning
            bör fördela kvoterade bestånd och att denna fördelning kopplas
            samman med försöken med lokal och regional förvaltning.
          </note>
          <note>
            Fördelning av kvoter kan komma att innebära konflikter, speciellt
            om, som det föreslås i propositionen, särskild hänsyn ska tas
            till den regionala utvecklingen. Det finns ju olika sätt att fördela
            kvoter, allt från att alla får fiska på samma kvot till att den
            är fördelad individuellt och är överförbar, så kallad ITQ.
          </note>
          <note>
            Både Moderaterna och Folkpartiet är för ITQ. Moderaterna använder
            Island som det goda exemplet. Just där har ITQ sett till att nästan
            hela fiskeflottan gått i sank. Det är inget vidare gott exempel,
            tycker jag. För närvarande håller de på att ompröva systemet.
          </note>
          <note>
            England införde ITQ på vissa arter. Dessa ITQ:er blev snabbt
            uppköpta av spanjorerna, och engelska fiskare fick gå i land.
          </note>
          <note>
            ITQ-systemet och en bra kustfiskepolitik går inte ihop. Men det
            är detta som moderater och folkpartister vill ha. Fiskarkåren
            har däremot avslagit ett sådant kvotsystem, eftersom de inser
            faran för svenskt fiske.
          </note>
          <note>
            Fisketurismen är i dag en näring som har stora möjligheter att
            växa och bidra till en ökad sysselsättning i våra utflyttningsbygder.
            Sverige har en av Europas längsta kuster. Vi har över 90 000 sjöar
            större än en hektar, och vi har en mängd vattendrag. Vi har naturliga
            förutsättningar som få länder kan erbjuda. Det gäller att utveckla
            den resursen.
          </note>
          <note>
            Fisketurismen har av många inte setts som den utvecklingsbara
            näring som den är. En förutsättning är naturligtvis att vi lyckas
            förvalta våra bestånd längs vår kust, i våra sjöar och vattendrag.
            Fisketurismen är också en näring som mycket väl kan vara ett komplement
            för yrkesfiskaren.
          </note>
          <note>
            I frågan om fisketurismen hamnar naturligtvis den alltid lika
            infekterade frågan om fritt handredskapsfiske. För en bohuslänning
            som jag har det varit lite svårt att ta till sig frågeställningen,
            eftersom vi som bor vid havet har i generna att alla ska kunna
            fiska fritt såväl med krok som med garn. Jag har ändå försökt
            att sätta mig in i vattenägarnas argumentation och har en viss
            förståelse för dem som försöker bygga upp en egen näringsverksamhet
            grundad på sin vattenrätt när de ser andra fisketurismföretag
            använda deras vatten för att tjäna pengar utan att bry sig om
            hur bestånden ska vårdas. Därför anser jag att den utredare som
            ska se över fisketurismens möjligheter och hinder ska ha med i
            uppdraget att även se över denna fråga. Det måste inte betyda
            att det fria handredskapsfisket för gemene man behöver inskränkas.
          </note>
          <note>
            Vattenbruket är en av de näringar som har störst tillväxt i världen.
            En allt större del av den fisk som går till livsmedel produceras
            av vattenbruket.
          </note>
          <note>
            Sverige har stora möjligheter att utveckla vattenbruket. Med
            förändrad fodersammansättning och utfodringsteknik är det helt
            riktigt att tillståndsgivningen ska baseras på närsaltsutsläppen
            i stället för anläggningens storlek. Att vattenbruket ska tas
            med i översiktsplanerna gör att vi tar ytterligare ett steg i
            rätt riktning.
          </note>
          <note>
            Det är bra att regeringen ser över möjligheterna att utveckla
            musselodlingarna. Förutom att dessa kan ge ett bra tillskott till
            sysselsättningen har de också mycket positiva miljöeffekter. För
            dessa är närsalterna inte ett problem utan en tillgång.
          </note>
          <note>
            Konsumentpolitiska mål är ett av de tre nya mål som är föreslagna
            i propositionen.
          </note>
          <note>
            Dagens konsumenter kräver information om hur olika produkter
            är producerade, om det har skett på ett miljövänligt sätt och
            var produkten kommer ifrån. Konsumenternas miljö- och kvalitetsmedvetande
            ställer också krav på fisket att det sker med selektiva redskap,
            att det inte sker på hotade bestånd med mera.
          </note>
          <note>
            Detta har också yrkesfiskarna tagit till sig. Om ett par veckor
            kommer den första svenskfångade Kravmärkta havsprodukten på de
            svenska diskarna. Det är Kravmärkta räkor från Koster-Väderöfjorden.
            Senare i höst kommer det förmodligen Kravmärkt krabba från Hallandsfiskarna.
            Detta är tydliga tecken på att fiskarna har tagit till sig konsumenternas
            oro för havsmiljön. Kravmärkning och en bra ursprungsmärkning
            kommer att gynna det svenska fisket.
          </note>
          <note>
            Herr talman! Jag ser att talartiden är ute. Jag hade en del kommentarer
            till de inlägg som har varit, men jag får försöka ta det i replikerna.
          </note>
          <note>
            Jag har berört en del punkter i betänkandet, ett betänkande som
            i sin helhet står för en tro på det svenska fisket och vattenbruket.
            Jag yrkar bifall till utskottets förslag och avslag på samtliga
            reservationer.
          </note>
          <note>
            Föredrogs
          </note>
          <note>
            Ajournering
          </note>
          <note>
            Kammaren beslutade kl. 13.52 på förslag av förste vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            10 § Frågestund
          </note>
          <note type="speaker">
            Anf. 56 ANDRE VICE TALMANNEN:
          </note>
          <note>
            Vi ska börja med frågestunden. Följande statsråd kommer att delta:
            statsrådet Pär Nuder, näringsminister Leif Pagrotsky, statsrådet
            Gunnar Lund, statsrådet Berit Andnor och statsrådet Morgan Johansson.
          </note>
          <note>
            Statsrådet Pär Nuder besvarar såväl allmänpolitiska frågor som
            frågor inom sitt eget ansvarsområde. Frågor till övriga statsråd
            förutsätts beröra deras ansvarsområden inom regeringen.
          </note>
          <note>
            Ny svensk EU-kommissionär
          </note>
          <note type="speaker">
            Anf. 57 CARL B HAMILTON (fp):
          </note>
          <note>
            Fru talman! Min fråga är riktad till statsrådet Pär Nuder i statsministerns
            kansli. Den gäller regeringens oförmåga att komma till skott i
            fråga om svensk EU-kommissionär och samrådet med riksdagen om
            en ny svensk EU-kommissionär.
          </note>
          <note>
            Det formella är att det finns en samrådsplikt för regeringen
            med Utrikesnämnden i denna fråga. Man bör samråda med EU-nämnden
            och man har informationsplikt i EU-nämnden. Riksdagen måste alltså
            på olika sätt vara involverad och med i denna process.
          </note>
          <note>
            Men den här processen verkar ha gått i stå. Vilken är tidsplanen,
            Pär Nuder? Vilka kriterier används i beredningsarbetet med denna
            fråga? Ett antal partiledare som sitter i Utrikesnämnden har skrivit
            brev i frågan till regeringen. Varför svarar inte regeringen?
            Den förefaller inte bara saktfärdig utan närmast beslutsförlamad
            i denna fråga. Finns det en strategi? Finns det en beredningsprocess,
            Pär Nuder?
          </note>
          <note type="speaker">
            Anf. 58 Statsrådet PÄR NUDER (s):
          </note>
          <note>
            Fru talman! Självfallet finns det en beredningsprocess och självfallet
            ska samråd ske med riksdagens partier i den här frågan. Det är
            av oerhört stor betydelse för Sverige vem som är Sveriges kommissionär
            eller rättare sagt vem som ska vara den svenske deltagaren i EU-kommissionens
            arbete framöver.
          </note>
          <note>
            Carl B Hamilton kan vara lugn. Regeringen kommer att ta kontakt
            med riksdagen i god tid innan det blir aktuellt att utse svensk
            kommissionär för nästkommande mandatperiod.
          </note>
          <note type="speaker">
            Anf. 59 CARL B HAMILTON (fp):
          </note>
          <note>
            Fru talman! I riksdagens EU-nämnd i går ställde jag samma fråga
            till utrikesminister Laila Freivalds. Med en gallisk gest sade
            hon: Jag blir svaret skyldig. Hon hade ingen aning om när och
            hur EU-kommissionären ska utses.
          </note>
          <note>
            Samma svar ger ju Pär Nuder nu. Det förefaller som om statsministern
            är den som sitter med alla korten väldigt tätt intill bröstet
            i denna fråga. Men han förefaller samtidigt vara viljelös, vacklande
            och obeslutsam när han inte kommer till riksdagens samrådsprocess
            i den här frågan. Han kanske också drivs av personliga lakuner,
            vad vet jag.
          </note>
          <note>
            Jag tror att det är väldigt viktigt för Sverige som medlemsland
            i Europeiska unionen med ett tydligt och tidigt besked i denna
            fråga. Kom till skott! Se till att snarast samråda med riksdagen,
            Pär Nuder och regeringen!
          </note>
          <note type="speaker">
            Anf. 60 Statsrådet PÄR NUDER (s):
          </note>
          <note>
            Fru talman! Jag är helt övertygad om att Carl B Hamilton, som
            den förslagne och kunnige politiker han är, är väl medveten om
            hur tidtabellen ser ut, nämligen att den nya kommissionen ska
            tillträda den 1 november.
          </note>
          <note>
            Jag är som sagt inte alls svaret skyldig utan svaret är att riksdagen
            kommer att bli föremål för samråd med regeringen i den här frågan.
          </note>
          <note>
            Individuell föräldraförsäkring
          </note>
          <note type="speaker">
            Anf. 61 GUDRUN SCHYMAN (v):
          </note>
          <note>
            Fru talman! Jag vill ställa en fråga till barn- och familjeminister
            Berit Andnor. Den gäller naturligtvis föräldraförsäkringen.
          </note>
          <note>
            Vi har diskuterat den tidigare, både här i kammaren och även
            utanför. Det pågår en livaktig, mycket vital debatt om den här
            frågan. Senast i dag kan vi på DN Debatt läsa ett antal så kallat
            tunga socialdemokratiska ordförande i olika organisationer som
            också har gett sig in i debatten. Det finns ju många röster, och
            de är ganska höga.
          </note>
          <note>
            Många är vi som har förvånats över familjeministerns hållning
            i den här frågan och som inte riktigt kan begripa den motsättning
            som familjeministern ofta målar upp mellan det som ska vara barnens
            bästa och det som är jämställdhet, nämligen att vi också får ett
            uttag av föräldraförsäkringen som speglar bägge föräldrarnas ansvar.
            En individualiserad föräldraförsäkring skulle ju bygga på insikten
            att ett föräldraskap är en relation som är hundraprocentig.
          </note>
          <note>
            Jag skulle vilja fråga: Hur är det med barnets bästa, kan det
            verkligen komma i konflikt med jämställdheten?
          </note>
          <note type="speaker">
            Anf. 62 Statsrådet BERIT ANDNOR (s):
          </note>
          <note>
            Fru talman! Jag tycker att det är utomordentligt att vi har en
            bred och vital debatt i denna fråga, eftersom det är en angelägen
            försäkring som vi diskuterar. Det handlar om att göra det möjligt
            för föräldrar att kunna kombinera arbete med familj. Det handlar
            också om att se till barnets bästa. Jag ser ingen motsättning
            i detta. Jag gör inte det. Däremot har jag problematiserat debatten
            därför att en fullt kvoterad föräldraförsäkring skulle innebära
            att det inte skulle finnas några möjligheter längre för föräldrar
            att överlåta dagar till varandra.
          </note>
          <note>
            I förra veckan beslutade regeringen om direktiv till en utredning
            som ska se över föräldraförsäkringen och se vad en ytterligare
            kvotering av föräldraförsäkringen skulle innebära, vilka konsekvenser
            det skulle få. Fakta är nämligen att 34 % av alla pappor inte
            tar ut en enda dag under de första två åren av barnets liv.
          </note>
          <note type="speaker">
            Anf. 63 GUDRUN SCHYMAN (v):
          </note>
          <note>
            Fru talman! Nej, just detta faktum skulle kanske mana till en
            viss eftertanke. Vi utgår från att föräldraskapet är en relation.
            Den är naturligtvis individuell och den är hundraprocentig. Man
            kan inte förhandla om en relation. Lika lite som jag kan be någon
            att äta för mig kan jag be någon att älska för mig. Man kan sköta
            relationen bra eller dåligt men man kan aldrig överlåta den på
            någon annan. Det är alltså inte förhandlingsbart att vara förälder.
          </note>
          <note>
            Vi vill alla ha ett arbete med en egen lön att leva på. För att
            det ska vara möjligt, oavsett om vi är män eller kvinnor, behöver
            vi ha en bra föräldraförsäkring. Det är väl det som borde vara
            grunden i en modern familjepolitik, att vi faktiskt är enskilda
            individer. Den försäkring som ska garantera oss att vara också
            enskilda individer som föräldrar bör naturligtvis anpassas så
            att den blir som alla andra försäkringar, nämligen individuell.
          </note>
          <note>
            Jag kan inte förstå familjeministerns hållning.
          </note>
          <note type="speaker">
            Anf. 64 Statsrådet BERIT ANDNOR (s):
          </note>
          <note>
            Fru talman! Det är egentligen ingen fråga som Gudrun Schyman
            ställer utan helt och hållet ett pläderande för en uppfattning
            som Gudrun Schyman har i denna fråga.
          </note>
          <note>
            Låt mig säga att vi är helt ense. Föräldraförsäkringen är till
            för att föräldrarna ska kunna kombinera arbete med familj. Den
            är också till för barnens bästa. Den är flexibel. Det finns inget
            land som har en så fantastisk föräldraförsäkring som vi har, både
            i längd och omfattning.
          </note>
          <note>
            Fakta är att män tyvärr tar ut alldeles för få dagar. De tar
            inte ens i full utsträckning ut de tio pappadagarna. Det är bara
            lite drygt 70 % av alla pappor som tar ut dem samma sak med den
            redan kvoterade pappamånaden. Det är tyvärr så att alla pappor
            inte tar ut de här dagarna.
          </note>
          <note>
            Jag tycker att vi ska titta över detta i den utredning som vi
            har fattat beslut om och väga de olika fördelarna och nackdelarna
            mot varandra så att vi vet vad vi gör innan vi ändrar någonting
            som ändå är så oerhört centralt och viktigt för en bra familjepolitik.
          </note>
          <note>
            Uppförandekod i näringslivet
          </note>
          <note type="speaker">
            Anf. 65 SVEN-ERIK ÖSTERBERG (s):
          </note>
          <note>
            Fru talman! Jag ska rikta min fråga till statsrådet Gunnar Lund.
          </note>
          <note>
            Jag läste nyligen att Gunnar Lund var i Bryssel för att diskutera
            frågor om företagsstyrning och etik inom näringslivet med EU-kommissionär
            Bolkestein. Med på resan var också Erik Åsbrink som leder den
            så kallade Förtroendekommissionen. Denna förtroendekommission
            kommer inom kort att leverera sitt slutbetänkande där det förväntas
            ingå en så kallad uppförandekod. Det är bra, tycker jag. Sverige
            hör till de sista länderna inom EU som skaffar sig en uppförandekod.
          </note>
          <note>
            En viktig del av koden handlar om reglering av löner, bonusar
            och övriga ersättningar. Statsrådet har efter resan sagts överväga
            ett lagförslag om att direktörernas löner och ersättningar måste
            godkännas av bolagsstämman. Erik Åsbrink är dock enligt samma
            medieuppgifter kritisk till en lag som säger att bolagsstämman
            i efterhand ska godkänna löner och ersättningar. Jag vill därför
            ställa två frågor till statsrådet.
          </note>
          <note>
            För det första: Är det i huvudsak lagstiftningsvägen eller självregleringsvägen
            som är aktuell för Sveriges del?
          </note>
          <note>
            För det andra: Hur blir det egentligen med bolagsstämmans makt
            över löner, bonusar och ersättningar?
          </note>
          <note type="speaker">
            Anf. 66 Statsrådet GUNNAR LUND (s):
          </note>
          <note>
            Fru talman! Det är riktigt att jag i förra veckan reste till
            Bryssel. Det var just för att ta initiativ till att vi i Europa
            tillsammans med andra europeiska regeringar ska jobba mer med
            frågor om att återskapa och förstärka förtroendet i näringslivet.
            Det är nödvändigt inte bara här hos oss i Sverige det är vi av
            goda skäl upptagna av hos oss men även i andra länder. Det finns
            en hel del vi kan uträtta på europeisk nivå.
          </note>
          <note>
            Jag tror för vår del i Sverige att det måste bli fråga om en
            kombination av självreglering och lagstiftning. Vi har en rätt
            god tradition av självreglering i Sverige. Den ska vi bygga vidare
            på, men det är inte säkert att den räcker till. Då måste vi ta
            till lagstiftning, till exempel att ge bolagsstämman ett större
            inflytande över de ersättningssystem som bestäms i företagen.
          </note>
          <note type="speaker">
            Anf. 67 SVEN-ERIK ÖSTERBERG (s):
          </note>
          <note>
            Fru talman! Jag skulle också vilja fråga om statsrådet i övrigt
            kan redogöra för resultatet av diskussionen med Bolkestein. Är
            det aktuellt med EU-lagstiftning på förtroendeområdet eller med
            en gemensam uppförandekod för alla europeiska företag?
          </note>
          <note type="speaker">
            Anf. 68 Statsrådet GUNNAR LUND (s):
          </note>
          <note>
            Fru talman! Jag tror att det även på europeisk nivå blir fråga
            om en kombination av lagstiftning och självreglering. Det kan
            handla om regelrätta så kallade direktiv, det vill säga lagstiftning,
            och det kan också handla om rekommendationer.
          </note>
          <note>
            När det gäller koder, som för övrigt Erik Åsbrinks förtroendekommission
            håller på att ta fram, finns sådana runtom i flertalet EU-länder
            i dag. Men jag tror inte att man ska göra någon gemensam europeisk
            kod. Det skulle ta för mycket tid och möda och knappast stå i
            proportion till resultatet. Däremot tror jag att man måste skapa
            ett gemensamt europeiskt forum där regeringarna och näringslivet
            kan komma till tals för att just dryfta hur sådana koder ska kunna
            administreras och övervakas. Det talade jag med Bolkestein om,
            och vi var överens om att det vore en god idé.
          </note>
          <note>
            Dagmammor
          </note>
          <note type="speaker">
            Anf. 69 ROSITA RUNEGRUND (kd):
          </note>
          <note>
            Fru talman! Jag vill ställa min fråga till statsrådet Berit Andnor.
          </note>
          <note>
            Dagmammorna har minskat i Sverige. Sedan 1990-talet har dagmammorna
            minskat med två tredjedelar. Hur ser Berit Andnor, som familjeminister,
            på att denna viktiga yrkesgrupp håller på att försvinna?
          </note>
          <note type="speaker">
            Anf. 70 Statsrådet BERIT ANDNOR (s):
          </note>
          <note>
            Fru talman! Låt mig säga till Rosita Runegrund att situationen
            ser lite olika ut över landet. För bara någon månad sedan var
            jag i Värmdö kommun. I Värmdö kommun har man ganska många dagmammor,
            och det fungerar alldeles utmärkt. Men det ser olika ut. Det är
            upp till varje kommun att besluta om vilken sammansättning kommunen
            vill ha inom den barnomsorg kommunen är ansvarig för. Jag ser
            dagmammor som en viktig del i att ha en god barnomsorg som också
            är flexibel och kan anpassas efter de olika behov barn kan ha.
          </note>
          <note type="speaker">
            Anf. 71 ROSITA RUNEGRUND (kd):
          </note>
          <note>
            Fru talman! Det visar på att familjeministern tycker att denna
            yrkesgrupp är viktig.
          </note>
          <note>
            Angående valfriheten inom barnomsorgen ställer jag följande följdfråga
            till Berit Andnor. Vad avser hon att göra för att vi ska kunna
            behålla denna yrkesgrupp?
          </note>
          <note type="speaker">
            Anf. 72 Statsrådet BERIT ANDNOR (s):
          </note>
          <note>
            Fru talman! Som jag sade i mitt tidigare svar är det en fråga
            som avgörs i respektive kommun. Jag tycker också att det så ska
            förbli. Jag vill bara betona att jag ser dagmammorna som en viktig
            del i barnomsorgen och att de bidrar till den flexibilitet som
            kan vara nödvändig men också till att upprätthålla en god barnomsorg
            av god kvalitet.
          </note>
          <note>
            Förmögenhetsskatten
          </note>
          <note type="speaker">
            Anf. 73 NICLAS LINDBERG (s):
          </note>
          <note>
            Fru talman! Jag tänkte ställa min fråga om förmögenhetsskatten
            till statsrådet Pär Nuder.
          </note>
          <note>
            Vi som lyssnade på debatten om vårpropositionen under förmiddagen
            fick höra ett antal talare som gjorde sig mer eller mindre lustiga
            över de tillväxtsamtal som regeringen har fört med olika organisationer.
            Vi kunde i någon mån höra samma talare raljera över vad som ska
            hända med förmögenhetsskatten i framtiden.
          </note>
          <note>
            Därför vill jag ge statsrådet tillfälle att klargöra vilken inriktning
            regeringen har när det gäller förmögenhetsskatten i framtiden.
          </note>
          <note type="speaker">
            Anf. 74 Statsrådet PÄR NUDER (s):
          </note>
          <note>
            Fru talman! Det gör jag mer än gärna, även om jag tycker att
            förmögenhetsskatten tar en oproportionerligt stor del i den offentliga
            debatten. Det är en skatt bland många skatter, och det är en åtgärd
            bland många åtgärder för att få upp tillväxten i Sverige. Men
            den har inte alls den betydelse som den allmänna debatten kan
            ge vid handen.
          </note>
          <note>
            Icke förty finns det skäl att diskutera förmögenhetsskatten.
            Den är illa konstruerad som den är i dag. LO:s chefekonom P.-O.
            Edin, som har utrett frågan, har sagt att det är en skatt som
            i stor utsträckning är frivillig för den den var tänkt att träffa,
            nämligen de allra rikaste.
          </note>
          <note>
            Regeringens utgångspunkt är att förmögenhetsskatten bör reformeras.
            Den var inte tänkt att träffa så många villaägare som i dag tvingas
            att betala förmögenhetsskatt. Den var inte heller tänkt att ha
            ett antal undantag och ge möjligheter till skatteplanering. Det
            här är regeringens utgångspunkter i de fortsatta diskussioner
            som vi har med samarbetspartierna inför budgetpropositionen i
            höst. Då kommer regeringen att lägga fram förslag om justeringar
            i förmögenhetsskatten och i andra skatter.
          </note>
          <note>
            Tillväxt
          </note>
          <note type="speaker">
            Anf. 75 JÖRGEN JOHANSSON (c):
          </note>
          <note>
            Fru talman! Min fråga riktar sig till näringsministern. Eller
            ska vi säga tillväxtministern?
          </note>
          <note>
            Vi behöver ett bra samhällsklimat i Sverige där alla aktörer
            drar åt samma håll för att vi ska få den tillväxt vi alla försöker
            åstadkomma. Det var också grunden till regeringens tillväxtsamtal.
            Nu verkar tillväxtsamtalen ha självdött. Kritik riktas från Svenskt
            Näringsliv, och kritik riktas från Kommun- och Landstingsförbunden.
            Någonting verkar ha gått snett i samtalen.
          </note>
          <note>
            Hur ska regeringen agera för att återskapa det förtroende som
            otvivelaktigt behövs för att man ska kunna skapa en långsiktig
            ekonomisk-politisk strategi för Sverige?
          </note>
          <note type="speaker">
            Anf. 76 Näringsminister LEIF PAGROTSKY (s):
          </note>
          <note>
            Fru talman! Jörgen Johansson bygger sin fråga på att det i utgångsläget
            råder en förtroendekris. Det är inte min bild. Sverige är ett
            litet land med korta avstånd mellan beslutsfattare i olika delar
            av samhället. Det ska vara en tillgång för Sverige. Vi har korta
            avstånd, och vi diskuterar mycket med varandra i många frågor.
          </note>
          <note>
            I en del frågor har det varit hårda bud i den offentliga debatten.
            I en del frågor råder olikheter mellan oss. Men det är väl ett
            hälsotecken att på de områdena pratar vi med varandra på ett analytiskt
            och intresserat sätt för att förstå varandras positioner. Jag
            har för min del respekt för att man i näringslivet är otålig för
            att få de saker genomförda som man vill ha genomförda. Man kanske
            inte är lika kunnig som vi i den här kammaren om hur lång tid
            det tar med processer i det politiska systemet.
          </note>
          <note>
            Jag räknar med att vi kommer att kontinuerligt vidareutveckla
            den fördel det innebär för Sverige att vara ett litet land med
            täta relationer mellan olika sektorer.
          </note>
          <note type="speaker">
            Anf. 77 JÖRGEN JOHANSSON (c):
          </note>
          <note>
            Fru talman! Jag tackar för svaret. Jag upplever en öppenhet från
            ministerns sida. Det är en öppenhet jag tycker är bra. Samtidigt
            konstaterar jag att i de uttalanden som Svenskt Näringsliv har
            gjort är man mycket hård i kritiken mot regeringens sätt att hantera
            frågan.
          </note>
          <note>
            Otvivelaktigt är det så att en hel del av de frågor Svenskt Näringsliv
            lyfter fram, exempelvis satsningarna på de små och medelstora
            företagen, rör en nyckelgrupp i diskussionen om tillväxt för Sverige.
            Det vore bra om man tog till sig de signalerna. Precis som ministern
            säger är det otvivelaktigt så att vi alla måste dra åt samma håll
            för att lyckas.
          </note>
          <note type="speaker">
            Anf. 78 Näringsminister LEIF PAGROTSKY (s):
          </note>
          <note>
            Fru talman! Jag kan intyga att jag i långa stycken tycker likadant
            som Jörgen Johansson.
          </note>
          <note>
            Vi pratar i kammaren ofta om umgängesklimatet i Stockholm på
            riksnivå. Jag vill också gärna lyfta fram det goda samarbetsklimat
            som ofta råder ute i landet mellan våra kommunalmän och det lokala
            näringslivet, mellan våra högskolor i landet och det lokala näringslivet
            och vilket styrkebälte detta är för Sverige. Men också på riksnivå
            samarbetar vi i vardagen kring mängder av viktiga frågor för Sverige
            långt bort från rubriker och polemiker. Det är om framtidens forskningspolitik,
            om hur vi kan stärka Sveriges namn i världen, hur vi arbetar för
            att stärka Sveriges intressen i det europeiska samarbetet på mängder
            av områden.
          </note>
          <note>
            Min bild av samarbetet är inte densamma som de tillspetsade rubrikernas
            bilder av enstaka invektiv som flyger genom luften. Jag prioriterar
            att prata väl om samarbetsklimatet i Sverige och om den goda vilja
            som jag ser på väldigt många håll runtom i det svenska näringslivet
            att föra just den typen av samtal som du och jag efterlyser.
          </note>
          <note>
            Rätten till bostad
          </note>
          <note type="speaker">
            Anf. 79 OWE HELLBERG (v):
          </note>
          <note>
            Fru talman! Jag har en fråga till Morgan Johansson.
          </note>
          <note>
            Det finns ca 10 000 hemlösa i Sverige, och i en del kommuner
            blir de raskt fler. I Gävle har de ökat från 50 till 200 under
            de senaste två åren. Detta är en skam för vårt välfärdssamhälle.
          </note>
          <note>
            I en skriftlig fråga till ministern undrade jag om han ville
            stärka socialtjänstlagen när det gäller rätten till bostad för
            alla eftersom den i dag omfattar bara vissa grupper.
          </note>
          <note>
            Ministerns svar var något uppgivet. Han hävdade att det finns
            andra lagar där rätten till en bostad kan prövas och att kommunerna
            i remissvaren till Hemlösekommitténs betänkande beklagade sig
            över att de tvingas ta ansvar för de hemlösa, vilket de sade sig
            inte kunna leva upp till.
          </note>
          <note>
            Frågan blir då vilken annan lagstiftning det är som ministern
            hänvisar till och vilka andra åtgärder som han tänker vidta för
            att få bukt med hemlösheten.
          </note>
          <note type="speaker">
            Anf. 80 Statsrådet MORGAN JOHANSSON (s):
          </note>
          <note>
            Fru talman! Det är alldeles riktigt som Owe Hellberg säger, att
            hemlöshetsproblematiken är en mycket allvarlig fråga för Sverige.
          </note>
          <note>
            Bilden ser olika ut i olika delar av landet. Jag var till exempel
            i Norrköping för bara någon månad sedan, och där kunde man redovisa
            ett minskat antal hemlösa. Det rörde sig nästan om en halvering
            på några år.
          </note>
          <note>
            I mitt arbete prioriterar jag framför allt frågan om resurstilldelning.
            Jag noterar till exempel att man sedan 1999 har ökat antalet anställda
            totalt sett i kommunsektorn med 85 000 personer. Ändå har insatserna
            för missbrukarvård, som ju är en del av den här problematiken,
            minskat med nästan 20 %, det vill säga med 1 miljard.
          </note>
          <note>
            Därför är inriktningen från regeringens sida att försöka komma
            till roten med problemen. Då handlar det om satsningar på psykiatrin,
            på missbrukarvård och också på bostadsbyggande. Det är mitt svar.
          </note>
          <note type="speaker">
            Anf. 81 OWE HELLBERG (v):
          </note>
          <note>
            Fru talman! Ministern svarade inte på frågan om vilken annan
            lagstiftning som ministern hänvisar till.
          </note>
          <note>
            Man ska inte blanda ihop korten här. Rätt till en bostad har
            man oavsett vilka andra problem man har. Man kan inte bota det
            ena först och sedan få en bostad. Så ska det naturligtvis inte
            fungera.
          </note>
          <note>
            Det här är ett strukturellt problem. Det finns ingen annan lagstiftning
            som ger rätt till bostad. De hemlösa är väldigt oskyddade. De
            kan inte ens ställa sig i kö vid ett kommunalt bostadsbolag.
          </note>
          <note>
            Det stora problemet är att regeringen inte har någon helhetssyn
            i bostadspolitiken. En minister sköter hemlösheten, en annan sköter
            bostadsbidragen, en tredje har hand om kommunernas ansvar, en
            fjärde ansvarar för socialtjänstlagen och en femte har andra uppgifter.
          </note>
          <note>
            Ta ett strukturellt grepp om bostadspolitiken och se detta som
            en del i den frågan!
          </note>
          <note type="speaker">
            Anf. 82 Statsrådet MORGAN JOHANSSON (s):
          </note>
          <note>
            Fru talman! Det fel som Owe Hellberg gör är att han gör hemslöshetsfrågan
            till bara en bostadspolitisk fråga, och det är det till en viss
            del. Vi kan jobba med de bostadspolitiska instrument som vi har,
            till exempel att se till att det byggs fler hyresrätter, för där
            finns det ofta en brist. Man kan också jobba med de kommunala
            bostadsbolagen för att se till att de blir bättre och tar ett
            mer aktivt ansvar för de sociala frågorna på ett mycket bättre
            sätt än vad de har gjort hittills.
          </note>
          <note>
            Men hemlösheten handlar inte bara om bostadspolitik, utan det
            handlar också om de grundläggande sociala aspekterna i vårt samhälle.
            Det handlar om missbrukarvård, om psykiatri och kanske om andra
            stora viktiga sociala insatser som måste göras.
          </note>
          <note>
            Bredda gärna debatten och se inte bara till bostadspolitiken,
            även om det är en viktig del! Min inriktning är att det inte är
            värdigt en välfärdsstat att människor tvingas bo under broar och
            i portuppgångar. Något av de viktigaste som vi ska göra under
            de kommande åren är att lyfta fram socialpolitiken generellt sett,
            och då är hemlösheten en av de angelägnaste frågor som vi ska
            driva.
          </note>
          <note>
            Resurser till rättsväsendet
          </note>
          <note type="speaker">
            Anf. 83 HILLEVI ENGSTRÖM (m):
          </note>
          <note>
            Fru talman! Min fråga riktar sig till statsrådet Pär Nuder.
          </note>
          <note>
            I partiledardebatten den 21 januari sade statsministern: Vi ska
            inte misslyckas i kampen mot våld, kriminalitet, osäkerhet och
            otrygghet därför att vi har bristande resurser. Han sade också
            att resurser i mångmiljardklassen ska föras över till kampen mot
            de inre hoten.
          </note>
          <note>
            Men i dagens budgetproposition kan man se att det endast tillförs
            200 miljoner till rättsväsendet och att de ska gå till kriminalvården
            för utbyggnad av flera häktesplatser. 200 miljoner förslår ju
            inte särskilt långt. Det är väl ungefär vad folkmordskonferensen
            i januari kostade.
          </note>
          <note>
            Vi vet ju alla att de reella behoven är mångdubbelt större, inte
            minst inom polisen för att man ska kunna anställa de nyutbildade
            poliser som går på Polishögskolan just nu.
          </note>
          <note>
            Min fråga blir då: Hur går den här ekvationen ihop? Vilken verksamhet
            inom polis, åklagarväsende eller domstolsväsende ska skära ned
            på sin verksamhet när man inte tillför de resurser som faktiskt
            fordras?
          </note>
          <note type="speaker">
            Anf. 84 Statsrådet PÄR NUDER (s):
          </note>
          <note>
            Fru talman! Statsministern sade i partiledardebatten att det
            krävs en omfördelning av resurserna inom det som lite udda brukar
            kallas för nattväktarstaten. När vi inte har stora yttre hot och
            när de inre hoten växer, då finns det skäl att diskutera fördelningen
            av resurser mellan å ena sidan Försvarsmakten och å andra sidan
            det samlade rättsväsendet.
          </note>
          <note>
            Den processen är vi just nu inne i. Inom ramen för Försvarsberedningen
            diskuterar vi hur resurser ska kunna minskas inom försvarssektorn
            när vi nu inte har så stora yttre hot. Nästa steg blir att diskutera
            hur dessa resurser ska föras över till den sektor som har ansvar
            för de inre hoten.
          </note>
          <note>
            Det vore väldigt bra om Moderaterna var med i den processen och
            var med om att föra resurser från Försvarsmakten till rättsväsendet,
            för där behövs det sannerligen ökade resurser.
          </note>
          <note type="speaker">
            Anf. 85 HILLEVI ENGSTRÖM (m):
          </note>
          <note>
            Fru talman! Resurserna till rättsväsendet behövs ju tämligen
            omgående. Man behöver kunna planera sin verksamhet. Nu står polisen
            inför hotet att tvingas säga upp en hel del civilanställd personal
            för att över huvud taget ha råd att nyanställa de poliser som
            går på Polishögskolan. Det får till följd att det blir poliser
            som gör civilanställdas arbeten dyrare och sämre.
          </note>
          <note>
            Jag tycker att det är angeläget att man kommer till skott i den
            här frågan ganska snart, därför att man måste kunna planera verksamheten.
            Vi ser ju att våldsbrotten i Sverige ökar.
          </note>
          <note>
            Jag vill gärna höra om det finns någon tidsplan för när det här
            kan tänkas komma.
          </note>
          <note type="speaker">
            Anf. 86 Statsrådet PÄR NUDER (s):
          </note>
          <note>
            Fru talman! Tidsplanen för omallokeringen mellan olika sektorer
            är fastlagd av Försvarsberedningen.
          </note>
          <note>
            Jag vill gärna tolka detta som att Moderaterna vill vara med
            i arbetet med att föra resurser från Försvarsmakten till rättsväsendet.
            Det vore tacknämligt om vi kunde nå breda samförståndslösningar
            både kring Försvarsmaktens och rättsväsendets utformning och storlek
            i framtiden.
          </note>
          <note>
            Här finns väldigt mycket att göra. Jag väljer att tolka frågan
            på ett positivt sätt, att Moderaterna nu har ändrat sin uppfattning
            och är beredda att föra resurser från Försvarsmakten till rättsväsendet.
          </note>
          <note>
            Vattenfalls satsning på förnybar energi
          </note>
          <note type="speaker">
            Anf. 87 HELENA HILLAR ROSENQVIST (mp):
          </note>
          <note>
            Fru talman! Jag har en fråga till Leif Pagrotsky.
          </note>
          <note>
            Enligt riksdagsbeslut 1997 ska Vattenfall genom sina investeringar
            stödja förnybar el och vara en viktig spelare i omställningen
            till ett uthålligt energisystem. Men Vattenfall gör raka motsatsen
            genom att satsa på mer fossil kraft och mer kärnkraft, och det
            gör man genom att öka effekten i Ringhals och genom att återstarta
            ett 40 år gammalt oljekraftverk i Stenungsund. Det senare skulle
            medföra 2 ½ miljoner ton koldioxid per år i utsläpp.
          </note>
          <note>
            Lena Sommestad liksom förre energiminister Anders Sundström har
            kritiserat Vattenfall. I en intervju säger han att Vattenfall
            saknar tydlig styrning från ägarna.
          </note>
          <note>
            Då vill jag fråga näringsministern om han också tycker att Vattenfall
            behöver göra en kursändring och vad han i så fall tänker göra
            för att få den till stånd.
          </note>
          <note type="speaker">
            Anf. 88 Näringsminister LEIF PAGROTSKY (s):
          </note>
          <note>
            Fru talman! Vattenfall är nog statens allra största företag.
            Vattenfall har oerhört stor betydelse för Sverige i väldigt många
            avseenden, för tillväxten, för jobben, för miljön och för den
            långsiktiga utvecklingen. Det är väldigt viktigt att företaget
            sköts med omdöme och effektivitet.
          </note>
          <note>
            En av de allra viktigaste uppgifterna som Vattenfall har är att
            delta i framkant på den omställning av energisystemet som Sverige
            ska genomgå framöver.
          </note>
          <note>
            Därför är det ett tydligt krav på Vattenfall, som jag vet att
            de jobbar med, att jobba intensivt med förnybar energi. Den bild
            som Hillar Rosenqvist gav var ju selektiv. Hon nämnde inte det
            utomordentligt stora program som de har för att investera i det
            förnybara energislaget vattenkraft till exempel.
          </note>
          <note>
            Det är ytterligare saker som jag ska återkomma till om jag får
            ytterligare ett inlägg.
          </note>
          <note type="speaker">
            Anf. 89 HELENA HILLAR ROSENQVIST (mp):
          </note>
          <note>
            Fru talman! Då undrar jag om inte Leif Pagrotsky tycker att det
            ligger någonting i Anders Sundströms och Lena Sommestads kritik
            av Vattenfall. Vattenfall vill ju öka produktionen från Ringhals
            och Stenungsund med nästan 5 terawattimmar. Det är flera hundra
            gånger mer än vad de producerar från vindkraft. Är det detta som
            Leif Pagrotsky vill se som en framtid?
          </note>
          <note type="speaker">
            Anf. 90 Näringsminister LEIF PAGROTSKY (s):
          </note>
          <note>
            Fru talman! Som svar på Helena Hillar Rosenqvists fråga om jag
            lyssnar på Anders Sundström och Lena Sommestad kan jag intyga
            att jag lyssnar mycket på båda dessa omdömesgilla personer i sådana
            här frågor. Vi har en dialog om de här frågorna, och vi är inte
            så oeniga som det låter. Det kommer klara tecken på det framöver.
          </note>
          <note>
            Vad gäller vindkraften satsar Vattenfall på vindkraft, och jag
            vill att Vattenfall ska satsa mer på vindkraft. De har sedan lång
            tid tillbaka en ansökan liggande för behandling i de instanser
            som har stor makt och som ska behandla alla sådana här investeringar.
            De jobbar också intensivt med de mycket svåra tekniska frågorna
            om hur man ska fasa in vindkraften i det ordinarie elnätet, eftersom
            vindkraften är variabel. Den varierar nämligen med blåsten, och
            elsystemet måste konstrueras för att ta emot variabla källor på
            det här sättet.
          </note>
          <note>
            Det är stora och svåra uppgifter som de jobbar intensivt med.
            Jag vill att de ska jobba mer med detta, vara i framkant på utvecklingen,
            driva på utvecklingen på de områden där de har sin kompetens.
          </note>
          <note>
            Halvtidsöversynen av jordbrukspolitiken
          </note>
          <note type="speaker">
            Anf. 91 BENGT-ANDERS JOHANSSON (m):
          </note>
          <note>
            Fru talman! Min fråga vänder sig till statsrådet Pär Nuder.
          </note>
          <note>
            Den så kallade MTR- eller halvtidsöversynen av jordbrukspolitiken
            har beretts under ganska lång tid. Den socialdemokratiske jordbrukspolitiska
            talesmannen utlovade att den skrivelse som är utlovad skulle ligga
            på bordet senast kl. 17 i dag. Men senare dagars tidningsuppgifter
            har gjort gällande att regeringen är utsatt för någon form av
            utpressning från Vänstern och Miljöpartiet i den här frågan. Jag
            kan bara intyga efter en träff i går med ett antal bönder att
            Sveriges bönder bävar.
          </note>
          <note>
            Då är min fråga till statsrådet: Kan statsrådet utlova att skrivelsen
            ligger på bordet kl. 17 i dag? Om svaret inte är ja, när kan vi
            då förvänta oss den?
          </note>
          <note type="speaker">
            Anf. 92 Statsrådet PÄR NUDER (s):
          </note>
          <note>
            Fru talman! Jag har ungefär lika stor respekt för jordbrukspolitik
            som jag har ringa kunskaper om jordbrukspolitik. Det ska villigt
            erkännas. Jag är svaret skyldig. Jag har så stor respekt för frågan
            att jag väljer att inte försöka ge mig in i att besvara en så
            detaljerad fråga. Den har säkert allmänpolitisk betydelse och
            säkert stor betydelse för dem som berörs av frågan, men jag föreslår
            att frågan riktas direkt till ansvarigt statsråd, jordbruksministern.
          </note>
          <note type="speaker">
            Anf. 93 BENGT-ANDERS JOHANSSON (m):
          </note>
          <note>
            Fru talman! Om det hade varit en detaljfråga kunde jag både respekterat
            och accepterat statsrådets svar, men nu handlar det alltså om
            en skrivelse från regeringen. I andra sammanhang framhålls det
            med emfas att alla har lika stort värde i regeringen och att alla
            har koll på när skrivelser etcetera ska läggas fram. Detta är
            en del av vårpropositionen, en uttalad sådan, och därför är det
            för mig oerhört förvånande att inte statsrådet Nuder har insikt
            i om regeringen tänker avlämna en skrivelse i dag eller inte.
            Är det så ställt med kommunikationen i regeringen bör detta land
            verkligen förvånas.
          </note>
          <note>
            Sveriges export till länder utanför EU
          </note>
          <note type="speaker">
            Anf. 94 GUNNAR ANDRÉN (fp):
          </note>
          <note>
            Fru talman! Jag vill anknyta till Jan Ersa och Per Persa: Så
            ska vi hat, men var ska vi tat? Jag vill alltså ställa en viktig
            fråga i tillväxttider till statsrådet Leif Pagrotsky.
          </note>
          <note>
            Vi behöver mera export från det här landet och mer handel. Jag
            har låtit mig informeras om att det finns viktiga länder som nu
            ligger utanför de nya länderna i EU, till exempel Turkiet och
            Sydkorea, som vi har mycket handel med. Min fråga är, väldigt
            konkret: Hur ska vi göra för att få mer högteknologisk export
            från Sverige till dessa länder?
          </note>
          <note type="speaker">
            Anf. 95 Näringsminister LEIF PAGROTSKY (s):
          </note>
          <note>
            Fru talman! Ja, det är sant att de exportmarknader som växer
            snabbast för Sverige och som på det viset drar mest för vår tillväxt
            just nu är marknader vid sidan av de traditionella marknader vi
            har. Turkiet och Sydkorea är två av de snabbast växande för oss.
            Turkiet är Europas mest snabbväxande marknad för Sverige. Indien,
            Ryssland, Kina, andra länder i Sydostasien och Mexiko är andra
            snabbväxande marknader. Vi jobbar på bred front med exportfrämjandet,
            och vi har många initiativ på det här området. Vi har i dag tagit
            ett i regeringen vad gäller Turkiet.
          </note>
          <note>
            Men jag skulle vilja peka på en annan faktor som jag tycker är
            viktigare. Vi har i Sverige väldigt många människor med kunskaper
            om kulturer och i språk, som kan vara en tillgång för Sverige
            i denna internationaliseringens tid men vilkas kunskaper inte
            utnyttjas för att stärka tillväxten. Våra företag anställer inte
            säljare med kunskaper om avlägsna länder och i avlägsna språk
            för att de råkar ha efternamn med konstig stavning. Det vill jag
            göra något åt.
          </note>
          <note type="speaker">
            Anf. 96 GUNNAR ANDRÉN (fp):
          </note>
          <note>
            Fru talman! Det tycker jag låter alldeles utmärkt. Men i budgeten
            handlar det mycket om ROT-avdrag, det vill säga om det interna
            Sverige. Jag menar, och jag förstår att statsrådet är inne på
            samma sak, att om vi ska få tillväxt i det här landet måste vi
            få mer export helt enkelt. Jag tycker att det är granska bra.
            Men jag vill fråga mer konkret: När kommer de här olika förslagen
            så att vi verkligen får svenska företag att exportera mer till
            de här nya länderna och får fler jobb i Sverige?
          </note>
          <note type="speaker">
            Anf. 97 Näringsminister LEIF PAGROTSKY (s):
          </note>
          <note>
            Fru talman! Jag vill tacka Gunnar Andrén för möjligheten att
            prata väl om exporten. Som ansvarig för handelsfrågorna i sju
            år i regeringen är det en glädje att kunna berätta att den senaste
            tioårsperioden har exporten från Sverige ökat med 500 miljarder
            kronor. Det är självklart att detta är en huvudförklaring, en
            men inte den enda, till att Sverige har haft så stark tillväxt
            under den här perioden, starkare än andra länder i vår omvärld.
          </note>
          <note>
            Den konkreta frågan gällde vad vi gör för att få den här utvecklingen
            att komma framåt och hur ROT-avdragen skulle bidra till detta,
            eller hur den polemiska udden var tänkt. Jag kan berätta om ett
            inslag i budgeten som inte har fått så stor uppmärksamhet. Vi
            satsar 24 miljoner kronor för att stärka kvinnors och invandrares
            ställning som företagare. Det är ju de mindre företagen som i
            hög grad sysslar med utrikeshandel. Handelsagenter, importörer,
            exportörer, kontaktförmedling mellan svenska producenter och kunder
            i andra länder och i omvänd riktning är ett litet men viktigt
            bidrag. Exportsäljarutbildning för människor med invandrarbakgrund
            är en annan viktig sak som vi jobbar intensivt med.
          </note>
          <note>
            Missbrukarvården
          </note>
          <note type="speaker">
            Anf. 98 ULRIK LINDGREN (kd):
          </note>
          <note>
            Fru talman! I Socialstyrelsens lägesrapport för 2003 om den kommunala
            individ- och familjeomsorgen berättas det, som vi redan visste,
            att den kommunala missbrukarvården har reducerats med 20 % sedan
            1995. I pengar räknat och i faktisk verksamhet vet vi att det
            är betydligt mer än 20 %, det vill säga att i Socialdemokraternas
            Sverige överges de mest utsatta och de mest sårbara som inte har
            någon röst egentligen.
          </note>
          <note>
            I en interpellationsdebatt med Morgon Johansson i mars uttryckte
            jag en förväntan om att det skulle komma någon form av initiativ
            för att bryta den här utvecklingen som nu har pågått i väldigt
            många år. Frågan är nu förstås till statsrådet Morgan Johansson:
            Finns det något konkret att presentera av åtgärder för att bryta
            den här utvecklingen och visa på att nu ska det bli ändring, nu
            ska vi ha en missbrukarvård på allvar i Sverige igen?
          </note>
          <note type="speaker">
            Anf. 99 Statsrådet MORGAN JOHANSSON (s):
          </note>
          <note>
            Fru talman! Jag är faktiskt lika upprörd av situationen som Ulrik
            Lindgren. Som jag också nämnde i mitt tidigare svar till Owe Hellberg
            har vi under de senaste fem åren sett en ökning av kommunernas
            och landstingens resurser till sjukvård, äldreomsorg, skola och
            barnomsorg, men när det gäller missbrukarvården har man skurit
            ned resurserna med 1 miljard, som Socialstyrelsen pekar på. Då
            ställer jag mig naturligtvis frågan om det kan bero på att detta
            är människor som inte själva har några starka röster och som inte
            kan driva sina intressen.
          </note>
          <note>
            Finns det då inte skäl för staten att lyfta ut de här frågorna?
            Jo, det finns det. Det är därför som vi i den här budgeten sätter
            undan pengar. 1,7 miljarder lägger vi i en pott för 2005 som vi
            ska förhandla vidare om under hösten, och den potten ska gå till
            dels vårdgaranti vad gäller sjukvården, dels psykiatri och dels
            missbrukarvården och kanske ytterligare något. Fördelningen däremellan
            återkommer vi till.
          </note>
          <note type="speaker">
            Anf. 100 ULRIK LINDGREN (kd):
          </note>
          <note>
            Fru talman! Jag har också förstått det som så att det skulle
            finnas 1,7 miljarder till vårdgarantin, psykiatrin och missbrukarvården,
            men att det återstår en mängd förhandlingar med era koalitionspartier
            och med Landstings- och Kommunförbunden. Framför allt återstår
            förhandlingen, uppgörelsen, som tidigare utlovades av socialministern
            angående vårdgarantin med Landstingsförbundet. Vi har fortfarande
            ingen sådan uppgörelse, det vill säga vi vet inte någonting konkret
            om fördelningen och var vi kommer att landa i slutändan vad gäller
            missbrukarvården vad gäller ett kraftfullt initiativ från regeringens
            sida.
          </note>
          <note>
            Alltså: Vilken bedömning gör nu statsrådet? Betyder de här 1,7
            miljarderna, med någon del till missbrukarvården, att innehållet
            i vårpropositionen på något sätt motsvarar vad som behövs för
            att få en reell vändning i missbrukarvården, eller blir det fortsatt
            utförsbacke och nedprioritering av missbrukarvården i Sverige?
          </note>
          <note type="speaker">
            Anf. 101 Statsrådet MORGAN JOHANSSON (s):
          </note>
          <note>
            Fru talman! Jag hoppas att det har framgått tydligt att regeringens
            linje är fullständigt klar. Vi vill vända utvecklingen och göra
            en riktad satsning på missbrukarvården och också på de andra delar
            jag talade om, till exempel psykiatrin. Den linjen är fullständigt
            klar.
          </note>
          <note>
            Precis som Ulrik Lindgren sade finns det förhandlingar kvar att
            göra, dels naturligtvis med våra samarbetspartier, dels med Kommun-
            och Landstingsförbunden. Det här är ju frågor som vi måste vara
            överens om med kommunsektorn. Det handlar om fördelningen av resurser
            men också om vilka motkrav som ska ställas. Jag har sagt från
            vår sida att vi kan vara beredda att gå in med statliga riktade
            pengar till missbrukarvården, men då måste vi också veta att eftervården
            sedan fungerar, att det finns ett boende när man kommer ut, att
            det finns ett arbete eller en utbildning och att det finns ett
            nytt socialt nätverk som kan fånga upp människan.
          </note>
          <note>
            Det är det här nästan kontraktsliknande förhållandet som vi vill
            skapa när det gäller missbrukarvården. Vi kan vara beredda att
            gå in med statliga pengar, men då måste vi veta att också eftervården
            fungerar. Vår ambition är alltså väldigt klar, men det återstår
            en liten bit till innan vi kan se hur det exakt kommer att utformas.
          </note>
          <note>
            Prognosen för ADHD-barn
          </note>
          <note type="speaker">
            Anf. 102 SONJA FRANSSON (s):
          </note>
          <note>
            Fru talman! Jag vill rikta min fråga till statsrådet Berit Andnor.
          </note>
          <note>
            ADHD är ett neuropsykiatriskt funktionshinder som innebär överaktivitet,
            impulsivitet och svårigheter med uppmärksamheten. Det har visat
            sig i flera studier att många barn med ADHD i framtiden riskerar
            både missbruksproblem och kriminalitet. Till exempel har vissa
            undersökningar visat att över hälften av alla långtidsdömda våldsbrottslingar
            på Kumlaanstalten som barn hade symtom på ADHD. Av 281 intagna
            med straff på minst fyra år för våldsbrott uppfyllde 145 som barn
            kriterier för ADHD.
          </note>
          <note>
            Jag vill fråga ministern: Hur ska vi göra för att få bättre kunskap
            och för att förhindra att barn som växer upp inte ska hamna i
            missbrukarvård, kriminalitet och fängelse?
          </note>
          <note type="speaker">
            Anf. 103 Statsrådet BERIT ANDNOR (s):
          </note>
          <note>
            Fru talman! Precis som Sonja Fransson säger vet vi att alltfler
            barn i dag diagnostiseras inom ADHD-området eller DAMP med ett
            neuropsykiatriskt funktionshinder.
          </note>
          <note>
            Jag tycker att det tyder på att det finns en ökad uppmärksamhet
            i dag i allmänhet. Jag tycker att det är viktigt att vi redan
            tidigt blir medvetna om de funktionshinder som enskilda barn kan
            ha så att vi kan ge det stöd och den service som inte bara barnet
            utan också hela familjen kan behöva. Det kan behövas särskilt
            stöd i barnomsorgen och i skolan men också i hemmet. Vi ser nu
            att det sker en ökning av antalet vårdbidrag just inom denna kategori
            av funktionshinder, och jag tar det som ett gott tecken. Men det
            finns ytterligare insatser att göra enligt min uppfattning för
            att vi ska ta väl hand om de barn som har detta funktionshinder.
          </note>
          <note type="speaker">
            Anf. 104 SONJA FRANSSON (s):
          </note>
          <note>
            Fru talman! Jag delar helt och fullt ministerns uppfattning.
            Vi måste föra upp den här frågan. Nu har vi fått upp diskussionen
            om psykiskt funktionshindrade och deras situation. Vi måste också
            få upp diskussionen om hur det är att ha ADHD, vad det innebär
            och vilket stöd som behövs.
          </note>
          <note>
            Min nästa fråga är naturligtvis: Vad gör vi med dem som i dag
            sitter i fängelse och som inte har fått det stödet och den hjälpen?
            Hur kan man öka kunskapen hos den personal som jobbar på fängelserna,
            inte minst med tanke på det som sades tidigare i debatten, för
            att människor ska kunna återrehabiliteras i samhället? Då måste
            man ju också ha den kunskapen. Jag undrar: Vad gör vi med dem
            som redan finns i fängelserna?
          </note>
          <note type="speaker">
            Anf. 105 Statsrådet BERIT ANDNOR (s):
          </note>
          <note>
            Fru talman! Centralt och viktigt är naturligtvis att det sker
            en kunskaps- och kompetensutveckling bland den personal som är
            berörd. Det kräver naturligtvis särskilda insatser och särskilt
            stöd, särskilt i en sådan, mycket utsatt, situation som man är
            i om man är i ett fängelse. Jag utgår från att det arbetet pågår.
          </note>
          <note>
            Låt mig bara säga att det naturligtvis är oerhört centralt och
            viktigt att vi har ett bra förebyggande arbete och att de barn
            som behöver stöd och hjälp får det tidigt just för att förebygga
            problem längre fram.
          </note>
          <note>
            Jag vill också bara påminna om den utmärkta institution som vi
            har i vårt samhälle som fungerar alldeles utmärkt, det vill säga
            våra barnavårdscentraler och våra nya familjecentraler som växer
            fram över landet. Dessa är utomordentligt centrala och viktiga
            i ett bra förebyggande arbete.
          </note>
          <note>
            Företagsklimatet i Sverige
          </note>
          <note type="speaker">
            Anf. 106 LARS LINDÉN (kd):
          </note>
          <note>
            Fru talman! Jag är bekymrad över företagsklimatet och vill resonera
            lite med Leif Pagrotsky om det.
          </note>
          <note>
            Det finns bland annat handläggare på skattemyndigheterna som
            verkar njuta av att inte vara smidiga i sina företagskontakter.
            Jag har nyligen mött två småföretagare som mer eller mindre knäckts
            av att byråkraterna krånglat på Skattemyndigheten. Båda påfördes
            skatt som man inte är överens om är den riktiga, och man har fått
            lägga ned massor av tid utöver de 5060 timmar man normalt jobbar
            för att reda ut det här och fått kosta på dyrbar konsulthjälp.
          </note>
          <note>
            Trots att ärendet är tvistigt kräver alltså myndigheten in pengar.
            I båda de här fallen fick företagarna i och för sig rätt efter
            mycket kamp, sömnlösa nätter och rädsla att gå i konkurs.
          </note>
          <note>
            Det här handlar om två duktiga företagare som nu inte längre
            känner någon entusiasm för att hålla på med företagsamhet längre.
            De är knäckta och har tappat förtroendet för oss politiker, för
            regeringen och för myndigheter. Den ene företagaren funderar allvarligt
            på att lägga av. Den andre säger att han ska flytta utomlands.
          </note>
          <note>
            Tycker näringsministern att det här känns bra? Är det här ett
            gott företagsklimat? Är det inte ett lite för högt pris? Det är
            ett tjugofemtal arbetstillfällen som försvinner.
          </note>
          <note type="speaker">
            Anf. 107 Näringsminister LEIF PAGROTSKY (s):
          </note>
          <note>
            Fru talman! Jag håller med Lars Lindén. Det exempel som han beskriver
            verkar vara en mardröm, ett mycket otrevligt exempel, och där
            verkar priset vara för högt. Är det så att den här konflikten
            leder till att människor blir arbetslösa och att de tappar sugen
            som företagare så är det klart att priset är för högt.
          </note>
          <note>
            Men det är svårt för mig att stå här och diskutera ett enskilt
            fall, hur en enskild skattemyndighetstjänsteman har betett sig
            i servicehänseende och vad det har gällt.
          </note>
          <note>
            Den viktiga frågan för mig är att våra myndigheter besjälas av
            en vilja att stå till tjänst och att vara duktiga på detta, att
            de har enkla och bra regler som är lätta att tillämpa utan krångel
            och att det finns ett ordentligt datastöd så att företagare kan
            göra det mesta hemifrån.
          </note>
          <note>
            Just Skattemyndigheten brukar ju få ett gott betyg när man frågar
            företagarna generellt om vad de tycker om olika myndigheter, banker,
            försäkringsbolag, hyresvärdar och andra. Så jag hoppas att det
            är ett isolerat undantagsfall som Lars Lindén har kommit i kontakt
            med.
          </note>
          <note type="speaker">
            Anf. 108 LARS LINDÉN (kd):
          </note>
          <note>
            Fru talman! Jag vet att Skattemyndigheten normalt får bra betyg
            av företagarna, men sådana här fall är inte ovanliga. Det har
            gjorts en del förbättringar så att man kan överklaga och få vänta,
            men fortfarande är det ett stort irritationsmoment. Jag menar
            att det är attitydfrågorna hos många myndigheter som ni i regeringen
            måste jobba med. Vi har attitydproblem. Vi säger att vi ska ha
            ett bättre företagsklimat, men det sitter djupt hos svenska folket
            det här att företagare är något suspekt. Det är tyvärr så.
          </note>
          <note>
            Jag kommer från en röd kommun, Timrå, där jag har varit kommunpolitiker
            i 25 år. Där låg vi på 242:a plats när det gäller företagsklimat.
            Vi höjde det till 115:e plats efter fyra år med borgerlig regim.
            Det kostar alltså inte pengar, utan det handlar om att ändra attityder.
            Då trivs företagen och då är man nöjd. Vad gör Leif Pagrotsky
            för att ändra attityderna ute hos svenska folket och hos sina
            kolleger?
          </note>
          <note type="speaker">
            Anf. 109 Näringsminister LEIF PAGROTSKY (s):
          </note>
          <note>
            Fru talman! Exemplet med de fyra åren påminner om vad som hänt
            med företagsklimatet i Sverige de senaste tio åren sedan vi fick
            regeringsskifte 1994. Vi har i dag ett företagsklimat som enligt
            de internationella opartiska värderingar som görs är i toppklass.
            Är vi inte etta eller tvåa så är vi trea i stora mätningar. Det
            har vi rader av exempel på.
          </note>
          <note>
            Det hindrar inte att vi ibland har problem med attityder hos
            de myndigheter som sitter vid fronten. Det har ofta att göra med
            stress och överbelastning. Det har ibland att göra med att de
            regler som man är satt att tillämpa ställer omänskliga krav på
            mänsklig förmåga att förstå, tillämpa och kommunicera på ett enkelt
            sätt.
          </note>
          <note>
            Jag påstår att vi jobbar intensivt med detta och att detta har
            blivit långt mycket bättre, delvis på grund av att människor inte
            finner sig i samma behandling som förr. Man vill inte vara tillbaka
            i det gamla överhetssamhället. Man ställer större krav.
          </note>
          <note>
            Vi svarar på det med bättre myndigheter, bättre service och,
            inte minst, bättre Internetbaserade möjligheter så att företagen
            kan sköta fler myndighetskontakter själva på ett klart, redigt
            och enkelt sätt utan att behöva stå i kö hos en myndighet med
            korta öppethållandetider.
          </note>
          <note>
            De romska barnen i Europa
          </note>
          <note type="speaker">
            Anf. 110 HELENA BARGHOLTZ (fp):
          </note>
          <note>
            Fru talman! Jag vill ställa min fråga till statsrådet Berit Andnor.
            Den handlar om situationen för de romska barnen i Europa.
          </note>
          <note>
            I en rapport pekar Europarådets kommissionär för mänskliga rättigheter
            på hur svårt särskilt de romska barnen har det när det gäller
            tillgång till skola, hälsovård och drägliga levnadsvillkor. Jag
            hade själv möjlighet att konstatera detta vid ett besök i Kosovo
            nyligen. Barnadödligheten bland de romska barnen är oproportionerligt
            hög till följd av bristerna, hälsovård och levnadsstandard.
          </note>
          <note>
            Den segregation som de romska barnen utsätts för när det gäller
            utbildning ökar deras isolering från andra barn. Det får naturligtvis
            följder när de växer upp.
          </note>
          <note>
            Europarådets kommissionär för de mänskliga rättigheterna konstaterar
            att länderna i Europa har lång väg att gå när det gäller att respektera
            rättigheterna för alla romska barn.
          </note>
          <note>
            Därför vill jag veta om Berit Andnor i kontakter med sina kolleger
            runtom i Europa, framför allt i Europarådet, när man diskuterar
            barn- och familjefrågor har lyft fram just de romska barnens situation.
          </note>
          <note type="speaker">
            Anf. 111 Statsrådet BERIT ANDNOR (s):
          </note>
          <note>
            Fru talman! Helena Bargholtz tar upp en mycket angelägen fråga.
            Den handlar ju om utsatta barn.
          </note>
          <note>
            I den europeiska unionen, men också inom Europarådet, har vi
            ett mycket bra och nära samarbete kring barn- och ungdomsfrågor.
            Under föregående år har vi haft ett flertal konferenser där frågor
            kring utsatta barn har diskuterats och även frågor som rör diskriminering
            och segregation. Det finns ett sådant samarbete.
          </note>
          <note>
            Jag är väl medveten om de problem och frågeställningar som Helena
            Bargholtz tar upp. Det är min ambition att i mitt europeiska och
            internationella arbete arbeta just för barn som är särskilt utsatta.
          </note>
          <note type="speaker">
            Anf. 112 HELENA BARGHOLTZ (fp):
          </note>
          <note>
            Fru talman! Jag får tacka Berit Andnor för det svaret.
          </note>
          <note>
            Som nybliven ordförande i Europarådets barnkommitté ser jag naturligtvis
            fram emot ett arbete kring detta. Jag tror att det är viktigt
            att vi kan fokusera på den kanske mest utsatta gruppen i hela
            Europa. Det är just de romska barnen.
          </note>
          <note>
            Jag kan rekommendera ett besök i till exempel de flyktingläger
            där dessa barn finns. Man kan inte föreställa sig vilka avskyvärda
            och vidriga förhållanden de lever under.
          </note>
          <note>
            Jag hoppas att kanske nästa år få möjlighet att anordna en konferens
            här i Stockholm kring utsatta barn, och då räkna med statsrådets
            medverkan.
          </note>
          <note type="speaker">
            Anf. 113 Statsrådet BERIT ANDNOR (s):
          </note>
          <note>
            Fru talman! Jag hälsar med tillfredsställelse att Helena Bargholtz
            har fått denna position. Jag har själv tidigare varit en av vicepresidenterna
            inom Europarådet och där också följt arbetet när det gäller barnfrågor.
            Jag ser fram emot ett mycket nära och bra samarbete framöver.
          </note>
          <note>
            Chanserna till fred i Mellanöstern
          </note>
          <note type="speaker">
            Anf. 114 MARIAM OSMAN SHERIFAY (s):
          </note>
          <note>
            Fru talman! Min fråga går till statsrådet Pär Nuder.
          </note>
          <note>
            Hur bedömer regeringen fredschanserna i Mellanöstern efter att
            president Bush har ändrat kurs i Mellanösternpolitiken och gett
            Israel sitt fulla stöd för att behålla bosättningarna på Västbanken?
            Hur ska Sverige och EU agera för att försäkra att beslut som fattas
            av FN följs och respekteras av alla länder?
          </note>
          <note type="speaker">
            Anf. 115 Statsrådet PÄR NUDER (s):
          </note>
          <note>
            Fru talman! Det är en mycket allvarlig situation i Mellanöstern,
            och den har inte förbättrats av det senaste dygnets händelser
            i Washington. Den amerikanska regeringen frångår nu uppenbarligen
            den princip som har gällt för världssamfundets sammanhållna attityd
            i Mellanösternfrågan, nämligen att det är 1967 års gränser som
            gäller, att bosättningspolitiken måste upphöra och att en förhandlingslösning
            måste komma till stånd.
          </note>
          <note>
            De principerna verkar inte gälla för den amerikanska regeringen
            längre.
          </note>
          <note>
            Det är väldigt oroväckande. Det är dessutom väldigt oroväckande
            att man har gjort den här överenskommelsen mellan den israeliska
            regeringen och den amerikanska regeringen utan hänsyn till den
            tredje part som naturligtvis måste finnas med i en förhandlingslösning,
            nämligen palestinierna.
          </note>
          <note>
            Detta har utrikesministern uttryckt. Jag uttrycker det här och
            nu i dag. Det har också, såvitt jag vet, EU:s ordförandeskap uttryckt
            i annat sammanhang.
          </note>
          <note>
            Det finns skäl att gå tillbaka till kvartettens färdplan som
            bygger på en ömsesidig respekt mellan parterna och som bygger
            på att en förhandlingslösning måste komma till stånd baserad på
            1967 års gränser.
          </note>
          <note>
            Bilstödet för funktionshindrade
          </note>
          <note type="speaker">
            Anf. 116 LINNÉA DARELL (fp):
          </note>
          <note>
            Fru talman! Jag vill ställa en fråga till Berit Andnor. Den gäller
            bilstödet för funktionshindrade.
          </note>
          <note>
            I dagens vårproposition kan man se att regeringen föreslår 22
            miljoner ytterligare. Motivet är att förkorta väntetiderna för
            bidrag. Vi vet ju att bilstödet har varit underbudgeterat ett
            antal år. Det har lett till att man har kommit in i en ond cirkel
            med eftersläpningar på 50-60 miljoner som i sin tur tar en stor
            del av varje års nya anslag.
          </note>
          <note>
            Förra året tog anslaget slut i augusti, trots tilläggsanslag.
            Väntetiden blev då ända till januari innan man kunde få sin bilanpassning.
            I år beräknar Riksförsäkringsverket att pengarna, även med det
            nya anslag som föreslås i dag, är slut kring halvårsskiftet.
          </note>
          <note>
            Min fråga till Berit Andnor är: I vilken omfattning ska väntetiderna
            kortas?
          </note>
          <note type="speaker">
            Anf. 117 Statsrådet BERIT ANDNOR (s):
          </note>
          <note>
            Fru talman! Precis som Linnéa Darell säger har anslaget för bilstöd
            påförts ytterligare medel vid ett flertal tillfällen. I samband
            med tilläggsbudgeten förra året var det 56 miljoner. Vi höjde
            nivån i årets budget med 32 miljoner. Vi tillför nu ytterligare
            22 miljoner i tilläggsbudget, och vi räknar med att höja anslaget
            ytterligare det vill säga en nivåhöjning från det kommande årsskiftet
            med 38 miljoner.
          </note>
          <note>
            Det är min uppfattning att vi därefter också successivt kan beta
            av den typ av köer som har uppstått. Jag har ambitionen att vi
            ska hitta en situation där vi slipper ha alltför långa köer för
            dem som väntar på att få det stöd man behöver.
          </note>
          <note type="speaker">
            Anf. 118 LINNÉA DARELL (fp):
          </note>
          <note>
            Fru talman! Ska jag tolka statsrådet som att den höjning som
            aviseras för 2005 på 38 miljoner ska läggas på årets anslag inklusive
            tilläggsanslaget? I så fall kommer man upp i ungefär vad årsförbrukningen
            är. Kvar står ju eftersläpningen.
          </note>
          <note>
            Från Folkpartiet föreslog vi inför årets budget att man skulle
            ge ett engångsanslag för att beta av skulden och bli av med den.
            Sedan hade vi samma anslag som regeringen.
          </note>
          <note>
            Jag ser inte att man riktigt kommer i fatt med det som statsrådet
            aviserar.
          </note>
          <note type="speaker">
            Anf. 119 Statsrådet BERIT ANDNOR (s):
          </note>
          <note>
            Fru talman! Målsättningen är att hinna i fatt och ta igen den
            puckel som vi hela tiden har skjutit framför oss. Jag vill också
            påminna om den utredning som just nu pågår kring bilstödet. Även
            den kommer att beaktas i det fortsatta beredningsarbetet. Min
            uppfattning är att med de tillskott som nu har skett och som kommer
            att ske kommer vi mycket väl att tillgodose de behov som finns.
          </note>
          <note type="speaker">
            Anf. 120 ANDRE VICE TALMANNEN:
          </note>
          <note>
            Därmed var dagens frågestund avslutad. Jag tackar företrädarna
            för regeringen och dem som har ställt frågor.
          </note>
          <note>
            11 § (forts. från 9 §) Kust- och insjöfiske samt vattenbruk (forts.
            MJU13)
          </note>
          <note type="speaker">
            Anf. 121 SVERKER THORÉN (fp) replik:
          </note>
          <note>
            Fru talman! Jag glömde förut att yrka bifall till reservation
            38 från Folkpartiet. Jag står naturligtvis bakom alla Folkpartiets
            reservationer men yrkar bifall endast till denna.
          </note>
          <note>
            Alla talar om lokal och regional förvaltning. Regeringen talar
            mycket om det, och vi har fått många utredningar. Min första fråga
            gäller om detta är ett verkligt startskott eller ännu mer tomt
            prat. Kunde inte Jan-Olof Larsson lyfta något på förlåten och
            konkretisera? Det är ju snart som det här ska utvärderas innan
            2006 går ut. Det är många kustfiskare och andra som sitter där
            ute och väntar, som har varit med i utredande till döds och som
            nu vill se resultat. Kan vi inte få veta lite grann om vad som
            är på gång och vad som kommer att hända? Jan-Olof Larsson sitter
            ju närmare makten än jag, och han är en energisk och duktig person
            som är intresserad av de här frågorna. Det vore välbehövligt för
            oss att bli uppdaterade.
          </note>
          <note>
            Min andra fråga gäller detta att det har stormat och torskats
            både här och där, som vi hörde tidigare, under ett antal år. Havsmiljökommissionen
            har lagt fram en rapport för ett bra tag sedan. Intresseorganisationer,
            näring och alla som är berörda av havets resurser och av att utnyttja
            havet har kommit in med förslag. Här har vi nu en proposition
            med ett förslag om en spöskatt. Jag har frågat i utskottet många
            gånger när vi har haft ministrar och sekreterare från departement
            där vad som händer. Kommer någonting ytterligare att hända? Får
            vi se de första, mest akuta delarna av en marin strategi här framöver?
            Jag har bara kunnat läsa om en skrivelse, och jag skulle vilja
            höra lite mer om vad som kommer att hända nu.
          </note>
          <note type="speaker">
            Anf. 122 JAN-OLOF LARSSON (s) replik:
          </note>
          <note>
            Fru talman! Eftersom jag inte fick tid att ställa några frågor
            till Folkpartiet förut så tänkte jag börja med det nu. Jag vill
            gärna ha svar på en fråga om något som jag ser i er reservation
            där ni gör gemensam sak med Moderaterna och på sikt vill införa
            individuella överförbara kvoter. Är detta bara ett utfall av liberal
            marknadsekonomi, eller vad är tanken bakom detta? Förslaget går
            ju helt på tvärs med näringen och dess vilja. Hur gynnar det kustfisket?
            Det var min fråga, och den kan du fundera på en liten stund, Sverker
            Thorén.
          </note>
          <note>
            Är detta verkligen ett startskott när det gäller samförvaltning?
            undrar Sverker Thorén. Ja, det är ett absolut måste att det är
            ett startskott. Jag har pratat med många fiskare och jag har pratat
            med departement och så vidare. Detta är ett startskott, och det
            måste komma i gång på bred front. Att det ses som en försöksperiod
            beror endast på att vi måste utvärdera olika slag av samförvaltning
            och se vilken modell som är bäst. Samförvaltning är ett måste
            om vi ska klara havsmiljön och våra bestånd så är det bara.
          </note>
          <note type="speaker">
            Anf. 123 SVERKER THORÉN (fp) replik:
          </note>
          <note>
            Fru talman! Om ett och ett halvt år ska detta utvärderas, och
            vi får här inga besked om vad som är på gång och vad som ska göras.
            Det är allvarligt.
          </note>
          <note>
            Jag upprepar min fråga om vad som händer med alla de förslag
            som kommer från Havsmiljökommissionen och andra: Blir det någon
            marin strategi eller blir det bara någon liten skrivelse nästa
            år?
          </note>
          <note>
            Vad gäller fördelningen av kvoter har vi varit öppna för många
            sorters sådana, varav IOK har varit en del. Vi är mycket nöjda
            med att man nu för fram många olika typer av kvoter på prov i
            den försöksverksamhet som ska komma. Vi tycker att det här är
            helt okej.
          </note>
          <note type="speaker">
            Anf. 124 JAN-OLOF LARSSON (s) replik:
          </note>
          <note>
            Fru talman! Man för inte fram olika typer på prov. Där har du
            nog misstolkat skrivningen. Det står att det finns olika möjligheter
            att fördela kvoter. Det kan vara regionalt, det kan vara på grupper,
            i samhället eller individuellt. ITQ är en överförbar kvot, och
            har man överfört den en gång så är den försäljningsbar. Vi har
            sett hur det fungerar i olika delar av Europa. Något prov är det
            inte, Sverker Thorén!
          </note>
          <note>
            Vi kommer med en marin strategi. Havsmiljökommissionens rapport
            behandlas just nu. Den kommer att läggas fram, och där kommer
            det att finnas en marin strategi.
          </note>
          <note type="speaker">
            Anf. 125 BENGT-ANDERS JOHANSSON (m) replik:
          </note>
          <note>
            Fru talman! Det är nu en timme och en kvart sedan vi avbröt debatten.
            Det sista som Jan-Olof Larsson sade var att han har en tro på
            fisket. Därmed menade han att propositionen skulle ge uttryck
            för en sådan tro. Möjligtvis är det då tro, för det fanns väldigt
            lite kunskap och oerhört få förslag i den. I så måtto passar epitetet.
          </note>
          <note>
            Jag tänkte höra med Socialdemokraternas talesman för fisket Jan-Olof
            Larsson är ju det om fiskevårdsavgiften. Vi har hört att Vänsterpartiet
            vill ha en spöskatt. Min första fråga till Jan-Olof Larsson blir:
            Är det samma typ av spöskatt som Socialdemokraterna nu förespråkar,
            så att vi kan ha viss framförhållning i frågan?
          </note>
          <note>
            Det var glädjande att höra att Jan-Olof Larsson ändå hade en
            öppning när det gällde fiskevårdsområdena. Min fråga är: Vad är
            det för fel på att använda samma typ av fiskevårdsområdesupplägg
            som man har exempelvis i många insjöar, med mycket gott resultat?
            Där har det bevisligen blivit ett bättre fiske till fiskarnas
            förtjänst.
          </note>
          <note>
            Avslutningsvis gäller det motståndet jag kallar det så mot att
            öka jakttrycket på säl och mot att över huvud taget släppa loss
            jakten på skarv. Jag vet att Jan-Olof Larsson vet att detta är
            ett jättestort bekymmer för våra vänner fiskarna.
          </note>
          <note type="speaker">
            Anf. 126 JAN-OLOF LARSSON (s) replik:
          </note>
          <note>
            Fru talman! Jag gör på samma sätt som jag gjorde med Folkpartiet;
            jag ställer en fråga även till Moderaterna. I deras reservation
            står det bland annat att redskapsanvändning inte ska regleras
            i förordning utan att riksdagen ska ta ställning till det slutliga
            förslaget. Är detta ett led i Moderaternas kampanj om att vi har
            för många politiker och att vi ska komma ifrån politisk klåfingrighet?
            Eller är det bara så att Bengt-Anders Johansson och Moderaterna
            tycker att vi har för lite att göra i riksdagen?
          </note>
          <note>
            När det gäller spöskatt och avgift för att fiska lägger vi i
            dag ungefär 26 miljoner plus EU-pengar, det vill säga 3637 miljoner,
            på fiskevårdsinsatser. Ihop med Miljöpartiet och Vänsterpartiet
            anser vi att vi bör öka den andelen medel. Det ska göras genom
            att de som håller på med fiske ska få betala en egenavgift till
            det fisket i någon form. Om det blir spöskatt eller någon annan
            form får vi se när utredningen är klar.
          </note>
          <note>
            Nu hoppar jag över till säl och skarv. Jag håller med om att
            det finns problem med sälen i dag. Forskarna börjar också tycka
            att bestånden är stora. När det gäller säl har man en kvot som
            man får lov att jaga, men man klarar inte att skjuta den kvot
            som man har fått sig tilldelad.
          </note>
          <note>
            Skarven är ett miljöproblem på många sätt, inte bara för fisken
            utan även för algblomning och annat det läste jag om i en forskarrapport
            häromdagen. Fiskeriverket och Naturvårdsverket har till uppgift
            att attackera problemet i speciellt utsatta områden. Jag tror
            inte mycket på jakten i sig. Jag är själv sjöfågeljägare och vet
            att det inte är många som man lyckas knäppa av skarvarna. Det
            finns nog andra former som är bättre. Äggpickning kan vara en
            del.
          </note>
          <note type="speaker">
            Anf. 127 BENGT-ANDERS JOHANSSON (m) replik:
          </note>
          <note>
            Fru talman! Det är alltså någon form av egenavgift för fisket
            som gäller. Men vad är det då för fel på att betala via fiskekort,
            som vi förordar? Det är bevisligen så, herr Larsson, att i flera
            stora insjöar fungerar detta alldeles utmärkt. Varför ska ni ta
            ut en avgift eller en skatt? Det är semantiskt vad vi kallar den.
            Det var den första frågan.
          </note>
          <note>
            Herr Larsson nämnde ingenting om fiskevårdsområden. Det är vidare
            lite förvånande att få höra att man inte tror på jakt på skarv.
            Men om man nu inte tror på den, varför kan man då inte släppa
            den lös? Det skulle ju ändå inte bli något allvarligt men för
            skarven. Jag är alldeles övertygad om att jakten pedagogiskt har
            ett stort värde för dem som får sina redskap fördärvade.
          </note>
          <note>
            Så till frågorna. Jan-Olof Larsson ställde frågan varför jag
            inte vill låta så kallade NGO:er eller miljöorganisationer komma
            in med sin kunskap. Det är ju lite förvånande om det är miljöorganisationernas
            kunskap som vi är ute efter. Jag förutsätter att regeringen har
            samma kunskap. Eller menar Jan-Olof Larsson att Regeringskansliet
            har sämre kunskap än miljöorganisationerna? I så fall är vi väldigt
            allvarligt ute. Det vore intressant att få svar på den frågan.
          </note>
          <note>
            När det gäller redskapsförordningen visar erfarenheterna av regeringens
            detaljstyrning att det i vissa frågor är bättre att reglerna passerar
            riksdagen eftersom det där finns större möjlighet att få frågorna
            någorlunda utredda och förankrade än om de bara passerar Regeringskansliet.
          </note>
          <note type="speaker">
            Anf. 128 JAN-OLOF LARSSON (s) replik:
          </note>
          <note>
            Fru talman! Jag tycker att Bengt-Anders ska följa upp hur många
            ändringar av redskapen som sker och hur många förordningar som
            utfärdas om detta. Vi får nog en hel del att göra i den här församlingen
            om vi ska ta alla de besluten här. Jag tror att det blir lite
            ohanterligt.
          </note>
          <note>
            Bengt-Anders sade i sitt anförande vad gäller fritt handredskapsfiske
            att det är ett av de största hoten mot bestånden i Östersjön och
            att det är belagt i någon utredning. Jag skulle väldigt gärna
            vilja se den utredningen. Jag har studerat de här frågorna på
            många områden, och det finns ingen utredning där det pekas på
            att det är det här som stör bestånden. Det är helt andra faktorer
            som har stört dem.
          </note>
          <note>
            Vad gäller de problem som förorsakas av skarv kan man skjuta
            ett antal skarvar när man är ute och jagar. Det är kanske i dag
            inte så många som jagar sjöfågel, men det är betydligt mer effektivt
            att angripa problemet på annat sätt, exempelvis genom äggpickning
            i utsatta områden. På så sätt minskar beståndet på sikt. Skarven
            skapar problem på många sätt, och de måste attackeras. Det är
            i vissa områden också problem med säl.
          </note>
          <note type="speaker">
            Anf. 129 SVEN GUNNAR PERSSON (kd) replik:
          </note>
          <note>
            Fru talman! Som jag sade i mitt anförande är målsättningen bra.
            Bland annat ska den här propositionen medverka till en uthållig
            ekonomisk och social utveckling på landsbygden. Jag vill fråga:
            På vilket sätt anser Jan-Olof Larsson att denna proposition bidrar
            till en ekonomiskt och socialt hållbar utveckling på landsbygden
            och vid våra vatten? På vilket sätt bidrar oklara mandat för samförvaltningen?
            På vilket sätt bidrar oviljan att bilda fiskevårdsområden, motarbetandet
            av put and take- fiske, ambitioner att detaljreglera vattenägarnas
            redskapsanvändning, oviljan att ge intrångsersättningar, oviljan
            att utöka jakten på skarv och säl eller att minska bestånden och
            inte minst sölandet när det gäller klara besked till vattenbruket
            till en ekonomiskt och socialt hållbar utveckling på landsbygden
            kring våra vatten?
          </note>
          <note type="speaker">
            Anf. 130 JAN-OLOF LARSSON (s) replik:
          </note>
          <note>
            Fru talman! Jag har i min tur ett par frågor till Sven Gunnar
            Persson. Han sade ju i sitt anförande att det finns många intressanta
            reservationer, och det vill jag instämma i. Bland annat föreslår
            Kristdemokraterna i en reservation en avveckling av drivgarnsfiske
            för att minska bifångster av tumlare. Jag uppfattade inte detta
            när Sven Gunnar Persson från talarstolen med viss tydlighet framhöll
            att detta var ett riktigt dråpslag.
          </note>
          <note>
            Sven Gunnar Persson framhåller i en reservation också att Sverige
            tillsammans med övriga Östersjöländer bör besluta att stänga ute
            andra länder som genom sitt medlemskap i EU har tillgång till
            fisket i Östersjön. Vilka länder avses med detta resonemang? Det
            är en för min del mycket intressant fråga.
          </note>
          <note>
            På vilket sätt gynnar vidare denna proposition en hållbar utveckling?
            Jo, turismen och turistfisket har en mycket stor potential för
            vår glesbygd och våra avfolkningsbygder. Det finns i dag dock
            en hel del oklarheter inom det här gebitet som man måste utreda
            och belysa. Vilka positiva aspekter kan man lyfta fram och ta
            vara på? Vilka hinder och negativa faktorer finns i detta sammanhang?
          </note>
          <note>
            Jag har pratat med många som sysslar med turism och turistfiske,
            och de är helt klara över att det är oerhört viktigt att vi genomför
            en sådan här utredning, där de och företrädare för andra näringar
            får komma till tals. Alla tror på att det här är en näring som
            är mycket utvecklingsbar.
          </note>
          <note>
            Vattenbruket är en näring som jag i mycket har haft kontakt med.
            Dess utövare tycker att deras stora problem har varit olika länsstyrelsers
            hantering av frågorna och att de gör olika bedömningar. Förslagen
            om att utgå från närsaltsutsläppet i stället för från anläggningens
            storlek och om kommunernas översiktsplaner är två mycket viktiga
            faktorer som gör att näringen blir mer utvecklingsbar.
          </note>
          <note type="speaker">
            Anf. 131 SVEN GUNNAR PERSSON (kd) replik:
          </note>
          <note>
            Fru talman! De olika utredningar som ligger till grund för propositionen
            presenterades år 2000 och något år därefter och bygger på förslag
            från skilda arbetsgrupper. Ändå föreligger det behov av att gå
            mycket djupare in på frågorna. Jag har pekat på en rad områden
            som inte medverkar till en hållbar ekonomisk och social utveckling
            på landsbygden. Jan-Olof Larsson svarar inte på min fråga i den
            delen. Jag vill ytterligare beröra det som han nämnde avslutningsvis
            och som anses ha en stor potential i Sverige, nämligen vattenbruket.
          </note>
          <note>
            Det är ingen okänd verksamhet. Det är sedan många år tillbaka
            känt att den har en potential. Regeringen framhåller följande:
          </note>
          <note>
            Bidrar det här till utvecklingen på landsbygden kring våra vatten?
            Det är inte gjort än. Man har en avsikt att ge uppdrag. Vi vet
            inte ens att det blir några sådana. Propositionen är ett praktexempel
            på senfärdighet och tövande. På vilket sätt bidrar de här uppdragen
            till en uthållig ekonomisk och social utveckling? Tumlarna får
            vi anledning att diskutera i samband med att valpolitiken kommer
            upp i riksdagen.
          </note>
          <note type="speaker">
            Anf. 132 JAN-OLOF LARSSON (s) replik:
          </note>
          <note>
            Fru talman! Ja, det får vi säkert anledning att diskutera då,
            men det hade ändå varit intressant att höra varför ni reserverar
            er mot någonting och sedan säger något annat från talarstolen.
            Ni reserverar er för att Sverige tillsammans med övriga Östersjöländer
            bör besluta att stänga ute andra länder som genom sitt medlemskap
            har tillgång till fiske i Östersjön. Det finns inte några länder
            som fiskar där annat än de som ligger runt Östersjön. Ändå ska
            länder utestängas. Är det handredskapsfisket som är så problematiskt,
            till exempel om det kommer en tysk och fiskar på ostkusten, eller
            vilka är det som är så problematiska att de måste utestängas?
            Det hade varit intressant att få veta.
          </note>
          <note>
            Sedan är jag, även om Sven Gunnar tycker att det är senfärdigt,
            helt övertygad om att det är nödvändigt att belysa de här problemen.
            De som är verksamma i den här branschen, inom turism, vattenbruk
            och så vidare, har sett mycket positivt på de diskussioner som
            förts om de här åtgärderna, och de ser med stor tillförsikt fram
            mot att kunna utveckla dessa verksamheter.
          </note>
          <note type="speaker">
            Anf. 133 ÅSA DOMEIJ (mp):
          </note>
          <note>
            Fru talman! Ledamöter! Fiskeripolitiken borde präglas av långsiktigt
            god hushållning. De allra flesta håller nog också med om argumenten
            därför. Väldigt många tycker att alla arter har rätt att finnas
            för sin egen skull. Det är också en viktig matfråga. Även kommande
            generationer har rätt att äta så nyttig mat som fisk.
          </note>
          <note>
            Ibland kan jag tycka att det är tragiskt som konsument att man
            har vuxit upp med att man inte kan äta fisk från en del insjöar
            på grund av förgiftning. I dag står man inför en situation där
            man inte vill äta vissa fiskarter på grund av innehåll av miljögifter
            och andra därför att de är hotade.
          </note>
          <note>
            Det här gör att jag tycker det är väldigt positivt att konsumentfrågorna
            lyfts upp på ett särskilt sätt i den här propositionen. Försiktighetsprincipen
            borde vara en självklarhet. Men när det gäller fiskeripolitiska
            beslut blir det väldigt ofta så att kortsiktiga intressen tar
            över. När man till exempel förhandlar om kvoter är det sällan
            som man följer forskarnas råd. De kommande generationerna har
            inte en så stor styrka i internationella förhandlingar.
          </note>
          <note>
            Jag tycker att vi har haft en mycket positiv och intressant diskussion
            om till exempel torskbestånden. Jag tycker att den debatten har
            satt fiskefrågorna och miljöfrågorna när det gäller havet i fokus
            på ett helt annat sätt än tidigare. Den här propositionen, som
            handlar om kust- och insjöfisket, tar några steg i rätt riktning.
            Men det behövs mycket mer av fiskeripolitiska och miljöpolitiska
            beslut innan vi kan säga att vi för en samlad politik som leder
            i rätt riktning, mot en hållbar hushållning.
          </note>
          <note>
            I propositionen lyfts behovet av bra samråd fram, breda samråd.
            Det handlar om samråd med fiskeorganisationer, med till exempel
            miljöorganisationer och med alla grupper som har intresse i de
            här frågorna.
          </note>
          <note>
            Där blev jag lite förvånad när Bengt-Anders Johansson var kritisk
            till just att man skulle ha samråd med miljöorganisationerna.
            Jag uppfattar att Bengt-Anders Johansson menade så här: Om det
            är så att man har rösträtt i Sverige ska man inte kunna få vara
            med i samråd, för då kan man utöva inflytande på två olika ställen,
            och det är orättvist. Samtidigt upplevde jag inte att Bengt-Anders
            Johansson var kritisk till samråd med fiskeriorganisationerna.
            Innebär det att antingen har jag missuppfattat hela inlägget eller
            också ska företrädare för fiskeriorganisationerna inte ska ha
            rösträtt till riksdagen? Det kanske vi kan återkomma till senare.
          </note>
          <note>
            Fisken är en begränsad resurs, som det finns mycket konflikter
            kring. I den här propositionen lyfts särskilt kustfiske och småskaligt
            fiske fram, inte det storskaliga fisket. Jag tycker att det är
            väldigt positivt. Om vi vill ha en levande landsbygd och intressanta
            arbeten, där man kan kombinera fiske med till exempel fisketurism,
            är det just det kustnära fisket som vi behöver satsa särskilt
            på. Där har Fiskeriverket mer möjligheter att ta till. De möjligheterna
            lyfts fram i propositionen.
          </note>
          <note>
            Det finns även andra möjligheter att redan med dagens lagstiftning
            gå längre. Där kan man säga att den här propositionen och det
            kommande riksdagsbeslutet kommer att pusha på Fiskeriverket att
            göra mer. Det handlar om att till exempel beskydda bestånd och
            områdesskydd. Dessutom har Socialdemokraterna, Miljöpartiet och
            Vänsterpartiet ett pågående samarbete som handlar om att få till
            marina reservat. Det är en fråga som har stötts och blötts i många
            år. Men nu är vi överens om att den frågan ska skyndas på politiskt.
            Förhoppningsvis ska åtminstone två marina reservat kunna inrättas
            under den här mandatperioden.
          </note>
          <note>
            Fru talman! Ledamöter! Jag avslutar därmed mitt anförande för
            att inte göra den här debatten jättelång.
          </note>
          <note type="speaker">
            Anf. 134 BENGT-ANDERS JOHANSSON (m) replik:
          </note>
          <note>
            Fru talman! Jag hade räknat med lite framförhållning när det
            gäller de frågor som jag har ställt till regeringspartiet och
            samarbetspartierna. Det handlar återigen om en fiskevårdsavgift.
            Det vore intressant att veta om Miljöpartiet också vill ha en
            spöskatt eller om det är en mer oformlig skatt man ska ta ut,
            typ den som Jan-Olof Larsson gav uttryck för och till och med
            kallade för egenavgift ett fantastiskt ord i det här sammanhanget.
          </note>
          <note>
            Vad är det för fel på den typ av fiskevårdsområdesbildningar
            som man använder för insjöar om man skulle vilja förbättra beståndsvården
            i exempelvis södra Östersjön och finansiera det via fiskekvot?
            Vi är inte mot finansiering, men vi är mot en allmän skatt.
          </note>
          <note>
            Varför är Miljöpartiet när det gäller säl och skarv mot att man
            ska kunna skapa en bättre balans? I dag är det ingen bra balans,
            och det kan vi förhoppningsvis vara överens om.
          </note>
          <note>
            När det gäller miljöorganisationernas vara eller icke vara i
            beslutsprocessen tror jag inte att det är bra för miljöorganisationerna
            att sitta med i beslutssammanhangen. Antingen ska man välja att
            vara en opinionsbildare och föra en allmän opinion och driva det
            i ett allmänt spektrum, eller också ska man befinna sig i beslutsfunktion
            och vara med när besluten tas. Nu blir det här bådeoch. Det tror
            jag är olyckligt. Ska vi acceptera det upplägg som nu föreslås
            innebär det att vi ska släppa in alla andra i andra sammanhang.
            Det innebär att den parlamentariska vikten kommer att minska.
          </note>
          <note type="speaker">
            Anf. 135 ÅSA DOMEIJ (mp) replik:
          </note>
          <note>
            Fru talman! Jag ska börja med miljöorganisationerna. Nu var det
            en lite annan argumentation. Nu var det inte fel att ha rösträtt
            på två ställen, utan nu var det till nackdel för miljöorganisationerna
            att delta i samråden. Där tycker jag att miljöorganisationerna
            själva ska få avgöra vad de lägger ned sin tid på. Om samråden
            är meningsfulla väljer de att vara med, och är de inte det tackar
            de nej till samråden. Inriktningen i den här propositionen, att
            just många intressenter ska kunna vara med i samråden, är jätteviktig
            om vi ska kunna fatta bra beslut. Det är väldigt viktigt att olika
            intressen får mötas också och lyssna på varandra.
          </note>
          <note>
            Sedan till frågan om fiskevårdsavgift. Jag vill betona att det
            är fråga om en avgift. Det är en skillnad på en skatt och en avgift.
            En skatt går in i Bosse Ringholms allmänna påse, medan en avgift
            är öronmärkt och går till speciella ändamål, i det här fallet
            till fiskevård. Där tycker vi i Miljöpartiet att det vore intressant
            att kunna ta ut en avgift på fiskeredskap och därigenom få en
            bättre fiskevård, som Bengt-Anders Johansson också är väldigt
            intresserad av.
          </note>
          <note>
            Fiskevårdsområden i havet har vi inte diskuterat så väldigt mycket
            i Miljöpartiet än. Men jag skulle kunna tänka mig att själv gå
            vidare och sätta mig in mer i de frågorna och se om det kan finnas
            möjligheter där. Jag är från norra Sverige, så för mig är det
            en självklarhet att man bara har fritt fiske rakt av. Men det
            kan finnas andra möjligheter i begränsade områden. Jag vill i
            varje fall inte utesluta det.
          </note>
          <note>
            I frågan om skyddsjakt på säl och skarv och andra åtgärder för
            att begränsa problemen är propositionen helt tillräcklig.
          </note>
          <note type="speaker">
            Anf. 136 BENGT-ANDERS JOHANSSON (m) replik:
          </note>
          <note>
            Fru talman! Mitt kvarvarande resonemang om NGO:er är att ju närmare
            beslutsfattande man släpper in dem, desto större utrymme får de
            i beslutsfattandet och därigenom i princip ett dubbelt inflytande.
            Det ligger kvar. Jag vill också peka på att det här kan bli en
            otydlighet för NGO:er. NGO:er har stor betydelse, och jag värnar
            om dem, men jag är också rädd för att de kan spela bort sina kort
            genom att assimileras för nära makten.
          </note>
          <note>
            Avgifter ska användas till speciella ändamål, säger Åsa Domeij.
            Ja, det är i så fall knutet till politiskt godtycke vad de kommer
            att användas till. Det har vi sett otaliga exempel på. Det är
            inte så att de per omgående går tillbaka. Vi har sett exempelvis
            handelsgödselavgifter etcetera. Då är det politiska beslut som
            styr var de ska läggas. Det är inte den lokala förvaltningen som
            får möjligheten att använda dem till de insatser som de finner
            bäst. Och erfarenheterna åtminstone för mig är väldigt entydiga,
            att går de tillbaka till dem som har möjlighet att påverka det
            i den direkta verksamheten är det väsentligt mycket bättre.
          </note>
          <note>
            Det är därför jag värnar om att man ska ta det fiskekortsvägen
            och inte via någon generell avgift, som sedan ska bli politikerstyrd.
          </note>
          <note>
            När det gäller jakt på skarv och säl ger betänkandet inget utrymme
            för någon ökad jakt på skarv eller äggpickning eller?
          </note>
          <note type="speaker">
            Anf. 137 ÅSA DOMEIJ (mp) replik:
          </note>
          <note>
            Fru talman! Ledamöter! Det finns redan i dag möjligheter, och
            det bedömer man som tillräckligt i propositionen. Det gör jag
            också.
          </note>
          <note>
            Jag har svårt att förstå det här med miljöorganisationerna. Miljöorganisationerna
            för säkert också en diskussion om problemet med indefiniering
            och utdefiniering. Men det är väl deras sak att avgöra vad de
            lägger sin tid på. Dina argument att de på det viset skulle kunna
            påverka på flera håll gäller väl alla organisationer. Det gäller
            väl fiskeorganisationer också. Fiskarna kan dels delta i samråden,
            dels skriva debattartiklar. De har kommit med fiskeflottan till
            Stockholm och protesterat mot torskfiskestoppet. De har också
            alla möjligheter. Vi måste ha en öppenhet i ett demokratiskt samhälle
            för att olika intressen kan få föra en debatt på det sätt som
            de själva vill och få möjlighet att delta i samråd med såväl statliga
            verk som politiker. Det är för mig en självklarhet.
          </note>
          <note>
            Du säger att man i stället för en sådan här redskapsavgift skulle
            kunna gå fiskekortsvägen. Ja, fiskekortsvägen finns ju, men den
            kommer aldrig att kunna finnas överallt. I så fall skulle man
            få ha en allmän fiskevårdsavgift, som man till exempel har i Norge.
            Nackdelen med det är att även den som inte har resurser att köpa
            redskap, som kanske fiskar med en gren och fiskesticka, får vara
            med och betala en årlig avgift. Det är väl mycket bättre att ta
            ut en liten avgift av dem som har råd att köpa redskap.
          </note>
          <note>
            Överläggningen var härmed avslutad.
          </note>
          <note>
            12 § Ändringar i tullagstiftningen med anledning av Tullverkets
            omorganisation
          </note>
          <note>
            Föredrogs
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            13 § Industrins koldioxidskatterabatt
          </note>
          <note>
            Föredrogs
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            14 § Bostadsförsörjningsfrågor
          </note>
          <note type="speaker">
            Anf. 138 MARIETTA DE POURBAIX-LUNDIN (m):
          </note>
          <note>
            Fru talman! I dag ska vi debattera ett betänkande med den enligt
            mig vilseledande rubriken Bostadsförsörjningsfrågor . En rubrik
            som mer hade stämt överens med majoritetstexten och som mer hade
            stämt överens med vad Socialdemokraterna, Vänsterpartiet och Miljöpartiet
            står för hade varit: Så hindras bostadsbyggandet, det kommunala
            självstyret och livsdrömmar.
          </note>
          <note>
            Debatten kommer, är jag övertygad om, i ett nötskal att visa
            på skiljelinjerna mellan dem som ser som sin främsta uppgift att
            fördela och förmedla saker till medborgarna, i detta fall bostäder,
            men glömmer bort att se till att det finns något att fördela och
            förmedla och oss som ser som vår främsta uppgift att se till att
            det byggs bostäder med olika upplåtelseformer så att folk kan
            välja.
          </note>
          <note>
            Genom statlig styrning och inskränkning av det kommunala självstyret
            tycks den socialistiska utskottsmajoriteten tro att lagen om kommunernas
            bostadsförsörjningsansvar kommer att ge fler bostäder. Inget kunde
            vara mer fel. Av den utvärdering som utskottet låtit göra framgår
            att få aktörer tror att lagstiftningen haft effekter på bostadsbyggandet.
          </note>
          <note>
            Det enda positiva som kan sägas om lagen är att många tycks anse
            att den hittills inte haft några effekter alls på kommunal verksamhet.
          </note>
          <note>
            Boverkets siffror om bostadsbrist som kom i förra veckan visar
            att andelen kommuner som har bostadsbrist har ökat från 11 % år
            2000 till 37 % i år, vilket innebär att det är bostadsbrist i
            107 kommuner. 61 % av befolkningen bor i dessa kommuner. För första
            gången sedan 1991 är det fler kommuner som har brist på bostäder
            än som har ett överskott. Borde inte detta leda utskottsmajoriteten
            till eftertanke? Borde inte detta leda till att man ställer sig
            frågan vad som har gått snett i deras bostadspolitik?
          </note>
          <note>
            Skiljelinjen går också mot dem som sin vana trogna står för vi
            vet bäst vad folk vill ha och därför ser som sin främsta uppgift
            att hindra folk från att förverkliga sina livsdrömmar. Lagen om
            allmännyttiga bostadsföretag eller stopplagen, som den med all
            rätt kallas i folkmun är ett praktexempel på detta. Att det kommunala
            självstyret också har fått stryka på foten, eftersom en kommun
            inte kan sälja ett kommunalt bostadsföretag utan tillstånd, tycks
            för utskottsmajoriteten vara en välkommen biverkning av lagstiftningen.
          </note>
          <note>
            Medierna har på senare tid varit fyllda med exempel på hur hyresgäster
            som under lång tid förberett sig noga och väl för att omvandla
            sina hyresrätter till bostadsrätter stoppats med just denna lag.
          </note>
          <note>
            Vi moderater kämpade kraftfullt mot lagen när den kom, och vi
            fortsätter vår kamp mot denna frihetsinskränkande, godtyckliga
            och rättsosäkra lag.
          </note>
          <note>
            Lagrådet framhöll vid sin granskning av lagförslaget att det
            kriterium för vägran att ge tillstånd som finns i lagförslaget
            är otydligt och ger utrymme för högst subjektiva bedömningar.
            Och verkligheten har visat att såväl alla vi som röstade nej till
            lagstiftningen som Lagrådet har fått rätt.
          </note>
          <note>
            Östberga i Stockholm är ett exempel på godtycke, rättsosäkerhet
            och krossade livsdrömmar. I maj förra året fick 1 003 lägenhetsinnehavare
            nej av Boverket på sin ansökan om att ombilda sina hyresrätter
            till bostadsrätter.
          </note>
          <note>
            Jag vill citera följande från Dagens Nyheter den 28 maj förra
            året:
          </note>
          <note>
            Ökat boendeinflytande har varit Östbergas stora chans. Här finns
            engagerade boende som vill åstadkomma något, stadsdelsförvaltningen
            har imponerats av vår sammanhållning och vilja att öka områdets
            attraktionskraft, berättar Penka Kashmerova, själv invandrarkvinna
            från Bulgarien, som i över tre år sökt rätten att själv styra
            över sitt boende. Min vision har varit att bygga ett Östberga
            där socialt och etniskt utanförskap tillhörde det förgångna, som
            det första av Stockholms miljonprogramområden. Det som gör mig
            uppriktigt ledsen är att partipolitik går före den enskilda människans
            behov och önskemål, menar Penka Kashmerova.
          </note>
          <note>
            Men östbergaborna har inte gett upp. En mycket besvärande komplikation
            för regeringen är att Kammarrätten i Jönköping i samband med ett
            ärende om rättsprövning, som just gällt Östberga, gjort bedömningen
            att lagens förbud mot överprövning av Boverkets beslut i tillståndsärende
            inte är förenligt med Europakonventionen.
          </note>
          <note>
            Som en parentes kan nämnas att en förutsättning för rättsprövning
            är att beslutet innebär myndighetsutövning åt enskild och inte
            på annat sätt kan komma under domstols prövning. I klartext betyder
            det att myndighetsbeslut, i detta fall Boverkets beslut, måste
            gå att överklaga i domstol.
          </note>
          <note>
            Att lagen är godtycklig och ger utrymme för subjektiva bedömningar
            kan vi se av den sammanställning som utskottet har gjort.
          </note>
          <note>
            Märkligt nog har alla avslagsbeslut från länsstyrelserna, som
            är första instans, gällt Stockholm. Att Älmhultsbostäder AB inte
            får sälja 33 lägenheter trots en helt enig politisk församling,
            inklusive hyresgästföreningen, borde leda en del till eftertanke.
          </note>
          <note>
            Fru talman! Jag tvivlar starkt på att syftet med regeringens
            till Boverket nyligen givna uppdrag att utvärdera erfarenheterna
            som hittills gjorts av lagen om allmännyttiga bostadsföretag är
            att man har för avsikt att avskaffa lagen. Nej, orsaken är nog
            främst att man vill lugna hyresgästföreningen och en del egna
            kommunalpolitiker som tycker att lagen har fått orimliga konsekvenser.
          </note>
          <note>
            Enligt oss moderater behöver lagen inte utvärderas. Den skulle
            aldrig ha inrättats, och den måste snarast upphävas.
          </note>
          <note>
            Fru talman! Borde inte Boverkets senaste siffror om bostadsbrist
            få majoriteten att fundera över om den bostadspolitik man står
            för är den rätta? Ger en bostadspolitik med hyresregleringar,
            stopplagar, nej till ägarlägenheter, kortsiktiga lösningar, höga
            skatter och så vidare fler bostäder? Eller är det så att socialdemokraterna
            här i riksdagen likt bostadsministern anser att det är alla andras
            fel utom den socialdemokratiska regeringens att det inte byggs?
          </note>
          <note>
            Jag ska citera från riksdagens frågestund den 11 mars i år. Då
            ställde jag följande fråga till Lars-Erik Lövdén: Anser Lars-Erik
            Lövdén att det beror på honom och den socialdemokratiska regeringen
            att det byggs så lite i Stockholm bostadsbyggandet till och med
            minskade förra året eller beror det på den socialdemokratiskt
            ledda majoriteten i Stockholms stadshus, med Annika Billström
            i spetsen?
          </note>
          <note>
            Så här svarade Lövdén: Jag skulle kunna göra det enkelt för mig
            och svara nej på den fråga som ställdes. Men jag ska utveckla
            svaret.
          </note>
          <note>
            När han utvecklar svaret får vi naturligtvis veta att det är
            Stockholms förra borgerliga majoritets fel och en del andras fel
            att det inte byggs. Det är absolut inte den socialdemokratiska
            regeringens fel.
          </note>
          <note>
            Var och en får naturligtvis tolka svaret på sitt sätt, men nog
            är det talande att den regering som suttit vid makten de senaste
            tio åren i följd och som suttit vid makten 63 av de senaste 72
            åren tar så lite och känner så lite ansvar för vad deras politik
            leder till.
          </note>
          <note>
            Fru talman! Givetvis står vi moderater bakom alla våra sju reservationer,
            men jag nöjer mig med att yrka bifall till reservation nr 1.
          </note>
          <note type="speaker">
            Anf. 139 NINA LUNDSTRÖM (fp):
          </note>
          <note>
            Fru talman! Jag vill börja med att för tids vinnande yrka bifall
            endast till vår reservation nr 16, men vi står självfallet bakom
            alla de reservationer där vi finns med.
          </note>
          <note>
            Det kommunala självstyret är en viktig grundbult i svensk demokrati.
            Kommuner ska kunna styra sin ekonomi och förvalta sina tillgångar
            utifrån de behov som finns, men så fungerar inte svensk lag i
            dag.
          </note>
          <note>
            Lagen om allmännyttiga bostadsföretag tillkom för att försvåra
            ombildningen av kommunalt ägda hyresrätter till bostadsrätter.
            Jag kommer nu i dag från en konferens, SABO:s konferens för Folkpartiets
            förtroendevalda, och jag kan konstatera att just denna lag har
            väckt mycket diskussion.
          </note>
          <note>
            Lagen syftar till att stoppa en försäljning av hyresrätter. Ett
            försvårande av ombildning ska enligt lagen åstadkommas genom att
            ombildning bara får ske om det efter ombildningen finns kvar en
            sådan mängd lägenheter i kommunal ägo att hyrorna för dessa lägenheter
            kan få ett reellt genomslag i bruksvärdessystemet. Detta kräver
            i sin tur enligt förarbetena till lagen att det efter ombildningen
            måste finnas kvar ett inte obetydligt antal lägenheter i kommunala
            bostadsföretag.
          </note>
          <note>
            Det är i dag länsstyrelsen som prövar om ett kommunalt bostadsföretag
            ska få överlåta fastigheter till de boende. I sista instans är
            det Boverket. Men Kammarrätten i Jönköping har i rättsprövningen
            funnit att Boverkets beslut kan överklagas till domstol med stöd
            av Europakonventionen. Flertalet exempel finns på att lagen har
            gett upphov till betydande komplikationer och nackdelar för boende
            som bor i flerbostadshus eller radhus som hoppats på möjligheten
            att äga sin bostad. Östberga, Akalla och östra Skogås i Huddinge
            är några exempel där lagen har slagit till. Vi hörde också den
            tidigare talaren nämna andra exempel.
          </note>
          <note>
            Lagen om allmännyttiga bostadsföretag har lett till en ohållbar
            situation för boende och kommunala bostadsföretag. Lagen har i
            vissa fall, såsom i östra Skogås, lett till att effektiv fastighetsförvaltning
            motverkas. Boende förhindras från att förvalta bostäderna själva
            trots att boende, kommunen och fastighetsbolaget är fullständigt
            överens om hur man skulle vilja ha det. I slutändan påverkas även
            möjligheten till nyproduktion av bostäder, genom att tillgången
            till nytt kapital försvåras.
          </note>
          <note>
            En omsättning av fastigheter skulle ge nya möjligheter för bostadsföretag
            att finansiera ombyggnation och underhåll eller bygga nytt, men
            även där sätter lagen stopp, vilket visar att det är angeläget
            att utvärdera både lagen och dess tillämpning. Vi i Folkpartiet
            gillar inte lagen över huvud taget och vill ha den upphävd.
          </note>
          <note>
            En genomgång av länsstyrelsernas beslut visar att lagen riktats
            också regionalt, mot Stockholms län. Länsstyrelserna har till
            och med den 31 december 2003 meddelat 287 beslut, vilka avser
            7 100 lägenheter. Tillstånd har lämnats i 263 fall och avslag
            i 24 fall. Alla avslag, utom ett, avser ärenden i Stockholms län.
            I Stockholms län avser avslagen 2 700 lägenheter. Självfallet
            får detta konsekvenser.
          </note>
          <note>
            Lagen tillkom för att försvåra ombildning till bostadsrätt för
            att, som det heter, värna hyresrätten, men genom denna lag kom
            man inte åt det som regeringen eller utskottsmajoriteten anser
            vara ett problem, det vill säga att värna hyresrättens roll.
          </note>
          <note>
            Vi i Folkpartiet menar att det, för att man verkligen ska kunna
            skapa förutsättningar för hyresrätten som upplåtelseform, behövs
            helt andra åtgärder. Det gäller även för att man ska kunna öka
            nybyggnationen av hyresrätter. Där behövs också helt andra åtgärder.
            Vi i Folkpartiet har lagt fram mängder av förslag i våra motioner.
          </note>
          <note>
            Boverkets statistik visar nu att 61 % av Sveriges befolkning
            bor i kommuner med bostadsbrist. Det är första gången sedan 1991
            som det är fler kommuner som har bostadsbrist än som har överskott.
            Det är 107 kommuner med brist och 98 med överskott.
          </note>
          <note>
            Fru talman! De av regeringen tillsatta utredningarna är försenade.
            Vi i Folkpartiet skulle önska att det kom fler propositioner inom
            bostadspolitiken. Vi vill ha mer att ta ställning till i bostadsutskottet.
            Ett sådant exempel gäller naturligtvis reformering av hyressättningssystemet.
            Man kom i gång väldigt sent, och det har skjutits fram i tiden,
            men i höst får vi kanske ta del av vad man har kommit fram till.
          </note>
          <note>
            Jag vill också beröra det andra problemet som finns med bostadsförsörjningen
            och marknaden med hyresrätter, det vill säga svarthandeln med
            hyresbostäder, som är ytterligare ett symtom på en bostadsmarknad
            som inte fungerar.
          </note>
          <note>
            Det omsätts betydande belopp på den svarta marknaden. På ett
            år motsvarar detta ungefär 1 miljard, enligt beräkningar. I Konsumentmakt
            nr 5, september 2002, finns en beskrivning som fortfarande står
            sig. Där står det att Stockholm är den storstadsregion i Europa
            där den svarta marknaden har störst omfattning. I flera andra
            storstadsregioner existerar knappast någon marknad alls för svartkontrakt.
          </note>
          <note>
            Vi i Folkpartiet tror att lösningen främst sitter i en reformerad
            hyressättning och naturligtvis i en ökad nyproduktion, men vi
            tror inte att detta räcker. Vi tror också att man under tiden
            måste tillsätta en utredning för att faktiskt belysa också andra
            möjligheter. Vi vill se över möjligheterna för andrahandsuthyrning.
            Vi vill se över möjligheterna att alltid ställa frågan om olaglig
            ersättning vid prövning i hyresnämnd. Vi vill också att man ska
            fundera över praxis att godkänna 10 % prisreduktion på villor
            och bostadsrätter i samband med byten, och vi vill ge polisen
            ökade resurser för att beivra brott. Det är några av de förslag
            som vi presenterar i vår motion.
          </note>
          <note>
            Vi menar att det tar tid att bygga nytt, och med en reformering
            av hyressättningssystemet kommer man att kunna åtgärda många av
            dessa problem, men det behövs också andra åtgärder.
          </note>
          <note>
            Jag vill också beröra kommunernas roll som fastighetsägare. Vi
            i Folkpartiet menar att allmännyttan inte är den enda lösningen
            för att man ska få en välfungerande bostadspolitisk situation
            och marknad.
          </note>
          <note>
            Vi menar att andra fastighetsägare har en mycket stor och viktig
            roll och att allmännyttan behöver konkurrens. Det är oerhört viktigt.
          </note>
          <note>
            Hemlösa behöver också bostäder. Det har visat sig att allmännyttan
            inte tar detta ansvar mer än någon annan. Det ställs hårda krav.
            Vi anser att allmännyttan inte har den roll på marknaden som utskottsmajoriteten
            många gånger hävdar.
          </note>
          <note>
            Vi menar att man genom att ha ökad konkurrens och fler typer
            av fastighetsägare kommer att kunna ta ett ökat socialt ansvar.
            Vi kan konstatera att det även i kommuner med stor allmännytta
            och överskott på bostäder finns hemlösa.
          </note>
          <note>
            Fru talman! Vi har lagt fram mängder med förslag i våra motioner.
            Jag hade hoppats på att utskottsmajoriteten hade kunnat visa lite
            mer initiativförmåga.
          </note>
          <note type="speaker">
            Anf. 140 DAN KIHLSTRÖM (kd):
          </note>
          <note>
            Fru talman! Inledningsvis yrkar jag bifall till reservation nr
            11 i betänkandet.
          </note>
          <note>
            I det här betänkandet finns flera viktiga och intressanta bostadspolitiska
            frågor. Det kan vi förstå av de inlägg vi redan har hört. Det
            handlar om kommunernas bostadsförsörjningsansvar, om bostadsförmedling,
            om lagen om allmännyttiga bostadsföretag, om svarthandel med lägenheter
            och om kommunernas roll som fastighetsägare. Jag kommer att koncentrera
            mig på några av de reservationer som vi kristdemokrater är med
            på och varför vi är med på dem.
          </note>
          <note>
            Den första punkten i betänkandet behandlar lagen om kommunernas
            bostadsförsörjningsansvar. Denna lag trädde i kraft den 1 januari
            2001. I lagen stadgas att varje kommun ska planera bostadsförsörjningen
            i syfte att skapa förutsättningar för alla i kommunen att leva
            i goda bostäder och för att främja att ändamålsenliga åtgärder
            för bostadsförsörjningen förbereds och genomförs det är vackra
            ord. Vi kristdemokrater vill avskaffa lagen medan till exempel
            Vänsterpartiet vill förstärka densamma.
          </note>
          <note>
            Reaktionerna på lagen är mycket blandade ute i landets kommuner.
            Precis som det står i betänkandet har ingen utvärdering av lagens
            tillämpning genomförts. I utskottet har dock en studie genomförts.
            I betänkandet finns precis som vi har hört här en sammanfattning
            i nio punkter.
          </note>
          <note>
            Lagen har i några fall givit bostadsförsörjningsfrågorna större
            intern legitimitet i kommuner och länsstyrelser, kan vi läsa.
            Men vi kan också läsa att ett fåtal aktörer framför önskemål om
            förändringar av den aktuella lagen. Det framkommer även att få
            aktörer tror att lagstiftningen har haft effekter på bostadsbyggandet.
            Begreppet riktlinjer för bostadsförsörjningen tycks innefatta
            allt från ensides önskelistor till omfattande program. Få länsstyrelser
            upplever att lagens krav på insatser från deras sida har inneburit
            en ökad efterfrågan på råd och stöd från kommunerna.
          </note>
          <note>
            Varför är vi då negativa till lagen? Vi kristdemokrater har motsatt
            oss lagen eftersom den har haft som enda syfte att öka det statliga
            inflytandet över kommunernas bostadsförsörjningsansvar. Vi menar
            att statens uppgift i bostadspolitiken är att tillhandahålla legala
            och finansiella instrument för bostadsbyggandet, inte att lägga
            sig i hur bostadspolitiken verkställs på lokal nivå. Den första
            analysen av lagen visar ju också att denna ytterligare statliga
            pålaga inte har någon praktisk betydelse för den lokala bostadsförsörjningen.
          </note>
          <note>
            Vi tror att alla kommuner med lite självbevarelsedrift och någon
            framtidsvision på olika sätt försöker ta ansvar för bostadsförsörjningen
            och bostadsplaneringen utifrån sina egna lokala förutsättningar.
            För övrigt slås ju kommunernas ansvar och befogenheter på det
            bostadspolitiska området primärt fast i kommunallagen, plan- och
            bygglagen och socialtjänstlagen.
          </note>
          <note>
            Fru talman! Jag vill också nämna något om lagen om allmännyttiga
            bostadsföretag. Det är viktigt att slå vakt om kommunernas möjligheter
            att fullt ut ta sitt bostadsförsörjningsansvar. Kommunerna har
            olika instrument till sitt förfogande för just detta. Den demokratiskt
            uttryckta folkviljan måste respekteras. Det är inte en statlig
            uppgift att fatta beslut om förvaltandet eller eventuella avyttranden
            av de kommunala bostadsföretagen. Sådana ställningstaganden måste
            göras i kommunerna mot bakgrund av förhållandena i de enskilda
            fallen. I många kommuner utgör de kommunala bolagen en bas i bostadsbeståndet
            och uppfattas som ett viktigt bostadspolitiskt instrument av de
            lokala politikerna. Den kommunala självstyrelsen måste alltid
            värnas vid valet om det ska finnas ett kommunalt bostadsbolag
            eller inte.
          </note>
          <note>
            Någon särskild lagstiftning för försäljning av hela eller delar
            av kommunala bostadsföretag behövs inte, menar vi. Av respekt
            för den kommunala självstyrelsen vill Kristdemokraterna avskaffa
            de lagar som den socialdemokratiska regeringen drivit igenom för
            att begränsa kommunernas kontroll över bostadsförsörjningen och
            de egna bostadsbolagen. Förutom de principiella invändningar som
            kan resas mot lagen kan det konstateras att den ger utrymme för
            godtycke. Lagrådet framförde denna kritik redan i sin granskning
            av lagförslaget, och den hittillsvarande tillämpningen har visat
            att denna kritik var riktig.
          </note>
          <note>
            Fru talman! Till slut vill jag säga några ord om svarthandel
            med hyresrätter. Gemensamt för oss alla är att vi ser allvarligt
            på förekomsten av svarthandel med hyresbostäder. Lagstiftning
            på området finns. Ändå vet vi att det inte är alltför ovanligt
            att det handlas med hyresrätter.
          </note>
          <note>
            Precis som det uttrycks i betänkandet har möjligheterna diskuterats
            i vårt utskott att finna metoder som i större utsträckning än
            i dag motverkar denna handel med hyresrätter. Vänsterpartiet menar
            att ett lägenhetsregister är lösningen. Miljöpartiet kräver bostadsanvisning
            och vill också göra fastighetsägarna mer ansvariga. Socialdemokraterna
            är bekymrade över dagens situation och menar lite allmänt defensivt
            att någonting måste göras. När vi borgerliga partier kommer med
            konkreta förslag är inte det tillräckligt.
          </note>
          <note>
            Det grundläggande problemet det har redan sagts här är att det
            byggs för lite lägenheter, vilket ger en obalans i beståndet.
            Vi tror också att en reformering av hyressättningssystemet är
            en central del av lösningen på problemet med svarthandel. Vi föreslår
            en utredning som kan utvärdera samt ge förslag på lämpliga metoder
            för att komma till rätta med just svarthandelsproblemen.
          </note>
          <note type="speaker">
            Anf. 141 STEN LUNDSTRÖM (v):
          </note>
          <note>
            Fru talman! Jag vill först ge några korta reflexioner om det
            som har sagts. Till Nina Lundström vill jag säga att lagen om
            allmännyttan inte har som huvudprincip att reglera huruvida man
            säljer eller inte. Huvudprincipen för den är att definiera begreppet
            allmännyttan och vad det innebär.
          </note>
          <note>
            När det gäller inflytande finns det fortfarande möjlighet i denna
            lagstiftning att omvandla till kooperativ hyresrätt både i ägandeform
            och i arrendeform. Det är fullt möjligt om det är inflytande som
            man eftersträvar.
          </note>
          <note>
            Fru talman! Det är ett ganska omfattande dokument som vi ska
            dra igenom så jag tänker förhålla mig i huvudsak till det som
            vi själva har reserverat oss kring.
          </note>
          <note>
            Rätten till bostad är, till skillnad från vad vi har hört från
            de borgerliga debattörerna, inte en sak för marknaden. Det är
            framför allt en fråga om människornas möjlighet att förverkliga
            sina egna livsprojekt. Utan bostad är möjligheten till arbete,
            studier eller ett värdigt liv mycket begränsad. Verktygen för
            att förverkliga det som vi alla tycker är rimligt, nämligen allas
            rätt till bostad, är avhängiga de beslut som vi fattar här i riksdagen.
          </note>
          <note>
            När lagen om kommunernas bostadsförsörjningsansvar antogs var
            det ett viktigt steg för att förstärka människors möjligheter
            att få rätten till en bostad. Tyvärr är lagen både otillräcklig
            och i vissa delar otydlig i sin utformning. Den har därför inte
            fått den funktion som vi hade förhoppningar om med den intention
            som fanns när vi var med om att lägga fram förslaget.
          </note>
          <note>
            I vår reservation nr 3 som jag nu passar på att yrka bifall till
            tar vi upp en del av de brister som finns i lagstiftningen. I
            Boverkets uppföljning av lagen kan det konstateras att vår kritik
            i långa stycken är riktig. I majoritetens avslagsyrkande finns
            det egentligen inga argument för att man inte borde bifalla vår
            motion som ligger till grund för reservationen. Men det kanske
            Socialdemokraternas representant kan redovisa sedan.
          </note>
          <note>
            Vänsterpartiet vill förstärka lagstiftningen genom att förtydliga
            vad bostadsförsörjningsprogrammet ska innehålla. För oss i Vänsterpartiet
            är planering av bostäder och boende en central punkt för att kommunerna
            ska kunna ta sitt ansvar bland annat för den sociala bostadspolitiken.
            Därför vill vi ändra lagstiftningen från att i huvudsak handla
            om bostadsförsörjning till att ha en inriktning mot en obligatorisk
            boendeplanering.
          </note>
          <note>
            Vad vill vi då att en boendeplanering ska omfatta? Talartiden
            tillåter inte en fullständig redovisning men en kortfattad.
          </note>
          <note>
            En god boendeplanering har som utgångspunkt en helhetssyn på
            samhället där alla medborgare och samhällssektorer blir delaktiga
            och där det egna bostadsområdet måste utgöra grunden.
          </note>
          <note>
            En rad faktorer måste finnas med i en sådan planering.
          </note>
          <note>
            Ekologisk hållbarhet måste finnas med. Vill vi på allvar ställa
            om samhället måste vi börja i det lilla och planera. Nybyggnation
            och ombyggnation måste finnas med i ett boendeplaneringsprogram,
            både var vi ska bygga och vad vi ska bygga så att det blir socialt
            riktigt och rättvist men också vad som kommer att hända vid en
            ombyggnation. Infrastruktur och service är en självklar del av
            ett boendeplaneringsprogram, liksom åtgärder mot segregation.
            Hur ska vi komma från den negativa segregation som finns på Östermalm
            och i Limhamn? Hur ska den kunna brytas?
          </note>
          <note>
            Vi måste ha program för hur vi ska lösa bostadslösheten och hemlösheten.
            Hur ska vi öka tryggheten i boendet? Vi vet att framför allt unga
            kvinnor känner en stor rädsla där de bor. Hur ska vi få in barnperspektivet
            i boendet? Var ska äldreboenden finnas, och hur stort är behovet?
            Hur ska vi lösa tillgänglighetsfrågorna? Hur ska vi kunna skapa
            åtgärder för att bryta kvinnors underordning gentemot männen i
            planeringsprocessen när det gäller boendemiljöer?
          </note>
          <note>
            Med en sådan helhetsplanering skapas ett utrymme för alla medborgare
            att vara delaktiga i samhällsbyggandet. Att bygga hus är ganska
            enkelt, men att bygga ett samhälle är en svår konst som förutsätter
            att så många som möjligt involveras och därför också tar sin ansats
            i en rad olika aspekter.
          </note>
          <note>
            Herr talman! I reservationen tar vi också upp behovet av obligatoriska
            bostadsförmedlingar. I bostadsförsörjningslagens 3 § står att
            inrättandet av bostadsförmedling och regionalt samarbete är frivilligt.
            Regeringen kan, om man anser att behov föreligger, ålägga en kommun
            att inrätta bostadsförmedling lokalt eller regionalt. Lagen har
            nu funnits i tre år, och vi kan tyvärr konstatera att regeringen
            fortfarande inte använt sig av denna lagstiftning detta trots
            att bara 10 % av landets kommuner har en bostadsförmedling och,
            som vi hört, 61 % av landets befolkning lever i samhällen där
            det är bostadsbrist. Inte ens i Göteborg eller Malmö orkar eller
            vill regeringen utnyttja lagstiftningen, trots att situationen
            på dessa bostadsmarknader präglas av kaos, bostadsbrist och hemlöshet.
          </note>
          <note>
            Bostadsförmedlingen har, förutom att den kan fördela bostäder
            på ett socialt rättvist sätt, en betydelse i och med att den skapar
            ett instrument för boendeplanering genom statistik på önskade
            bostäder avseende läge, storlek och så vidare. Vänsterpartiet
            kräver därför en obligatorisk och avgiftsfri bostadsförmedling,
            med möjlighet för kommunerna att söka dispens.
          </note>
          <note>
            Herr talman! Vi har ytterligare fyra reservationer kopplade till
            detta betänkande som vi naturligtvis står bakom fullt ut. För
            att spara tid vid voteringen yrkar jag dock ytterligare bifall
            bara till reservation 9.
          </note>
          <note>
            I reservation 9 tar vi upp behovet av en ny bostadsanvisningslag.
            Jag kan med glädje konstatera att näringsutskottets ordförande
            tillika den socialdemokratiska arbetarekommunens ordförande i
            Malmö Marie Granlund delar vår uppfattning. Tyvärr har inte socialdemokraterna
            i bostadsutskottet samma insikt. Här avstyrker man förslaget utifrån
            att det är viktigare att bygga. Detta är vi naturligtvis överens
            om. En bostadsanvisningslag löser naturligtvis inte bristen på
            bostäder. Men den ger en möjlighet att fördela bostäder på ett
            rättvist sätt till framför allt de människor som står helt utanför
            bostadsmarknaden. Vi vet, precis som flera av de borgerliga debattörerna
            sade, att det även i kommuner med överskott på bostäder finns
            folk som är hemlösa.
          </note>
          <note>
            Majoriteten skriver vidare att frivilliga lösningar är bäst.
            Så är det naturligtvis. Därför ska bostadsanvisningslagen bygga
            på frivillighet, och tvång ska i det här fallet bara användas
            när frivillighet inte går att uppnå. Vi har inte tid att vänta
            på att hemlösa ungdomar och andra ska stå utanför bostadsmarknaden
            tills frivilliga lösningar kommer till stånd.
          </note>
          <note>
            Herr talman! Jag ska så lite kort ta upp våra övriga reservationer.
          </note>
          <note>
            I reservation 5 tar vi upp behovet av förmedling av andrahandskontrakt.
            När jag läser majoritetens text i betänkandet kan jag konstatera
            att vi tydligen är fullständigt överens om de problem vi tar upp
            kring andrahandsupplåtelse, men medan vi försöker visa på lösningar
            är majoriteten tom på idéer. Att avslå motionen utifrån att det
            inte finns några bostadsförmedlingar skapar för oss ett moment
            22 eftersom man redan har avslagit vårt förslag om obligatoriska
            bostadsförmedlingar.
          </note>
          <note>
            När det gäller förmedlingsavgifter har vi uppenbarligen olika
            uppfattning, men nog borde man kunna tillgodose vårt krav om att
            göra en översyn av hur det fungerar i praktiken för att komma
            åt de oskäliga förmedlingsavgifterna.
          </note>
          <note>
            I reservation 13 tar vi upp förslag om att bekämpa svarthandeln.
            Det vi kräver är egentligen inte mer än att regeringen ser till
            att det lägenhetsregister som redan är utrett och som redan borde
            ha lämnats över till riksdagen för beslut utformas på ett sådant
            sätt att det blir möjligt att genomskåda skenbyten av bostäder.
            Det vanligaste sättet att köpa en lägenhet svart är att arrangera
            ett skenbyte. Köparen skriver sig på en fiktiv adress med ett
            falskt kontrakt som sedan används som bytesobjekt. Majoriteten
            uttalar en väldigt negativ syn på svarthandel. Det är bra, men
            det räcker inte. Det behövs åtgärder.
          </note>
          <note>
            Lantmäteriverket, Statistiska centralbyrån och Riksskatteverket
            har tidigare lämnat förslag på hur man kan bygga upp ett nytt
            lägenhetsregister. Registret har egentligen tagits fram för folk-
            och bostadsräkningen, men när det är färdigt kommer det dessutom
            att kunna vara ett utmärkt verktyg för att komma åt svarthandel.
            Detta borde socialdemokraterna i utskottet också kunna inse och
            därmed tillstyrka vår motion.
          </note>
          <note>
            Avslutningsvis, herr talman, pekar vi i reservation 15 på den
            diskriminering som förekommer på bostadsmarknaden när det gäller
            rätt till kontrakt. Invandrade, barnfamiljer, socialbidragsberoende
            och ungdomar är oftast de som drabbas av diskrimineringen. Majoriteten
            har inga synpunkter över huvud taget på diskrimineringen utan
            väljer att upprepa sitt avslagsyrkande från föregående år, där
            man tydligt uttrycker sin mycket borgerliga uppfattning att äganderätt
            går före bekämpandet av diskriminering.
          </note>
          <note>
            När vi kräver ökad kunskap om de krav som riktas mot blivande
            hyresgäster har tydligen inte majoriteten något som helst intresse
            av att få veta hur det ser ut. I stället säger man att regeringen
            om den själv vill kan ta reda på detta. Det är sorgligt och så
            långtifrån en social bostadspolitik som man kan komma. Visst borde
            det vara ett intresse för utskottet att få information, till exempel
            från Boverket, om de regler som godtyckligt ställs upp av hyresvärdar.
            Och visst vore det bra om vi visste att regeringen också hade
            den här kunskapen.
          </note>
          <note type="speaker">
            Anf. 142 NINA LUNDSTRÖM (fp) replik:
          </note>
          <note>
            Herr talman! Sten Lundström inledde anförandet med att ta upp
            lagen om allmännyttiga bostadsföretag. Jag skulle vilja fråga
            om Vänsterpartiet har tagit del av de bekymmer som lagen har vållat.
            Det har ju visat sig att vi har ett antal fall där kommuner, bostadsföretag
            och de boende är helt överens om vad man vill göra. Ett exempel
            som jag känner mycket väl till är östra Skogås, där man har radhus
            som man skulle vilja fullfölja försäljningen av och där detta
            skapar enorma problem ineffektivitet, problem med förvaltningen
            och problem med samfälligheterna. Det visar sig att lagen inte
            fungerar.
          </note>
          <note>
            Med tanke på att det nu pågår en utredning i en interpellationsdebatt
            mellan mig och statsrådet Lövdén har det också utlovats eventuella
            korrigeringar av lagen den 1 januari 2005 skulle jag vilja höra
            hur Vänsterpartiet förhåller sig till detta. Folkpartiets uppfattning
            är att denna lag ska upphävas. Vi menar att den är helt onödig,
            vållar oerhört mycket skada och också påverkar det kommunala självstyret
            i mycket negativ riktning. Men hur förhåller sig Vänsterpartiet
            till lagen om allmännyttiga bostadsföretag? De aspekter som Sten
            Lundström tog upp löser ju inte de problem som nu faktiskt uppvisas
            gång efter annan på marknaden.
          </note>
          <note type="speaker">
            Anf. 143 STEN LUNDSTRÖM (v) replik:
          </note>
          <note>
            Herr talman! Lagen om allmännyttiga bostadsföretag tillkom av
            två skäl. Det första var att det fanns en stor brist i lagstiftningen,
            nämligen att ingen visste vad ett allmännyttigt bostadsföretag
            var. Det var grunden till att lagstiftningen kom till stånd. Man
            var tvungen att definiera allmännyttan. Det var skäl 1 till att
            lagstiftningen kom. Skäl 2, skälet till att man inskränkt vissa
            försäljningar, är i huvudsak att vi vill kunna försvara bruksvärdesprincipen.
            Jag tycker att det är rätt. Jag tycker att det är bra. Personligen
            tycker jag inte att det är någon särskilt intelligent idé att
            sälja ut allmän egendom för vinster.
          </note>
          <note>
            Utan att kunna östra Skogås, för det kan jag inte påstå att jag
            gör, kan jag bara säga: Det är väl alldeles utmärkt om här finns
            radhus i form av hyresrätter. Det är något som saknas på de flesta
            ställen här i landet, och jag skulle gärna se fler. Det kanske
            är så att dessa behövs som hyresrätter och av det skälet inte
            bör säljas. Jag tycker att det är fullt rimligt.
          </note>
          <note type="speaker">
            Anf. 144 NINA LUNDSTRÖM (fp) replik:
          </note>
          <note>
            Herr talman! Alla de exempel som finns visar på orimligheter
            i lagstiftningen som vållar mycket bekymmer för bostadsföretag.
            Låt mig också säga att i de fall jag har tagit del av är de kommunala
            företrädarna, inte minst i exempelvis Huddinge, oavsett partifärg
            fullständigt överens om orimligheten. Det här sätter stora hinder
            i vägen.
          </note>
          <note>
            Det andra problemet som uppstår när man inte kan göra den här
            typen av försäljningar är att ett och annat bolag som skulle ha
            kunnat få loss kapital för att bygga nytt inte kan göra det. Det
            är en kommunal angelägenhet, och bolagen har rätt att bedöma det
            själva. Men i flera av de här fallen kan man inte bygga därför
            att man inte får loss det här kapitalet.
          </note>
          <note>
            Jag vet att Vänsterpartiet tycker att ROT-avdragen kommer att
            lösa alla problem på bostadsmarknaden. Jag kan bara konstatera
            att ingen annan på marknaden tror det. Det här skulle vara ett
            sätt att få loss kapital. Vi vet ju att det finns ett jätteproblem
            med riskkapital.
          </note>
          <note>
            Det bostadsmarknaden behöver är spelregler som håller långsiktigt
            och som innebär att marknaden kan förutse vilka konsekvenser och
            effekter som uppstår. Den här typen av hinder ställer till mycket
            oreda. De innebär också att man inte tar till vara de möjligheter
            som finns.
          </note>
          <note>
            Bostadsbristen är omfattande. Med tanke på diskussionen om svarthandeln
            kan man säga att symtomen är desamma som för en sjuk patient.
            Vi har en patient bostadsmarknaden som har både blodbrist och
            blöder, men Vänsterpartiet räcker fram plåster. Det behövs ju
            grundläggande större förändringar för att skapa förutsättningar,
            och det är det riksdagen är till för.
          </note>
          <note>
            Därför skulle jag vilja återvända till frågeställningen hur Vänsterpartiet
            tänker att man ska få till stånd riskkapitalförsörjning om man
            blockerar den här typen av möjligheter som faktiskt inte skulle
            kosta staten någonting alls. Varför vill inte Vänsterpartiet se
            de här möjligheterna och vara med om att riva de hinder som finns?
          </note>
          <note type="speaker">
            Anf. 145 STEN LUNDSTRÖM (v) replik:
          </note>
          <note>
            Herr talman! Nu tror jag inte att problemet är att det inte finns
            kapital att bygga för. Om det handlar om att sälja för att bygga
            tror jag i och för sig att det kommer att lösa sig. Det har i
            många fall också lösts genom att man har kunnat sälja. Det kan
            ibland vara ett rimligt skäl. Men i de flesta områden behöver
            du inte sälja för att få loss kapital utan du kan gå till banken
            och borga med det du redan har byggt. Det är inte heller något
            större problem att få loss kapital.
          </note>
          <note>
            ROT-avdrag tror vi inte löser problemen på bostadsmarknaden.
            Vi tror däremot att de kan ha bra effekt vad avser arbetslösheten
            och att vi får i gång jobb. Marknaden har krävt det. Både de fackliga
            organisationerna och byggindustrin har krävt ROT-avdrag. Vi var
            på samma möte där de ställde det här kravet. Det är väl okej.
          </note>
          <note>
            Långsiktiga spelregler hör jag alltid krav på. Men jag tycker
            inte det. Långsiktiga spelregler innebär på något sätt att man
            slår undan fötterna för den demokratiska processen. Folkpartiet
            och Vänsterpartiet kommer aldrig att komma överens om de regelverk
            som ska finnas, därför att vi har olika ideologiska utgångspunkter.
          </note>
          <note>
            Era utgångspunkter handlar för mig om att skapa ökade orättvisor,
            skapa osäkerhet när det gäller hyressättningen, skapa osäkerhet
            vad gäller besittningsskyddet och skapa osäkerhet om möjligheterna
            för ungdomar att flytta hemifrån.
          </note>
          <note>
            Jag bedriver en helt annan politik. För mig handlar bostaden
            om en social rättighet och ingen marknadsvara. Bostaden är en
            rättighet för alla människor.
          </note>
          <note>
            Däremot kan vi nog diskutera svarthandeln. Jag läste igenom era
            förslag när det gäller svarthandel. Där finns en del som är intressant.
            Jag tycker att ni skulle gå lite längre när ni pratar om bytesmöjligheterna.
            Ni ska inte stanna vid 10 %. Ni kunde kanske, som vi kommer att
            lägga fram motioner om, helt enkelt säga att man inte ska kunna
            byta bostadsrätt eller villa mot en hyresrätt. Byteskedjan bör
            gälla hyresrätt mot hyresrätt. Det är möjligt att vi kan komma
            överens där.
          </note>
          <note type="speaker">
            Anf. 146 MARIETTA DE POURBAIX-LUNDIN (m) replik:
          </note>
          <note>
            Herr talman! Det var intressant att lyssna på Sten Lundströms
            ganska hårda angrepp på sin samarbetspartner Socialdemokraterna.
            Men det får ni reda ut internt sedan. Det ska jag inte ställa
            frågor om.
          </note>
          <note>
            Den första frågan jag vill ställa till Sten Lundström är: På
            vilket sätt blir det fler lägenheter om vi har en obligatorisk
            bostadsförmedling i varje kommun? Om det vore så enkelt kunde
            vi ju ha en bostadsförmedling i varje kvarter, om det nu garanterade
            fler bostäder.
          </note>
          <note>
            Men min huvudfråga är Sten Lundström var också med och pratade
            om att förverkliga sina livsprojekt, och jag pratade om livsdrömmar:
            Varför är då Sten Lundström med och stoppar dem som vill omvandla
            sina hyresrätter till bostadsrätter? Han säger så här: De behöver
            inte göra om dem till bostadsrätter, för det finns ju kooperativ
            hyresrätt. Nu vet plötsligt Sten Lundström vilka livsdrömmar människor
            har. Det är kooperativ hyresrätt. Det är vad han erbjuder dem
            som vill omvandla sina hyresrätter till bostadsrätter.
          </note>
          <note>
            Samtidigt talar han om varför lagen om allmännyttiga bostadsföretag
            finns. Det är för att bevara bruksvärdesprincipen. Men om vi säger
            att östbergaborna skulle följa Sten Lundströms råd och omvandla
            sina lägenheter till kooperativa hyresrätter, då är de inte med
            i bruksvärdesbedömningen, för så är lagstiftningen. Då finns inte
            deras hyresbestånd med. Därmed har faktiskt ett av argumenten
            fallit för den här lagen som ni värnar så mycket om.
          </note>
          <note>
            Kanske vill ni rentav avskaffa lagen om allmännyttiga bostadsföretag
            så att folk kan förverkliga sina drömmar.
          </note>
          <note type="speaker">
            Anf. 147 STEN LUNDSTRÖM (v) replik:
          </note>
          <note>
            Herr talman! Det är inte vårt syfte att avskaffa lagen. Jag tror
            till och med att den behöver förstärkas på vissa punkter. Vi hade
            till och med hellre kunnat tänka oss att leva med den gamla stopplagstiftning
            som en gång fanns men som nu blivit allmännyttig lagstiftning
            i stället.
          </note>
          <note>
            På vilket sätt blir det fler bostäder om det blir obligatoriskt
            med bostadsförmedling? Nej, det blir inte fler bostäder av det.
            Jag har aldrig hävdat att det blir fler bostäder. Jag har bara
            hävdat att de bostäder som finns blir fördelade på ett mer rättvist
            och socialt sätt.
          </note>
          <note>
            Vi har lagt fram förslag och kommer att fortsätta att lägga fram
            förslag på hur man kan se till att finansiera byggandet av framför
            allt hyresrätter i framtiden, hur staten, kommunen, byggare och
            andra ska ta sitt ansvar. Vi kommer att fortsätta med den politiken.
            Men det har inte med det här att göra. Det har med social rättvisa
            att göra. Det är därför vi vill ha bostadsförmedlingen. Vi vill
            komma ifrån det godtycke som finns på bostadsmarknaden. Det har
            ingenting att göra med att bygga fler lägenheter.
          </note>
          <note>
            Däremot skapar en bostadsförmedling en ganska god grund för dem
            som planerar så att de kan se vad det är folk efterfrågar, vilka
            lägen, vilka storlekar och så vidare. Det visar en bostadskö.
            Där kan man se vad det är folk efterfrågar.
          </note>
          <note>
            Varför vill jag stoppa dem som vill omvandla? Egentligen handlar
            det om mer än om dem som råkar bo där för tillfället. Det handlar
            om dem som eventuellt ska flytta hemifrån lite senare och som
            inte har råd att betala alla de pengar som det kostar att köpa
            en bostadsrätt.
          </note>
          <note>
            På vilket sätt blev det fler bostäder i allmännyttan i Stockholm
            under förra mandatperioden när man sålde ut så mycket allmännytta?
            Nej, det blev inga fler bostäder. Men det blev fler som tjänade
            pengar på sitt boende. Det ökade spekulationen i boendet, och
            det minskade möjligheterna för folk att faktiskt skaffa sig den
            lägenhet de vill ha därför att det började bli ont om hyreslägenheter.
          </note>
          <note type="speaker">
            Anf. 148 MARIETTA DE POURBAIX-LUNDIN (m) replik:
          </note>
          <note>
            Herr talman! Med det här inlägget fick jag faktiskt rätt i det
            jag sade i mitt första inlägg, att vi ganska klart skulle få se
            skiljelinjerna i bostadspolitiken. Det handlar om dem som vet
            vad folk vill ha, som vet bäst och vill bestämma över folk. Det
            har vi fått klart bevis på här och nu. Omvandla från hyresrätt
            till bostadsrätt nej, det behöver man inte. Man behöver inte förverkliga
            den livsdrömmen.
          </note>
          <note>
            Den andra skiljelinjen som jag målade upp var de som hellre fördelar
            och förmedlar saker än ser till att det finns mer att fördela,
            alltså de som hellre fördelar kakan än bakar den. Jag tycker att
            det här inlägget var ganska belysande. Jag tackar Sten Lundström
            för detta.
          </note>
          <note type="speaker">
            Anf. 149 STEN LUNDSTRÖM (v) replik:
          </note>
          <note>
            Herr talman! Det är rätt. Det är oerhört stora skillnader mellan
            oss rent politiskt. Vi står för en helt annan bostadspolitik än
            er. Vi tror inte på marknaden som en lösning på människors möjlighet
            att skaffa bostad. Vi tror på ett samhällsengagemang.
          </note>
          <note>
            Som jag sade i mitt huvudanförande är det viktigt att så många
            som möjligt är med och planerar och diskuterar. Det är viktigt
            att folk ute i bostadsområdena är med och formar sin miljö, att
            folk överallt i en kommun, i alla sektorer, är delaktiga och är
            med och bygger upp en boendeplanering för att skapa de samhällen
            vi vill ha. Där är en stor ideologisk skillnad.
          </note>
          <note>
            Din ideologi är klart borgerlig. Det är närmast en nyliberal
            hållning. Jag är inte nyliberal, och därför är vi helt klart olika.
            Det här är precis sådana frågor som visar på skillnaden mellan
            våra partier. Vi står för en solidarisk politik där alla ska ha
            rätt att bo till rimliga kostnader. Så långt är det rätt. Det
            är en bra debatt på det viset, för den visar på skillnaderna mellan
            borgerlig politik och en vänsterpolitik som faktiskt vill skapa
            utrymme för alla att vara delaktiga i samhället.
          </note>
          <note type="speaker">
            Anf. 150 RIGMOR STENMARK (c):
          </note>
          <note>
            Herr talman! Tidigare i dag har vi fått 2004 års ekonomiska vårproposition
            presenterad för oss. Någon som jag mötte på lunchen sade spontant:
            Man vet inte om man ska skratta eller gråta när man hör finansministern
            säga att han är stolt över utvecklingen i landet.
          </note>
          <note>
            Det är inte svårt att hålla med. Det gäller inte minst när man
            tittar efter vad som gäller för bostadssituationen i landet. Kommer
            det några nya grepp som får fart på byggandet? Kommer det några
            nya grepp som gör att människor, ung som gammal, kan få den bostad
            de så länge sökt? Nej, blir svaret. Några verkliga krafttag syns
            inte till. Jo, jag har läst. Jag har sett hissbidragen och ROT-bidragen
            men tidsbegränsade.
          </note>
          <note>
            I går var vi några som debatterade med bostadsministern om bostadsbristen
            i Sverige. Han hade dessvärre inte heller något att komma med.
            Ja, han var orolig förstås. Det kan jag också förstå. Boverket
            har ju presenterat färska siffror för hur det ser ut på bostadsmarknaden.
          </note>
          <note>
            Det är nu första gången sedan 1991 som fler kommuner har bostadsbrist
            än överskott. De som har överskott har också en brist i tätorterna.
            Dessutom visar bostadsmarknadsenkäten att antalet kommuner med
            bostadsbrist fortsätter att öka. Vad gör ni socialdemokrater åt
            det ni som makten haver? Ni trampar på i gamla hjulspår som om
            inget har hänt.
          </note>
          <note>
            Herr talman! Även i detta betänkande där bostadsförsörjningsfrågor
            behandlas trampar Socialdemokraterna på med gamla lösningar och
            gamla synpunkter trots att s-bostadspolitiker borde veta bättre
            vid det här laget. Ingen kan nu gömma sig och säga att man är
            helt ny när halva mandatperioden har gått. Ni måste väl alla se
            vad som är på gång på Sveriges bostadsarena? Eller blundar ni
            och håller för öronen och struntar i att ta in något i huvudet?
          </note>
          <note>
            Centerpartiet kräver en förändring! Börja från scratch! brukar
            vår partiledare Maud Olofsson säga när vi diskuterar hur vi ska
            lösa problem i samhället. Skulle ni forma samhället på det sätt
            som det är stöpt nu om ni fick bestämma? brukar hon fortsätta.
            Nej, det skulle inte vi i Centerpartiet göra. Vi skulle ge människorna
            makt att bestämma över sin vardagssituation i bostadspolitiken
            makt att bestämma var och på vilket sätt de vill bo. Centerpartiet
            vill att makten ska byggas underifrån. Centerpartiet kräver att
            kommunerna själva ska få bestämma över bostadssituationen i den
            specifika kommunen. Landets kommuner är långt ifrån lika, och
            de kan därför inte stöpas i samma form.
          </note>
          <note>
            Inte en enda av oss som sitter i bostadsutskottet bor i samma
            kommun eller har ens löst sin bostadssituation med samma boendeform.
            Vi är helt olika. Vi riksdagsledamöter ska inte heller bestämma
            att just den eller den kommunen ska göra si eller så. Det är därför
            som vi i Centerpartiet också kräver att lagen om kommunernas bostadsförsörjningsansvar
            ska bort. Det har visat sig, precis som vi tidigare har hört,
            att den här lagen endast lägger sten på börda för kommunerna.
            Den bidrar inte till att kommunerna får fram fler bostäder. Det
            har vi alla fått presenterat för oss i bostadsutskottet. Det är
            därför jag undrar om socialdemokrater, vänsterpartister och miljöpartister
            blundar.
          </note>
          <note>
            Nej, våga lita på kommunerna. Ge dem det självstyre som grundlagen
            kräver. Visa respekt för självstyret. Statens uppgift är att skapa
            ett regelverk som är enkelt att tillämpa och som ger kraft. Statens
            uppgift är också att skapa neutralitet mellan olika boendeformer.
            Man ska kunna äga eller hyra sin villa eller lägenhet. Vill ni
            inte lyssna på oss borgerliga partier kan ni väl lyssna på HSB
            eller någon annan så att säga neutral förening som ändå står Socialdemokraterna
            ganska nära. Staten borde koncentrera sig på att ge växtkraft
            även till bostadssektorn.
          </note>
          <note>
            Herr talman! De kommunala bostadsföretagen har historiskt sett
            haft, och har fortfarande, en betydelsefull roll i arbetet med
            att se till att det finns bostäder till en växande befolkning
            och se till att det överlag finns en god bostadsstandard. Centerpartiet
            tror faktiskt att dessa bostadsföretag även kommer att ha en betydelsefull
            roll i framtiden. Vi vet att det finns ett stort intresse för
            just hyresbostäder. Vi vet dessvärre också att det är hyresrätter
            som saknas på många håll i landet, numera inte bara i de traditionella
            tillväxtorterna utan runtom i hela Sverige. Vi anser att de kommunala
            bostadsföretagen ska kunna vara ett fullgott boendealternativ.
            Bostadsföretagen ska inte vara någon social inrättning och är
            inte det utan de är ett fullgott alternativ. De måste också ges
            möjligheter att utvecklas på ett positivt sätt utan att staten
            styr och ställer.
          </note>
          <note>
            Det var också andemeningen i utredningens förslag. Utredningen
            var inte enig, trots att bostadsföretagens företrädare sade att
            de ville vara lika alla andra. De ville inte särskiljas. Diskussionen
            om kommunerna ska få sälja ut hela eller delar av sitt bostadsbestånd
            behöver bara föras och beslutas i kommunerna. Det är inget som
            vi i riksdagen behöver bekymra oss över. Staten ska inte lägga
            sig i.
          </note>
          <note>
            Därför, herr talman, yrkar jag bifall även till reservation 21
            under punkt 11.
          </note>
          <note>
            Herr talman! Det finns anledning för mig att kommentera två områden
            till som behandlas i detta betänkande. Det finns reservationer
            som jag naturligtvis står bakom men som jag inte yrkar bifall
            till. Det gäller bostäder åt hemlösa och svarthandel.
          </note>
          <note>
            Trots att Sverige är ett välfärdsland finns det många människor
            som inte har tak över huvudet varje natt. De har inte ett eget
            hem att söka skydd i. Det är så beklämmande att jag fryser både
            inombords och bokstavligt när jag ser detta. Jag ger gärna en
            krona när jag träffar en sådan människa, men det hjälper inte.
            Det bara lindrar mitt samvete för stunden.
          </note>
          <note>
            Men det finns några guldglimtar även i detta trista. Det är när
            man ser de kommuner som jobbar aktivt med frågan och när man ser
            alla de frivilliga krafter som tar tag i frågan. Jag ser dem i
            min hemstad Uppsala och i grannkommunen Enköping. Det är härbärgen
            anordnade på hemmaplan nära människorna. De är en tillflykt under
            den mörka tiden. Men det återstår jättemycket arbete. Här måste
            vi faktiskt även från statens sida skapa ekonomiska förutsättningar
            så att det blir möjligt att få fram fler särskilda boendeformer
            som så väl behövs.
          </note>
          <note>
            Herr talman! Till sist vill jag säga några ord om svarthandeln.
            Det är ett dystert kapitel i bostadspolitiken. Människan är sin
            egen fiende, heter det. Det stämmer som beskrivning på svarthandeln
            av bostäder. Somliga människor profiterar på andra människors
            bekostnad. Somliga människor ser till att andra människor snärjs
            in i en ohållbar bostadssituation, där massor av ekonomiska och
            sociala problem skapas. Svarthandeln är oacceptabel och måste
            beivras. Vi pekar på några punkter i reservationen:
          </note>
          <note type="speaker">
            Anf. 151 STEN LUNDSTRÖM (v) replik:
          </note>
          <note>
            Herr talman! Det är ett par saker som jag reagerar emot.
          </note>
          <note>
            Av vilket skäl ska det allmänna äga något om allmännyttan bara
            ska fungera som vilket annat bostadsföretag som helst? Om man
            var borgerlig politiker borde man i så fall tycka att vi då lika
            gärna kunde sälja ut den. Allmännyttan har en social funktion,
            och det är därför som den är viktig och värd att bevara, inte
            att den råkar vara kommunägd i största allmänhet utan att allmännyttan
            faktiskt ska ha en funktion på bostadsmarknaden.
          </note>
          <note>
            Det som fick mig att begära replik på Rigmor Stenmark var att
            hon sade att det var viktigt att bygga speciella hus för speciella
            människor. Vad är det här för någonting? Vilka är de människor
            som inte klarar av att bo i vanliga bostäder? Är det folk som
            har alkoholproblem, folk som är narkotikaberoende, folk som är
            psykiskt sjuka eller folk som behöver vård som inte har rätt att
            bo i bostäder på samma villkor som vi andra?
          </note>
          <note>
            Jag måste få en förklaring. Vilka grupper av människor är det
            som ska behöva finna sig i välmeningen från frivilligorganisationer
            och härbärgen för att ha samma rätt som du och jag alltid har,
            Rigmor, att kunna gå in i vår egen bostad när vi kommer hem från
            jobbet?
          </note>
          <note>
            Vilka är de grupper som inte har rätt att bo på samma villkor
            som alla andra? Att människor kan behöva vård för sjukdomar eller
            missbruk är en helt annan sak, men det har ingenting med rätten
            att bo att göra.
          </note>
          <note type="speaker">
            Anf. 152 RIGMOR STENMARK (c) replik:
          </note>
          <note>
            Herr talman! Replik tillbaka: Varför ska inte privata hyresvärdar
            ha samma ansvar och upplåta sina bostäder till alla slags människor,
            Sten Lundström?
          </note>
          <note type="speaker">
            Anf. 153 STEN LUNDSTRÖM (v) replik:
          </note>
          <note>
            Herr talman! Visst, det går alldeles utmärkt att rösta för vårt
            förslag om en bostadsanvisningslag som innebär att kommunen kan
            förmedla bostäder också från det privata beståndet.
          </note>
          <note>
            För mig har allmännyttan, alltså det offentliga ansvaret, en
            större funktion än privata bostadsbolag. Vi politiker kan på ett
            helt annat sätt ställa krav på de som driver företag i kommunens
            eller i statens regi. Man måste ta sitt sociala ansvar.
          </note>
          <note>
            Grunden för att allmännyttan har vuxit fram var att de privata
            bolagen inte byggde bostäder åt folk i allmänhet. Eftersom man
            behövde bygga bostäder startade kommunerna byggbolag och byggde
            bostäder åt medborgarna detta för att ta ett socialt ansvar för
            dem som stod utanför. Om inte allmännyttan har detta som sitt
            uppdrag har den inte längre någon funktion. Om allmännyttan ska
            vara som vilket aktiebolag som helst är den inte särskilt viktig.
            Men för mig är allmännyttan viktig eftersom den ska ta ett socialt
            ansvar.
          </note>
          <note>
            Med en bostadsanvisningslag som går ut på att man kräver in ett
            visst antal bostäder i det privata beståndet till bostadsförmedlingen
            kan kommunen själv bestämma vilka som ska bo i de lägenheterna.
            Då tvingas de privata bolagen att ta ett ansvar som de inte behöver
            göra i dag. Jag är djupt medveten om att det finns gott om privata
            fastighetsägare som tar ett socialt ansvar, men generellt är det
            framför allt allmännyttan som gör det, vilket också är allmännyttans
            uppgift.
          </note>
          <note type="speaker">
            Anf. 154 RIGMOR STENMARK (c) replik:
          </note>
          <note>
            Herr talman! Sten Lundström och jag lever inte i samma värld.
            Jag har nära kontakt med allmännyttan, och jag tycker att man
            gör ett jättebra jobb. Men nu vill allmännyttan själv ha lika
            villkor som de privata hyresvärdarna. Det är bara så.
          </note>
          <note type="speaker">
            Anf. 155 HELENA HILLAR ROSENQVIST (mp):
          </note>
          <note>
            Herr talman! Han som har skrivit den motion som ligger till grund
            för de reservationer som jag kommer att ta upp har strukit sig
            från talarlistan på grund av att han inte har tid att komma hit.
            Han heter Gustav Fridolin, och till skillnad från oss andra rör
            han sig i ett betydligt yngre umgänge. Han är riksdagens yngste
            ledamot detta säger jag som en upplysning till åhörarna.
          </note>
          <note>
            Gustav Fridolin har lagt fram ett förslag om en lex Stockholm.
            Han pekar på problemen med svarthandel och andrahandsuthyrning
            och föreslår att tre fjärdedelar av de lediga lägenheterna i Stockholm
            skulle gå till bostadsförmedlingen där man har en otroligt lång
            bostadskö.
          </note>
          <note>
            Jag saknar hyresgästperspektivet i den debatt som har förts hittills.
            Det är bara Sten Lundström som har betonat det. Om man vill äga
            sin bostad finns det hur mycket som helst att välja på. De 90
            000 som står i kö här i Stockholm vill ju ha en hyresrätt. Det
            kan väl inte ha undgått någon.
          </note>
          <note>
            Jag prenumererar själv på en stor rikstäckande tidning. Varenda
            helg följer det med en bostadsbilaga med ett enormt utbud av bostäder
            att köpa. Det finns också gratistidningar där man kan ta del av
            utbudet av bostadsrätter.
          </note>
          <note>
            De som har det riktigt stora problemet är ju de nytillträdande
            på bostadsmarknaden och de hemlösa. Många yngre tvingas att vara
            mambor mot sin vilja. Det är väldigt trevligt att ha barnen boende
            hemma hos sig, det vet ju jag som saknar mina barn förskräckligt.
            Men om de själva vill hyra en bostad och inte vill binda upp sig
            för att äga den får de i stor utsträckning hålla till godo med
            andrahandslägenheter.
          </note>
          <note>
            I det sammanhanget har vi en reservation, nr 6 under punkt 3,
            som jag yrkar bifall till. Jag står naturligtvis bakom allt annat
            som Gustav har framfört i sin motion, men för att undvika alltför
            långdragna voteringar nöjer jag mig med att yrka bifall till reservation
            nr 6.
          </note>
          <note>
            Jag är lite förvånad över det otroligt starka angreppet på lagen
            om bostadsförsörjningsansvar. Det ser ju väldigt olika ut i kommunerna,
            och det är därför som lagen ser ut som den gör.
          </note>
          <note>
            Kommunfullmäktige ska varje mandatperiod ange riktlinjer för
            bostadsförsörjningen i sin kommun. Det kan ingen annan lägga sig
            i. Det är ingen från riksdagen eller regeringen som kan tala om
            hur kommunerna ska göra.
          </note>
          <note>
            Vi fick en uppföljningspromemoria från utredningstjänsten, och
            där redogör man för detta under punkt 2: Den aktuella lagen har
            i några fall givit bostadsförsörjningsfrågorna större intern legitimitet
            i kommuner och länsstyrelser. Är inte det jättebra? Inte i någon
            av punkterna framförs det något krav på att bostadsförsörjningsprogrammet
            ska bort. Jag vet inte riktigt vad ni har för grund för att hävda
            det.
          </note>
          <note>
            Man har upptäckt att kommunala bostadsförmedlingar är en ovanlig
            företeelse. Det finns en i Stockholm på frivillig bas, och det
            är utomordentligt bra. Jag vet åtminstone ett par andra större
            kommuner i det här landet som borde ta till sig det här. Jag undrar
            när regeringen tänker peka med hela handen och säga: Nu måste
            ni ta itu med de bostadsköer som uppenbarligen finns, fastän de
            inte syns!
          </note>
          <note type="speaker">
            Anf. 156 NINA LUNDSTRÖM (fp) replik:
          </note>
          <note>
            Herr talman! Med anledning av anförandet har jag dels ett par
            kommentarer, dels några frågor.
          </note>
          <note>
            Det råder en omfattande bostadsbrist, inte bara i Stockholmsregionen,
            utan som jag var inne på i mitt anförande bor 61 % av befolkningen
            i Sverige i kommuner där det råder bostadsbrist. Med tanke på
            att Miljöpartiet faktiskt samarbetar med regeringen kan jag konstatera
            att de förslag som kommer från Miljöpartiet för att öka bostadsbyggandet
            i alla fall under väldigt många år inte har lett till ett ökat
            bostadsbyggande. Det låter som att Helena Hillar Rosenqvist och
            Miljöpartiet inte skulle ha något ansvar för den rådande situationen.
            Jag vill då upplysa alla om att ni har ett ansvar, för ni stöttar
            ju den majoritet som finns och inte minst även i utskottet.
          </note>
          <note>
            Kösituationen är väldigt allvarlig. Det finns också köer som
            inte syns och folk som är intresserade av en annan typ av boende
            som inte syns, därför att Miljöpartiet blockerar nu möjligheten
            att införa en ny upplåtelseform exempelvis. Det finns väldigt
            många människor som skulle vilja bo i en ägarlägenhet, men det
            kan man inte för det får man inte i Sverige. Miljöpartiet kan
            ju också påverka den frågan för att öka bostadsbyggandet, för
            alla är ju överens om att det skulle öka bostadsbyggandet.
          </note>
          <note>
            Miljöpartiet kunde också prata med sina egna i de kommuner där
            man sitter och styr i majoriteterna och där man inte vidtar de
            åtgärder som Helena Hillar Rosenqvist var inne på.
          </note>
          <note>
            Jag vill fråga Miljöpartiet: Kommer ni att föreslå att man tar
            bort bytesrätten? Eller vilka andra åtgärder tänker ni föreslå
            för att få bort svarthandeln? Ni har i alla fall inte stöttat
            vår reservation kring detta. Vad tänker ni göra för att lösa bostadsbristen
            och situationen för de hundra tusen som står i kö i Stockholm?
          </note>
          <note type="speaker">
            Anf. 157 HELENA HILLAR ROSENQVIST (mp) replik:
          </note>
          <note>
            Herr talman! Miljöpartiets representanter här i storstaden har
            tagit fram ett program som är väldigt ambitiöst. Jag har tagit
            del av det, och det är otroligt bra. Det är i stort sett bara
            att sätta i gång och bygga, vad jag har förstått, om man får de
            mindre byggarna som vill bygga och förvalta sina bostäder att
            bygga. Jag brukar ofta trycka på, som Nina Lundström kanske känner
            till, att vi också ska ha ett långsiktigt hållbart byggande. Det
            visar sig att det är när de byggherrar som tar det ansvaret bygger
            som vi ofta får det bästa resultatet. Det som man nu ägnar sig
            åt, att bygga för att sälja, tycker jag är ett definitivt mycket
            sämre sätt. Det har inte heller visat sig leda till så mycket
            mer byggande när man stöter i taket på dem som faktiskt har råd
            att köpa de här bostäderna. Det måtte ju i rimlighetens namn också
            gälla ägarlägenheter.
          </note>
          <note>
            Det finns en massa outnyttjade markanvisningar. Jag kan inte
            direkt säga vad det beror på att man inte har velat utnyttja det.
            Det kanske är för att man blåser upp lite förväntningar hos en
            del att det ska bli fria marknadshyror. Det är vissa partier som
            gärna står för att man ska kunna ta ut mycket högre priser för
            de bostäder som byggs. Sådana förväntningar vill inte jag medverka
            till.
          </note>
          <note>
            Jag förstår inte riktigt vad Nina Lundström menar med att alla
            är överens om att ägarlägenheter skulle vara det allena saliggörande.
            Jag har tagit del av alla remissvar. Jag lovade i ett annat anförande
            här att jag skulle läsa både utredningen och remissvaren, och
            det har jag gjort. De visar inte alls att alla är överens, utan
            man ser att riskkapitalinsatser kanske direkt motverkar byggandet
            av hyresrätter.
          </note>
          <note type="speaker">
            Anf. 158 NINA LUNDSTRÖM (fp) replik:
          </note>
          <note>
            Herr talman! Jag har läst det här betänkandet och övriga betänkanden
            som har kommit från bostadsutskottet. Trots att Miljöpartiet faktiskt
            sitter och regerar Sverige tillsammans med Socialdemokraterna
            och rimligen borde ha stora förutsättningar att påverka bostadsbyggandet
            genom att lägga fram kreativa förslag eller förhandla bättre i
            förhandlingarna, kan vi konstatera att det inte byggs tillräckligt
            mycket. Sverige har bostadsbrist, oavsett om det är i Stockholmsregionen
            eller i någon annan region.
          </note>
          <note>
            Vi kan konstatera att för första gången sedan 1991 är det fler
            kommuner, det vill säga 107 kommuner, som har bostadsbrist medan
            98 kommuner har ett överskott. Det är första gången sedan 1991
            som det är så.
          </note>
          <note>
            Med tanke på att Miljöpartiet faktiskt har ett mycket stort inflytande
            och styr Sverige är jag fundersam över varför Miljöpartiet säger
            nej till alla förslag. Det har ni gjort även i det här betänkandet.
          </note>
          <note>
            Jag har inte från denna talarstol sagt att ägarlägenheter är
            allena saliggörande, som Helena Hillar Rosenqvist uttryckte det.
            Jag har sagt att det är ett viktigt komplement, för det skulle
            tillföra fler nya bostäder. Det skulle också kunna möjliggöra
            bostäder för hemlösa, därför att kommunerna skulle få en annan
            möjlighet att gå in med den typen av insatser genom ägarlägenheter
            med mera.
          </note>
          <note>
            Svarthandeln är ett symtom på en marknad som inte fungerar. Vi
            kan ha olika uppfattningar om hur läget är. Jag menar att bostadsmarknaden
            är en sjuk patient som blöder, och Miljöpartiet, Vänsterpartiet
            med fler vill så att säga sätta plåster på denna. Man måste ju
            vidta andra åtgärder. Det är därför som jag är så fundersam över
            varför Miljöpartiet säger nej till allt som kommer från oss i
            våra motioner. Varför säger Miljöpartiet nej till alla de förslag
            som skulle kunna öka bostadsbyggandet och få bort svarthandeln
            med mera?
          </note>
          <note type="speaker">
            Anf. 159 HELENA HILLAR ROSENQVIST (mp) replik:
          </note>
          <note>
            Herr talman! Jag vill börja med ett klarläggande. Nu omfattar
            det här så mycket att det liksom är att ta hela bostadsdebatten
            omigen. Vi återkommer i andra betänkanden till bland annat ägarlägenheter.
          </note>
          <note>
            Den tredimensionella fastighetsbildningen öppnar på ett vis för
            att göra det förtätade byggandet, och jag hänvisade till mina
            miljöpartikamrater här i Stockholm som har gjort ett så jättebra
            arbete.
          </note>
          <note>
            En dementi till sist, Nina: Miljöpartiet sitter faktiskt inte
            i regeringen. Det kanske är något som har undgått Folkpartiet,
            men regeringspartiet är Socialdemokraterna. Vi samarbetar kring
            budgeten, och det är inte så lite för det påverkar väldigt mycket,
            men vi sitter ändå inte i regeringen.
          </note>
          <note type="speaker">
            Anf. 160 RIGMOR STENMARK (c) replik:
          </note>
          <note>
            Herr talman! Även om det förlänger debatten måste jag faktiskt
            reagera när Helena Hillar Rosenqvist säger att hon läser tidningarna
            och finner att det finns jättemycket bostäder, villor, till salu,
            så det är bara att köpa. Då undrar jag: Har inte Helena Hillar
            Rosenqvist sett hur det ser ut i verkligheten? Har inte Helena
            Hillar Rosenqvist sett hur många det egentligen är som står i
            kö för varje villa och vad en villa kostar? Inte är det en vanlig
            familj som har möjlighet att köpa den villan.
          </note>
          <note>
            Du säger också, Hillar Rosenqvist, att ni har ansvaret för ekonomin.
            Då måste jag fråga: Vilket ansvar tar ni när staten nu går med
            förlust och den förlusten ökar för sjunde eller åttonde året i
            följd? Det är oerhört viktigt att staten har en ekonomi i balans
            för att småbarnsföräldrar ska kunna köpa sig en villa till ett
            rimligt pris och med ett rimligt lån och att räntan är låg. Vilket
            ansvar tänker Helena Hillar Rosenqvist ta för den saken?
          </note>
          <note type="speaker">
            Anf. 161 HELENA HILLAR ROSENQVIST (mp) replik:
          </note>
          <note>
            Herr talman! Jag skulle kunna tänka mig att man tillför mera
            skattemedel genom att höja reavinstskatterna på de otroligt upphaussade
            huspriser som finns här. Jag kommer utifrån landet. Jag skulle
            rekommendera folk som vill ha ett högkvalitativt boende att flytta
            ut.
          </note>
          <note>
            Marknadshyrorna råder faktiskt varken regeringen, Miljöpartiet
            eller någon annan för. I andra sammanhang är det företrädare här
            i kammaren för de borgerliga partierna som väldigt mycket och
            gärna trycker på kommunernas ansvar. Det har skett en alldeles
            förfärligt olycklig centralisering i det här landet, och det är
            det som jag ser ligger bakom de 107 kommunernas bostadsbrist.
            Jag kan tala om att där jag kommer ifrån råder det ingen bostadsbrist.
            Så välkomna ut till landet och grönskan.
          </note>
          <note>
            Den heliga marknaden får tydligen härja alldeles fritt i det
            här landet. Vi får väl sätta oss ned och försöka komma underfund
            med hur vi ska göra med det.
          </note>
          <note>
            Men om man nu äger en villa som man har köpt för ett något lägre
            pris än vad dagens utbud ändå visar så gör man sig en rejäl hacka
            på det. Då tycker jag att det skulle beskattas lite hårdare. Jag
            vill faktiskt att försäljningen ska beskattas hårdare än själva
            ägandet av boendet, det vill säga fastighetsskatt och egendomsskatt
            på boendet. Det håller vi på att komma till rätta med, även när
            det gäller reavinstskatten hoppas jag.
          </note>
          <note type="speaker">
            Anf. 162 RIGMOR STENMARK (c) replik:
          </note>
          <note>
            Herr talman! Det är lite märkligt att höra att Helena Hillar
            Rosenqvist tar till precis samma argument som bostadsministern:
            Det är kommunernas ansvar. Men vad jag frågade efter var: Vilket
            ansvar tar Miljöpartiet som bundsförvant till Socialdemokraterna
            och Vänsterpartiet för att staten ska få ordning på sina finanser?
            Det finns faktiskt människor som måste bo där de har sitt arbete
            och familjer som inte vill att pappan eller mamman ska pendla
            alltför långt bort från sin familj för att få ett jobb. Vi måste
            ju tänka på det. Man kan inte göra så här jämt. Annars är jag
            också för att man ska kunna bo var man vill, men man måste också
            kunna bo i tätorten till ett rimligt pris.
          </note>
          <note>
            Jag har fortfarande inte fått något svar från Helena Hillar Rosenqvist.
            Ansvaret var finns det?
          </note>
          <note type="speaker">
            Anf. 163 HELENA HILLAR ROSENQVIST (mp) replik:
          </note>
          <note>
            Herr talman! Ja, jag kan inte påstå att det är mitt ansvar, Rigmor
            Stenmark. Nu är det så att den heliga marknaden, som jag förmodar
            att Rigmor Stenmark stöder i andra sammanhang, har fått härja
            alldeles för fritt i de här sammanhangen. Det tycker jag. Nu har
            man möjligtvis stött i taket när en hel del företag faktiskt flyttar
            ut härifrån och det inte alls är den ökningen på tillströmningen
            av människor som söker bostad här. Det är andra delar av landet
            som växer nu och där man ser detta. Det är fortfarande alldeles
            för mycket storstadstänkande enligt mitt förmenande.
          </note>
          <note type="speaker">
            Anf. 164 LEIF JAKOBSSON (s):
          </note>
          <note>
            Herr talman! Jag räknar väl med att jag har åldern inne för att
            få lov att vara med i den här debatten.
          </note>
          <note>
            Det betänkande vi har att behandla i dag tar upp bostadsförsörjningsfrågorna.
            En av de ideologiskt laddade frågorna som finns med är den om
            samhällets och politikens ansvar för att medborgarna har någonstans
            att bo.
          </note>
          <note>
            De borgerliga partierna har här gått samman i en gemensam reservation
            om att lagen om bostadsförsörjning ska avskaffas. Det är intressant
            att notera. Det är inte ofta de borgerliga partierna kan enas
            om något, men här är det tydligen fråga om en så grundläggande
            borgerlig uppfattning, nämligen den att kommunerna inte ska ha
            ansvar för att invånarna har någonstans att bo, att man faktiskt
            har kunnat skriva sig samman.
          </note>
          <note>
            Bostadspolitiken inrymmer så mycket ideologi därför att vi socialdemokrater
            har ett helt annat synsätt. Vi anser att bostaden tillhör de självklara
            rättigheterna i ett värdigt liv och att det inte kan överlåtas
            till marknaden. Då vet vi att många kommer att ställas utanför.
            Precis som vi kräver att kommunerna ska ha en skolplan eftersom
            utbildning är en samhällelig rättighet och kommunernas ansvar,
            kräver vi också att kommunerna visar sina medborgare hur de har
            tänkt lösa behovet av bostäder.
          </note>
          <note>
            Men det är också långsiktigheten och planeringen som gör att
            samhället måste ha en väsentlig roll. Ett bostadshus planeras
            för att stå i minst hundra år, och från tanke till inflyttning
            tar det om det går väldigt fort fyra år, ofta mycket längre tid.
            Det är inte som om efterfrågan på en viss Volvomodell ökar, att
            man kastar in ett eftermiddagsskift till och ökar produktionen
            över en natt. Det krävs förberedelser och det krävs planering,
            och det klarar inte kvartalskapitalismen utan att kommunerna är
            aktiva och leder processen.
          </note>
          <note>
            Det är därför lagen om bostadsförsörjning både är riktig och
            behövlig. Kommuninnevånarna ska veta att deras kommunpolitiker
            inte kan avsvära sig ansvaret för att det finns bostäder och att
            man har rätt att utkräva ansvar av dem.
          </note>
          <note>
            Det finns faktiskt ytterligare en enad borgerlig reservation
            i det här betänkandet, och den går ut på att de fyra borgerliga
            partierna vill avskaffa lagen om allmännyttiga bostadsbolag. Den
            inställningen innehåller också mycket ideologisk sprängkraft.
            Vårt sätt i Sverige att bygga upp allmännyttiga bostadsbestånd
            som drivs utan vinstintresse till hyresgästernas fromma tycks
            vara en nagel i ögat på borgerliga politiker.
          </note>
          <note>
            Lagen om allmännyttiga bostadsbolag har till syfte att se till
            att kommunerna inte dubbelbeskattar hyresgästerna genom att ta
            ut otillbörliga vinster ur bostadsbolagen och att se till att
            vårt hyressättningssystem, bruksvärdessystemet, kan fungera. Det
            kräver att det finns allmännyttiga bostäder för jämförelse. Det
            innebär också att alla de hyresgäster som bor hos privata värdar,
            vilket är den stora majoriteten, inte tvingas betala högre hyror
            än nödvändigt. Vad är det i lagen som är så stötande för de borgerliga?
            Är det att kommunerna inte kan dubbelbeskatta hyresgästerna, eller
            är det att de som bor i privata fastigheter inte får betala betydligt
            högre hyror än de gör i dag?
          </note>
          <note>
            Men nu är det så att lagen är ny, och uppfinningsrikedomen är
            stor bland kommunekonomer. Det har visat sig att man antagligen
            kan gå runt lagens anda och ta ut kapital ur bolagen. Det är inte
            bra. Därför har regeringen gett Boverket i uppdrag att gå igenom
            lagen och se om det finns brister i den eller dess tillämpning.
            Likaså ska Boverket se efter om reglerna och tillämpningen av
            dem stämmer med lagens intentioner när det gäller försäljning
            av bostäder. Lagen säger att man kan sälja, såvida det inte äventyrar
            tillgången på jämförelseobjekt för bruksvärdesprövning. Efter
            denna översyn kan det finnas anledning att återkomma till en del
            av de frågor som väckts i några av motionerna.
          </note>
          <note>
            Svarthandel med hyresbostäder är kriminellt. Det är förödande
            för samhället att en del människor och skumma företag skor sig
            på andras utsatthet och bostadsbrist. Det är antagligen så att
            merparten av svarthandeln direkt kan relateras till bostadsbristen,
            och därför är den bästa motåtgärden att bygga bostäder så att
            det räcker. Men även med balans på bostadsmarknaden vet vi att
            handel med hyresrätter kan förekomma i så kallade attraktiva lägen.
            Därför måste handeln bekämpas på alla tänkbara sätt, och det är
            mycket glädjande att vi faktiskt nu har fått rejäla fängelsedomar
            i härvor här i Stockholm. Det borde väl också innebära att polis
            och åklagare lägger ned mer arbete på att följa upp och utreda
            misstänkta fall.
          </note>
          <note>
            Jag måste också säga att jag är uppriktigt glad åt att Folkpartiet,
            Centern och Kristdemokraterna tar tag i frågan om svarthandeln
            på ett seriöst sätt i sin reservation, även om jag inte tror att
            alla de åtgärder som föreslås är särskilt verksamma. Men det är
            en himmelsvid skillnad mot den moderata inställningen, som tycks
            vara att använda förekomsten av kriminell handel med hyresrätter
            till att i stället argumentera för att alla som bor i attraktiva
            lägen ska ha kraftigt höjda hyror. Den här inställningen från
            Folkpartiet, Centern och Kristdemokraterna, som kommer till uttryck
            i reservationer också från Miljöpartiet och Vänsterpartiet, borgar
            faktiskt för att vi skulle kunna ta någon form av krafttag längre
            fram i bostadsutskottet.
          </note>
          <note>
            Herr talman! Bostadsförsörjningsfrågorna är viktiga. De berör
            många i vardagen. Vid köksbordet handlar diskussionerna om: Var
            ska den högskolestuderande dottern bo? Hur ska vi kunna få en
            lämplig bostad när barnen kommer? Var ska jag hitta ett äldreboende
            som gör att jag kan klara mig själv? Alla berörs vi i olika skeenden
            av livet. För oss socialdemokrater är det självklart att samhället
            och politiken tar ett stort ansvar. Det främjar människors trygghet.
            Därför yrkar jag bifall till förslaget i betänkandet i sin helhet
            och avslag på samtliga reservationer.
          </note>
          <note>
            Föredrogs
          </note>
          <note>
            Ajournering
          </note>
          <note>
            Kammaren beslutade kl. 16.59 på förslag av förste vice talmannen
            att ajournera förhandlingarna till kl. 17.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 17.00.
          </note>
          <note>
            15 § Beslut om ärenden som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 4
          </note>
          <note>
            Punkt 9
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 9
          </note>
          <note>
            Punkt 20
          </note>
          <note>
            Punkt 30
          </note>
          <note>
            Övriga punkter
          </note>
          <note>
            16 § (forts. från 14 §) Bostadsförsörjningsfrågor (forts. BoU8)
          </note>
          <note type="speaker">
            Anf. 165 DAN KIHLSTRÖM (kd) replik:
          </note>
          <note>
            Herr talman! Jag tänkte i min replik ta upp frågan om svarthandel
            med hyresrätter. Det lät faktiskt en smula hoppfullt när Jakobsson
            sade att det alltid är kriminellt med svarthandel och att den
            måste bekämpas på alla sätt. Han uttryckte också att han var positiv
            till vår gemensamma reservation från Kristdemokraterna, Folkpartiet
            och Centern i frågan.
          </note>
          <note>
            Men jag känner mig ändå lite kluven inför detta. Vi har behandlat
            just den här frågan i utskottet, och vi har haft möjlighet att
            ta ställning till den. Då var inte Socialdemokraterna så offensiva,
            utan tvärtom lite mer defensiva när det gällde svarthandel med
            hyreslägenheter.
          </note>
          <note>
            I betänkandet står det att detta måste motverkas och bekämpas,
            att det måste till attitydförändringar och att vi måste föra en
            diskussion. Det står även att partierna och intresseorganisationerna
            har ett stort ansvar i frågan och så vidare. Lite längre ned på
            samma sida kan vi läsa att Regeringskansliet också funderar på
            frågan.
          </note>
          <note>
            I den reservation som kristdemokrater, folkpartister och centerpartister
            står bakom försöker vi ge konkreta förslag till att åtminstone
            ta ett första grepp i frågan. Men då får vi nej från majoriteten.
            Nu står Jakobsson här i dag och säger: Det här är ganska bra.
            Det ska vi nog kunna göra någonting av.
          </note>
          <note>
            Nu får ni faktiskt bestämma er! Svarthandeln måste motverkas
            och bekämpas men hur och när?
          </note>
          <note type="speaker">
            Anf. 166 LEIF JAKOBSSON (s) replik:
          </note>
          <note>
            Herr talman! Om det hade varit en så enkel fråga hade man kunnat
            svara precist och sagt: Så här gör man, och då ska det vara klart!
            Vi vet ju att detta är ett fenomen där man utnyttjar bristen och
            så vidare. Återigen är det viktigaste naturligtvis byggandet.
          </note>
          <note>
            Det som jag framförde att jag var så glad för var att ni i er
            reservation inte bara säger: Höj hyrorna generellt; på det sättet
            blir vi av med svarthandeln! Det är ingen realistisk väg att gå.
            Mycket av det som finns i er reservation tror jag inte fungerar,
            och det sade jag också. Jag tror till exempel inte att man ska
            kriminalisera själva köpet, för jag tror att det då kommer att
            bli ännu svårare med bevisföring och att kunna få folk att anmäla
            det hela om man gör båda parter till kriminella i det här fallet.
          </note>
          <note>
            Varför lägga så mycket prestige i just de förslag som man har
            nämnt? Om ni faktiskt är intresserade av en dialog om hur vi ska
            kunna ta oss an den kriminella verksamheten och ta reda på om
            det finns andra sätt låt oss då göra det! Det kanske inte behöver
            vara så mycket prestige i det hela.
          </note>
          <note type="speaker">
            Anf. 167 DAN KIHLSTRÖM (kd) replik:
          </note>
          <note>
            Herr talman! Här finns nu chansen för Socialdemokraterna att
            ta ett steg framåt i frågan. Så enkelt är det inte, säger Leif
            Jakobsson. Nej, det är det inte. Men det är just därför vi tillsammans
            här föreslår en utredning som utvärderar vissa frågor. Vi säger
            också ovanför de punkter som finns på s. 34 i vår reservation
            att vi bland annat överväger dem. Vi är säkert öppna för andra
            förslag.
          </note>
          <note>
            Jag håller helt och hållet med om att bostadsbristen i grunden
            är en viktig faktor i sammanhanget. Vi behöver ett ökat bostadsbyggande.
            Det kan vi hålla på och träla med, och vi har lite olika åsikter
            om hur det ska gå till. Men vi lägger fram en rad förslag, och
            det finns möjligheter att komma med andra. Socialdemokraterna
            har inte kommit med någonting, och därför kvarstår min fråga.
          </note>
          <note>
            Socialdemokraterna har möjlighet här i dag att ta ett steg framåt.
            Vad tänker Socialdemokraterna göra konkret, och när tänker ni
            göra det? Jag skulle vilja höra några ord om det. Det är väl ändå
            inte så att ni trots allt är ganska nöjda med den nuvarande situationen?
          </note>
          <note type="speaker">
            Anf. 168 LEIF JAKOBSSON (s) replik:
          </note>
          <note>
            Herr talman! Nej, vi är inte nöjda med någon brottslighet. Det
            kanske är det första som man ska tänka på; det vi pratar om nu
            är ett kriminellt beteende och en kriminell verksamhet. I första
            hand är det de rättsvårdande myndigheterna, polis och åklagare,
            som har att se till att beivra det här.
          </note>
          <note>
            Det som vi har diskuterat och det som man kan diskutera är på
            vilka sätt man kan underlätta för polis och åklagare. Därför sade
            jag att den dom som vi fick för några veckor sedan faktiskt var
            glädjande. Man har hört mycket i polis- och åklagarleden om att
            det kanske inte är lönt att lägga så mycket resurser på att utreda
            brotten eftersom det inte blir fällande domar. Men nu har vi rejäla
            fängelsedomar i de här fallen, och jag tror att det i sig kommer
            att hjälpa till rejält för att få uppmärksamhet på detta.
          </note>
          <note>
            Det är inte alls obetydligt att alla partier utom Moderaterna
            så tydligt säger att vi måste bekämpa den här kriminella verksamheten.
            Det kan vi säkert hjälpas åt med.
          </note>
          <note type="speaker">
            Anf. 169 MARIETTA DE POURBAIX-LUNDIN (m) replik:
          </note>
          <note>
            Herr talman! Det är alltid lite knepigt när vi får avbrott i
            debatten, men såvitt jag minns började Leif Jakobsson med att
            på något sätt göra sig lustig över att vi borgerliga hade enats
            om den första reservationen. I det här betänkandet har vi faktiskt
            fem reservationer tillsammans. Jag noterar samtidigt att Vänstern
            har fem reservationer och Miljöpartiet tre reservationer. Om ni
            samarbetar kan man undra varför de har så många reservationer.
            Jag tycker att Leif Jakobsson kanske borde börja med att ställa
            sig den frågan.
          </note>
          <note>
            Så till sakfrågan och det som Leif Jakobsson ondgjorde sig så
            mycket över, nämligen att vi vill ta bort lagen om kommunernas
            bostadsförsörjningsansvar. Min motfråga utgår från att jag antar
            att Leif Jakobsson precis som jag har varit kommunalpolitiker.
            Är man så mycket sämre som politiker och tar man så mycket mindre
            ansvar när man är kommunalpolitiker eller blir man så mycket bättre
            som politiker när man blir riksdagsledamot, så att vi som sitter
            här just nu vet så mycket bättre vad som är bra för invånarna
            i en kommun än vad kommunalpolitikerna själva vet?
          </note>
          <note>
            Detta är min första fråga. Den handlar faktiskt om att man inte
            har tilltro till att kommunalpolitikerna kan ta det här ansvaret.
          </note>
          <note>
            Min andra fråga handlar om vad jag kallar stopplagen. Den heter
            inte så numera, men Leif Jakobsson vet vad jag menar.
          </note>
          <note type="speaker">
            (LEIF JAKOBSSON (s):
          </note>
          <u who="unknown" xml:id="i-e5c5a43c6780e53c-0">
            <seg>
              Nej.)
            </seg>
          </u>
          <note>
            Den heter lagen om allmännyttiga bostadsföretag. Tycker Leif
            Jakobsson att den får rimliga konsekvenser? Vi fick i utskottet
            en sammanställning om bifall och avslag på olika ansökningar.
            I Akallaområdet i Stockholm har några fått och några inte fått
            bifall. Ändå ligger fastigheterna i princip i samma område. Tror
            Jakobsson att människorna där upplever detta som annat än ett
            godtycke och som något tämligen rättsosäkert?
          </note>
          <note type="speaker">
            Anf. 170 LEIF JAKOBSSON (s) replik:
          </note>
          <note>
            Herr talman! För att börja med den första frågan om bostadsförsörjningslagen
            hade den kritik som Marietta för fram varit relevant om staten
            bestämde vad som skulle stå i bostadsförsörjningsprogrammen om
            vi talade om att man ska bygga 30 % bostadsrätter, 12 % höghus
            och 15 % radhus eller något annat eller på något annat sätt ingrep
            i den kommunala planeringen men det gör vi ju inte. Det som bostadsförsörjningslagen
            säger är att kommuninvånarna kan gå upp till kommunhuset, prata
            med kommunalrådet och ställa honom eller henne till svars, ifall
            det inte finns ordentliga planer i kommunen. Ifall det inte byggs
            kan de säga: Vad har ni gjort? Ni har ju ett ansvar för att se
            till att det byggs i vår kommun om det behövs och sörja för att
            planerna finns framme.
          </note>
          <note>
            Det handlar inte på något sätt om att ta över beslutsrätten eller
            det lokala självstyret, för det är självklart att det är kommunalpolitikerna
            som vet varför, hur och så vidare det bäst ska byggas. Men vi
            drog en lärdom från det som ni lyckades med under de tre år när
            ni hade majoritet och när ni sopade bort de lagar som handlade
            om kommunalt ansvar för bostadsförsörjning: bostadsförsörjningslagen,
            bostadsanvisningslagen och alla de andra. Det var en signal till
            kommunerna att de inte längre behövde bry sig om det här.
          </note>
          <note>
            Den signalen gick väldigt hårt fram. Man har rustat ned bostadspolitisk
            kompetens och framför allt kompetens på tjänstemannasidan i kommunerna.
            Vi har sett att dessa har haft det oerhört svårt att arbeta upp
            den igen. Man har förlorat en hel generation av bostadspolitiskt
            kunnande i kommunerna, och därför är det nu svårt i portgången
            med att få den nya lagen att fungera. Men jag ser framsteg på
            många håll och finner att folk faktiskt tar sig an det här igen.
          </note>
          <note>
            Ni skulle ha tänkt på det när ni i er nyliberala yra tog bort
            alla lagar som handlade om kommunernas ansvar.
          </note>
          <note type="speaker">
            Anf. 171 MARIETTA DE POURBAIX-LUNDIN (m) replik:
          </note>
          <note>
            Herr talman! Jag konstaterar att Leif Jakobsson ägnade all sin
            tid och allt sitt krut åt att svara på den första frågan och kanske
            undvek den andra frågan, som det är betydligt svårare att svara
            på, det vill säga: Varför detta godtycke och denna rättsosäkerhet
            i stopplagen när det gäller vilka som får och inte får omvandla
            sina hyresrätter till bostadsrätt? Det är ett enormt godtycke.
            Jag skulle vilja ha svar på den frågan.
          </note>
          <note>
            På den första fråga som jag ställde fick jag ett väldigt långt
            svar, men det gjorde mig ännu mer konfunderad. Om nu lagen är
            så tandlös som Leif Jakobsson egentligen beskriver den, behövs
            den ju faktiskt inte. Jag uppfattar det fortfarande som att den
            bygger på en enorm misstro mot kommunalpolitiker. Visst kan jag
            som kommuninvånare fortfarande ställa min kommunpolitiker till
            svars för att han inte tar det ansvar som han ändå har enligt
            andra lagar, som faktiskt säger att man ska ta ansvar för att
            folk har någonstans att bo. Kommunen har alltid det yttersta ansvaret
            för saker och ting. Den här lagen behövs inte.
          </note>
          <note>
            Det måste vara ganska besvärande för Leif Jakobsson att hans
            samarbetspartier vill gå bra mycket längre. Det har vi hört ganska
            mycket om i dag, och det ser vi i reservationer. Det ska vara
            obligatoriskt hit och obligatoriskt dit, och man ska lassa på
            kommunerna ännu mer. Hur ska ni hantera detta i framtiden?
          </note>
          <note type="speaker">
            Anf. 172 LEIF JAKOBSSON (s) replik:
          </note>
          <note>
            Herr talman! När det först gäller frågan om allmännyttiga bostadsbolag
            tänker jag inte kommentera enskilda fall eller den prövning som
            länsstyrelsen och Boverket har gjort i olika fall. Men det säger
            väl ändå tillräckligt mycket att vi tycker att det finns anledning
            att titta över hur tillämpningen av lagen har varit.
          </note>
          <note>
            För mig är det väldigt klart vad vi har sagt från början och
            vad som är intentionerna med lagen. Det är att den länsstyrelseprövning
            som ska ske helt och hållet är inriktad på om det finns tillräckligt
            mycket hyreslägenheter kvar i det kommunala bostadsbeståndet,
            så att bruksvärdessystemet kan fungera.
          </note>
          <note>
            Den andra frågan gäller beslutsunderlag som handlar om bostadsförsörjningsärenden
            och en massa andra saker som inte ska prövas av länsstyrelsen.
            Det är till för att det ska finnas ett lokalt beslutsunderlag
            och för att den lokala opinionen ska kunna finnas inför ett fullmäktigebeslut
            om man vill sälja eller ej.
          </note>
          <note>
            Sverige ser så oerhört olika ut, och kommunerna är också oerhört
            olika. Någon generell riktlinje om att sälja, köpa, bygga eller
            riva är fullständigt meningslös. Därför förvånar det mig väldigt
            mycket att ni i generella termer skriver i en reservation att
            kommunerna ska sälja om de behöver sälja och det finns skäl för
            det. Det är ju oerhört olika. På en del håll är allmännyttan marknadsdominerande,
            men på andra håll som i min hemstad är den alldeles för liten.
          </note>
          <note>
            Vi måste faktiskt ge utrymme åt det där för kommunalpolitikerna,
            och det utrymmet finns. Men när det gäller lagen om allmännyttiga
            bostadsbolag ska vi se om de intentioner och det som vi sade när
            vi skrev lagen och förde debatterna i kammaren om vårt betänkande
            tillämpas vid länsstyrelseprövningen. Är det inte så får vi se
            om det behöver göras förändringar.
          </note>
          <note type="speaker">
            Anf. 173 NINA LUNDSTRÖM (fp) replik:
          </note>
          <note>
            Herr talman! Också jag vill börja med att förhålla mig till lagen
            om allmännyttiga bostadsföretag. Vi hör nu att det kanske inte
            ska handla om att diskutera enskilda fall, men jag vill påstå
            att det är så oerhört många fall som har kommit upp i dagen att
            den här lagen förhindrar möjligheterna. Om Socialdemokraterna
            nu inte vill diskutera konsumentperspektivet, det vill säga frågor
            om boende som vill äga sin egen bostad, har det kommit fram också
            en rad andra perspektiv i diskussionen om de här fallen. Bostadsföretag
            hävdar i de fall där man har råkat illa ut att man inte kan idka
            en effektiv fastighetsförvaltning. Man kan inte frigöra kapital
            för att vidta andra åtgärder som man anser nödvändiga, det vill
            säga lagen fungerar som en restriktion, ett hinder för ett bolag
            att kunna verka fullt ut.
          </note>
          <note>
            Det finns också kommuner där politikerna faktiskt oavsett partifärg
            är helt överens om att man vill vidta åtgärder men där lagen sätter
            upp hinder och omöjliggör förändringar. Även om Leif Jakobsson
            nu inte vill diskutera konsumentperspektivet och fortfarande anser
            att lagen absolut måste finnas kvar för att förhindra ombildning,
            finns ju också de här andra perspektiven. Med tanke på det kommunala
            självstyret och även på att bolagen och kommunerna har ett ansvar
            för bostadspolitiken undrar jag varför man har en lagstiftning
            som sätter upp sådana barriärer och hinder.
          </note>
          <note>
            Jag menar att när man nu gör utredningen måste man ju vilja någonting
            med den. Vad är det då man vill uppnå? Vi har ju nu facit i handen
            på att det här inte fungerar.
          </note>
          <note type="speaker">
            Anf. 174 LEIF JAKOBSSON (s) replik:
          </note>
          <note>
            Herr talman! Nej, jag köper inte beskrivningen att vi har facit
            i handen på att det inte fungerar. Vad vi vill göra med genomgången
            och utvärderingen är ju att se om lagen fungerar precis enligt
            de riktlinjer som jag har försökt redogöra för här. Precis så
            vill vi att lagen ska fungera. I den ingår till exempel det som
            du pratar om och som finns med här i diskussionen om det som vi
            kallar beståndsvård. Sådan ska vara möjlig inom ramen för den
            här lagen. Det har sagts i kammaren och uttalas i betänkandet
            och i alla andra sammanhang. Det är väl något som får kollas i
            Boverkets utvärdering.
          </note>
          <note>
            Men det är också den andra delen som Boverket ska kolla, och
            det är att det trots allt finns kommuner som försöker pungslå
            hyresgästerna och plocka ut mer pengar ur bolagen än vad man har
            rätt till enligt lagen. Det vill vi också se över och se om det
            finns möjligheter att skärpa lagen och göra den tydligare så att
            detta inte kan ske. Nina Lundström kan väl inte tycka att det
            är rimligt att hyresgäster i det allmännyttiga bostadsbeståndet
            både betalar kommunalskatt och betalar lite kommunalskatt till
            när de betalar hyran.
          </note>
          <note type="speaker">
            Anf. 175 NINA LUNDSTRÖM (fp) replik:
          </note>
          <note>
            Herr talman! Folkpartiets uppfattning är att allmännyttiga bostadsföretag
            i vissa fall faktiskt är en risk för en kommun. Man ska komma
            ihåg att vi här diskuterar bostadsdelen. Men det finns också väldigt
            mycket kommersiell yta, och man går in i högriskprojekt. Jag tycker
            att det är dags att helt och hållet se över de så kallade allmännyttiga
            bostadsföretagens roll med tanke på det som Leif Jakobsson tar
            upp här nu.
          </note>
          <note>
            Jag vill återkomma till lagen om allmännyttiga bostadsföretag.
            Det jag har hört hitintills och med tanke på den statistik som
            finns kan vi konstatera att lagen slår hårt regionalt. De här
            24 avslagen riktas direkt mot en region, bland annat Stockholms
            län. Det handlar faktiskt om väldigt många bostäder. I Stockholms
            län handlar det om 2 700 lägenheter. Jag vet att man inte vill
            diskutera östra Skogås, så det behöver vi inte uppehålla oss vid.
            Men man kan konstatera att exemplen visar att man inte ens ur
            ett bolags eller ur kommunens perspektiv kan ha en effektiv fastighetsförvaltning
            eller vidta de åtgärder som behöver vidtas.
          </note>
          <note>
            Den andra frågan som jag tycker är intressant att kommentera,
            med tanke på att jag hävdar att bostadsmarknaden är en mycket
            sjuk patient, är det som Leif Jakobsson säger om svarthandel.
            Folkpartiets motion, som ligger till grund för vår reservation,
            anger just att inom det här området är till och med Folkpartiet
            inne på att tillsätta en utredning. Det vore härligt om Leif Jakobsson
            i dag skulle säga: Vi tillstyrker Folkpartiets motion. Då skulle
            vi kunna få till stånd en utredning och titta på det som vi alla
            nu har sagt är viktigt kompletterande åtgärder. Det behövs fler
            bostäder, det behövs en reformering av hyressättningssystemet,
            men vi alla vet att det kan behövas ytterligare åtgärder. Just
            här skulle en utredning vara alldeles utomordentlig. Det vore
            härligt att i dag få höra att Socialdemokraterna skulle kunna
            tänka sig att göra ett tillkännagivande om att tillsätta en utredning.
          </note>
          <note type="speaker">
            Anf. 176 LEIF JAKOBSSON (s) replik:
          </note>
          <note>
            Herr talman! Vad blir det nu av det kommunala självstyret? Helt
            plötsligt ska vi utreda huruvida kommunerna i sina bolag får lov
            att syssla med det ena eller det andra, och vi ska ifrågasätta
            deras roll. Det är rätt intressant. Det finns en reservation om
            detta. Ena sekunden hyllar man det kommunala självstyret, men
            om kommunerna bestämmer sig för att ha kommunala bostadsbolag
            måste staten gripa in. Då skriver ni motioner och reservationer.
            Det är ännu tydligare i den moderata reservationen att det är
            bra med visst kommunalt självstyre, men vi vet bäst här i riksdagen
            att kommunerna inte ska ha några bostadsbolag. Det är tydligen
            så att man väljer det som passar för tillfället.
          </note>
          <note>
            Vad gäller svarthandeln kan det vara lämpligt att vi på något
            vis i utskottet framöver försöker jobba med frågan. Det finns
            många olika sätt att göra det. Det är i och för sig intressant
            att det är sådan tilltro till utredningsväsendet att man kräver
            fler utredningar.
          </note>
          <note type="speaker">
            Anf. 177 RIGMOR STENMARK (c) replik:
          </note>
          <note>
            Herr talman! Jag tyckte att det var ganska häpnadsväckande jag
            kan inte smälta det att Miljöpartiets ena gruppledare, Helena
            Hillar Rosenqvist, tar avstånd från den budget som vi fick oss
            presenterad i dag på förmiddagen. Det måste vara ett väldigt bekymmer
            för Socialdemokraterna att man har sådana samarbetspartner. Vi
            som sitter i oppositionen känner att vi ändå måste kunna lita
            på de ord som står i propositionen och kunna utgå från det. Det
            är väl inte så att man kan ha dagsländepolitik på denna höga nivå?
            Jag undrar hur Socialdemokraterna ser på det.
          </note>
          <note>
            Det är väldigt viktigt för bostadspolitiken att man har balans
            i statens ekonomi och att man verkligen ser till att man behåller
            de låga räntor som ändå finns för villalånen.
          </note>
          <note>
            Hur tänker Socialdemokraterna tackla det här?
          </note>
          <note type="speaker">
            Anf. 178 LEIF JAKOBSSON (s) replik:
          </note>
          <note>
            Herr talman! Jag följer med intresse replikväxlingen. Det skulle
            vara intressant om Rigmor Stenmark kunde redogöra för vad räntenivån
            var för villalånen när Centern satt i regeringen. Vad är räntan
            i dag? I dag betalar man ungefär en femtedel i kapitalkostnader
            jämfört med vad man betalade när Centern var i regeringen. Man
            kanske ska vara lite försiktig med att måla upp problem.
          </note>
          <note>
            Det har visat sig att vi har lyckats hålla balansen i ekonomin.
            Men det är helt rätt och riktigt att den absolut bästa förutsättningen
            både för bostadsbyggande och för att människorna ska våga satsa
            på bostäder är att den offentliga ekonomin är i ordning. Det är
            därför vi kämpar så hårt med den. Vi gnetar och försöker sy ihop
            budgetar med våra samarbetspartier. Det har vi gjort än en gång
            trots alla olyckskorpar.
          </note>
          <note>
            De flesta olika banker och andra säger att det är väldigt goda
            förutsättningar för väldigt många år framöver att ha en historiskt
            låg räntenivå, till skillnad från vad vi hade när vi hade en borgerlig
            regering.
          </note>
          <note type="speaker">
            Anf. 179 RIGMOR STENMARK (c) replik:
          </note>
          <note>
            Herr talman! Det som sägs i den här kammaren både från talarstolen
            och i replikskiften finns nedtecknat, och det finns en trovärdighet
            i vad man säger här.
          </note>
          <note>
            Jag skulle vilja gå till frågan om svarthandel. Det är Socialdemokraterna
            som har det yttersta ansvaret för att situationen är som den är
            just nu. Det går inte att skylla på någon där borta. Det gäller
            att ta fasta på vad man kan göra nu.
          </note>
          <note>
            Statsministern har ju sagt att han vill satsa mer pengar på rättsväsendet.
            Det finns alltså en möjlighet att i dag yrka bifall till den reservation
            som handlar om att ta itu med svarthandeln. Det skulle vara en
            välgärning, inte för oss politiker i första hand, utan för de
            människor som drabbas, den lilla människan herr och fru Svensson,
            unge herr Svensson och lilla fröken Svensson som har kommit i
            en väldigt knepig situation där de faktiskt utnyttjas av andra
            människor.
          </note>
          <note type="speaker">
            Anf. 180 LEIF JAKOBSSON (s) replik:
          </note>
          <note>
            Herr talman! Rigmor Stenmark ville släppa frågan om räntorna.
            Då ska jag berätta att jag som villaägare sedan många år tillbaka
            minns mycket väl att jag fick betala 17 ½ % i ränta 1992. Sedan
            fanns det dagsnoteringar på 500 % och allt det där. Men jag hade
            rörlig ränta och fick betala 17 ½ %. Jag betalar 3,3 % i dag.
            Det där säger väl en del om vem som har kapacitet att se till
            att det finns möjlighet för långsiktigt byggande och mycket annat.
          </note>
          <note>
            Frågan om svarthandel har vi diskuterat ganska ordentligt. Huruvida
            polisen ska prioritera det är en fråga som Polisstyrelsen och
            polisnämnder ska jobba med utifrån de regionala förutsättningarna.
            Återigen Sverige ser väldigt olika ut. Det är inte självklart
            att man på alla håll i landet uppfattar det som den största polisiära
            frågan, medan man här i Stockholmsområdet naturligtvis gör det.
          </note>
          <note type="speaker">
            Anf. 181 STEN LUNDSTRÖM (v) replik:
          </note>
          <note>
            Herr talman! Det var ganska många av de frågor som jag ställde
            i mitt anförande som Leif Jakobsson uppenbarligen inte hade tid
            att svara på. Jag tänker inte upprepa alla de frågorna, men någon.
          </note>
          <note>
            Vad är det som gör att arbetarkommunens ordförande i Malmö och
            näringsutskottets ordförande Marie Granlund har en så annorlunda
            uppfattning om bostadsanvisningslagen i förhållande till Leif
            Jakobsson?
          </note>
          <note>
            Som partier är vi överens om behovet av en kommunal bostadsförsörjning.
            Jag tror att vi anger exakt samma skäl till det. Vi vill, med
            tanke på både den kvalitet och den kvantitet som i dag finns när
            det gäller bostadsförsörjningsprogram, gå ett steg vidare.
          </note>
          <note>
            Jag fick egentligen inga direkta argument för varför man inte
            skulle byta namn på det. Ordet bostadsförsörjningsprogram syftar
            gärna tillbaka till det man gjorde en gång i tiden då det framför
            allt handlade om var man skulle bygga nytt.
          </note>
          <note>
            Vi vill ha en inriktning på hur man utvecklar samhället och var
            man bygger om, hur vi ska ställa om energi och annat och hur vi
            ska ställa om när det gäller barns rättigheter och så vidare.
            I varje fall några synpunkter på våra förslag om boendeplaneringsprogram
            hade inte varit helt fel.
          </note>
          <note type="speaker">
            Anf. 182 LEIF JAKOBSSON (s) replik:
          </note>
          <note>
            Herr talman! Jag uppfattade inte att min tid i talarstolen och
            i inlägg var predestinerade till att svara på Vänsterpartiets
            reservationer. Jag ville nog ta mig den friheten att använda lite
            av den tiden till att beskriva den socialdemokratiska politiken.
            Men nu har vi tillfälle att diskutera Vänsterpartiets reservation.
          </note>
          <note>
            Om jag börjar med bostadsanvisningslagen är inte skillnaden så
            väldigt stor mellan utskottsmajoritetens skrivning och den som
            finns i er motion. Skillnaden är den att Sten Lundström är väldigt
            glad i att hitta nya verktyg att ösa över kommunerna i form av
            lagar och allt annat.
          </note>
          <note>
            Detta kan vara ett bra verktyg. Det kanske till och med är så
            att det är ett ganska nödvändigt verktyg i några få kommuner.
            Det kan vara så. Men det förutsätter naturligtvis att det finns
            ett intresse och ett tryck från dem som har att hantera bostadspolitiken
            i de kommuner som berörs. I annat fall är det ganska meningslöst
            att instifta en sådan lag. Den bygger på att det finns ett lokalt
            tryck och ett lokalt behov av den.
          </note>
          <note>
            Än så länge får i varje fall jag de signalerna att man inte anser
            att en bostadsanvisningslag skulle förbättra på något avgörande
            sätt. Tvärtom är det en del som menar att det skulle kunna försämra
            förhållandet när man vill göra överenskommelser med privata fastighetsägare.
            Men vi har inte något principiellt emot en bostadsanvisningslag.
          </note>
          <note type="speaker">
            Anf. 183 STEN LUNDSTRÖM (v) replik:
          </note>
          <note>
            Herr talman! Jag konstaterar att i vår gemensamma hemkommun finns
            ett beslut i kommunfullmäktige om att man bör uppvakta regeringen
            med ett krav om en bostadsanvisningslag. Jag misstänker att det
            är därför den socialdemokratiska arbetarkommunens ordförande har
            skrivit den motion hon har gjort.
          </note>
          <note>
            Jag vet att man i fler kommuner och även i Göteborgs kommun ser
            ett behov och efterlyser en sådan lag. Man har ingen möjlighet
            att använda sig av bostadsanvisning om det inte finns en lagstiftning
            i botten. Att vi ger verktyget bostadsanvisningslag innebär inte
            med nödvändighet att man måste använda det. Den finns där som
            en möjlighet att använda om man inte får loss de bostäder man
            behöver.
          </note>
          <note>
            Därför behövs lagen. Därmed inte sagt att kommunerna behöver
            tillämpa lagen i någon större utsträckning. Enbart vetskapen om
            att lagen finns fick tidigare en rad bostadsanvisningsavtal till
            stånd på ett helt annat sätt än på senare tid. Jag har lite svårt
            att förstå resonemanget.
          </note>
          <note>
            Herr talman! Jag vill bara ta upp en sak till som gäller bostadsförmedlingen.
            Vi var överens om lagstiftningen och att regeringen skulle ålägga
            kommunerna detta. Jag vill ställa en helt ärlig fråga. Var den
            skrivning som fanns i bostadsförsörjningslagen om bostadsförmedling
            bara ett sätt att köpa oss?
          </note>
          <note>
            Fanns det någon seriositet i att regeringen skulle kunna ålägga
            en kommun att starta bostadsförmedling? Om det fanns någon seriositet
            i det, varför har man inte ålagt Göteborg och Malmö kommuner att
            starta bostadsförmedlingar? Vi vet hur det ser ut. Det är ett
            skydd för individerna.
          </note>
          <note>
            När kommunerna inte kan ta sitt ansvar måste faktiskt den lagstiftande
            församlingen se till att det sker.
          </note>
          <note type="speaker">
            Anf. 184 LEIF JAKOBSSON (s) replik:
          </note>
          <note>
            Herr talman! Den passusen ska man nog se som en ganska intervenerande
            fråga om regeringen ger sig in och fattar ett sådant beslut. Men
            det kan behövas. Det är därför den finns där.
          </note>
          <note>
            Jag menar faktiskt att om en kommun så gravt missköter sina förpliktelser
            när det gäller bostadsförsörjning måste den möjligheten kunna
            finnas. Men jag tror inte att man uppnår något positivt resultat
            och att vi får speciellt verksamma och speciellt effektiva bostadsförmedlingar
            om en kommun inte vill och regeringen tvingar den.
          </note>
          <note>
            I princip kan det innebära att man spikar upp en skylt i en tom
            lokal och säger: Skriv upp er på den här listan! Det måste finnas
            en politisk vilja i kommunen att ta tag i problematiken. Det måste
            finnas ett kommunalt och ett lokalt engagemang för det ifall det
            ska fungera.
          </note>
          <note>
            Det är ingen hemlighet att jag själv tycker att till exempel
            Malmö behöver en bostadsförmedling och driver den frågan hemma.
            Men det gör jag inte här i talarstolen i riksdagen.
          </note>
          <note type="speaker">
            Anf. 185 MARIETTA DE POURBAIX-LUNDIN (m):
          </note>
          <note>
            Herr talman! Jag såg att Leif Jacobsson blev alldeles förskräckt
            och trodde att jag skulle få ytterligare en replik. Han blev förvirrad,
            hör jag nu. Det är vad Leif Jacobsson har sagt om Moderaterna
            i repliker till andra partier som föranledde mig att begära ordet.
            Leif Jacobsson står här uppe i talarstolen och påstår att Moderaternas
            lösning på väldigt många problem, bland annat på svarthandel,
            är att förbjuda kommunala bostadsföretag. Inget kan vara mer fel.
          </note>
          <note>
            Jag vet inte var han har läst det. Det står inte i någon reservation.
            Jag ska läsa innantill från Moderaternas motion som ligger till
            grund för våra reservationer i detta betänkande, eftersom jag
            vill ha det till protokollet: Vi vill inte förbjuda kommunala
            bostadsföretag då det strider mot den grundlagsfästa principen
            om det kommunala självstyret.
          </note>
          <note>
            Det är det enda jag vill ha antecknat till protokollet. Leif
            Jacobsson far med osanning när han påstår att vi vill förbjuda
            kommunala bostadsföretag. Så är det inte. Vi tycker att det är
            upp till kommunalpolitikerna själva att bestämma om de ska ha
            ett kommunalt bostadsföretag eller inte.
          </note>
          <note type="speaker">
            Anf. 186 LEIF JAKOBSSON (s) replik:
          </note>
          <note>
            Herr talman! Sammanhanget var nog inte riktigt. Det handlade
            inte om svarthandeln. I frågan om svarthandeln hänvisade jag till
            ert standardrecept att höja hyrorna för alla andra som bor i de
            områdena. Det handlade om det kommunala självstyret.
          </note>
          <note>
            Jag läser i den moderata reservationen på s. 40 i betänkandet:
            Det finns flera skäl som talar för att de kommunala bostadsbolagen
            bör säljas. Kommunerna skall principiellt inte ägna sig åt att
            driva affärsverksamhet och därmed i många fall riskera kommunens
            ekonomi, vilket i sin tur kan leda till inskränkningar i den kommunala
            kärnverksamheten.
          </note>
          <note>
            Det är klart som korvspad. Den moderata uppfattningen är att
            kommunerna inte ska syssla med det. Det står i er egen reservation.
            Därför sade jag också att om ni kunde driva de frågorna där Moderaterna
            har majoritet får ni väl göra det. Men varför ska ni tvinga på
            kammaren en uppfattning som denna?
          </note>
          <note type="speaker">
            Anf. 187 MARIETTA DE POURBAIX-LUNDIN (m) replik:
          </note>
          <note>
            Herr talman! Nu tycker jag att Leif Jacobsson läser saker som
            en viss potentat läser Bibeln. Vi säger väl inte att man ska förbjuda
            någon kommun att ha kommunala bostadsföretag. Vi säger att kommuner
            principiellt inte ska ägna sig åt att driva affärsverksamhet.
            Det är principiellt. Vi säger aldrig att vi har varit beredda
            att förbjuda kommunerna att ha kommunala bostadsföretag. Det är
            precis det jag citerade ur vår motion. Vi hade kunnat vara väldigt
            raka och skrivit det. Det gör vi inte.
          </note>
          <note>
            Vi utgår från vår motion som jag citerade. Där säger vi att vi
            inte vill förbjuda kommunala bostadsföretag just för att vi står
            för det kommunala självstyret. Att vi sedan tycker att man principiellt
            inte bör ägna sig åt affärsverksamhet är en sak. Det är upp till
            varje kommunpolitiker och majoritet i kommunerna att avgöra om
            man ska ha ett kommunalt bostadsföretag eller inte.
          </note>
          <note type="speaker">
            Anf. 188 LEIF JAKOBSSON (s) replik:
          </note>
          <note>
            Herr talman! Jag bara konstaterar vad som står i reservationen:
            Det finns flera skäl som talar för att de kommunala bostadsföretagen
            bör säljas, och kommunerna ska principiellt inte ägna sig åt det.
            Jag bara läser vad som står.
          </note>
          <note>
            Vi får se vad det står i protokollet. Men enligt min egen minnesbild
            sade jag inte förbjuda. Jag sade att ni inte ville att man skulle
            ha det och ville ingripa. Det måste väl ändå vara ett uttryck
            för att den nationella nivån staten ska ingripa och säga: Ni ska
            inte syssla med det.
          </note>
          <note type="speaker">
            Anf. 189 MARIETTA DE POURBAIX-LUNDIN (m) replik:
          </note>
          <note>
            Herr talman! Jag tror att jag som moderat vet bättre vad vi står
            för än Leif Jacobsson som socialdemokrat vet. Därför är det nog
            mitt ord som gäller om vad som står i vår motion och den tolkning
            som jag gör av vår reservation.
          </note>
          <note type="speaker">
            Anf. 190 HELENA HILLAR ROSENQVIST (mp):
          </note>
          <note>
            Herr talman! Jag skulle absolut inte ha önskat denna förlängning
            av debatten utan att vi i stället kunnat få ägna oss åt nästa
            betänkande. Men nu har jag för första gången under mina snart
            sex år i kammaren råkat ut för ogrundade påhopp i ett replikskifte
            mellan två andra debattörer. Det är helt otroligt.
          </note>
          <note>
            Jag kräver ett klargörande av Rigmor Stenmark i vilket avseende
            som Miljöpartiets gruppledare, Helena Hillar Rosenqvist, inte
            står bakom den budget som har lagts fram i dag. Det kräver sin
            förklaring.
          </note>
          <note>
            Jag sade inte ett ord om räntor. Det var reavinster jag pratade
            om. I det replikskifte där Rigmor Stenmark ägnade sig åt mig väldigt
            egendomligt blev det tal om räntor. Jag förstår ingenting. Jag
            vill ha ett klargörande.
          </note>
          <note type="speaker">
            Anf. 191 RIGMOR STENMARK (c) replik:
          </note>
          <note>
            Herr talman! Vi började med att prata om den diskussion som du
            själv hade, Helena Hillar Rosenqvist, om att du hade sett så många
            villor till salu. I repliken tog jag sedan upp att det är väldigt
            viktigt att staten har ordning på sina finanser och att man ser
            till att folk kan ha en låg ränta. Då frågade jag Helena Hillar
            Rosenqvist vilket ansvar hon hade för det. Då säger Helena Hillar
            Rosenqvist att hon inte har något ansvar för det.
          </note>
          <note type="speaker">
            Anf. 192 HELENA HILLAR ROSENQVIST (mp) replik:
          </note>
          <note>
            Herr talman! Det var inte det som jag frågade om. Vi kan i och
            för sig starta om den debatten, men jag tror inte att talmannen
            låter oss göra det. Den direkta frågan var i vilket avseende vår
            debatt här har antytt att jag inte står bakom den budget som vi
            har lagt fram tillsammans, Socialdemokraterna, Vänsterpartiet
            och vi.
          </note>
          <note type="speaker">
            Anf. 193 RIGMOR STENMARK (c) replik:
          </note>
          <note>
            Herr talman! Det var så att jag frågade vilket ansvar Helena
            Hillar Rosenqvist har för att staten så många gånger i följd har
            gått med förlust. Då säger Helena Hillar Rosenqvist att hon inte
            har något ansvar för det. Sorry!
          </note>
          <note type="speaker">
            Anf. 194 HELENA HILLAR ROSENQVIST (mp) replik:
          </note>
          <note>
            Herr talman! Det är jättebra att jag får sista ordet. Det är
            fullkomligt uppåt väggarna att börja dra fram en sådan här sak
            i ett replikskifte. Jag förstår inte. Rigmor Stenmark måste någon
            gång bestämma sig för vem ansvaret för bostadsförsörjningen åvilar.
            Det är så väldigt viktigt i andra sammanhang med det kommunala
            självstyret, så det vore klädsamt om man åtog sig också ett kommunalt
            ansvar här.
          </note>
          <note>
            Alla andra saker kan jag mycket väl hålla med om. Det är självklart.
            Det ser väldigt mycket annorlunda ut, bland annat det som Leif
            Jakobsson redogjorde för, med ränteläget i detta land. Möjligtvis
            har vårt lilla men ändock bidrag i budgetsamarbetet medfört att
            vi har nått den trygga nivån för de människor som tar lån. Nu
            var det inte riktigt det som den här bostadsförsörjningsfrågan
            gällde, utan jag försökte föra in hyresgästernas aspekter och
            deras svårigheter i det här.
          </note>
          <note>
            Överläggningen var härmed avslutad.
          </note>
          <note>
            17 § Mobiltelefonmaster och buller i planeringen m.m.
          </note>
          <note type="speaker">
            Anf. 195 MARGARETA PÅLSSON (m):
          </note>
          <note>
            Herr talman! Betänkandet nr 7 är ganska magert, trots att där
            behandlas 88 motionsförslag. Normalt föranleder så många motioner
            betydligt fler reservationer, men eftersom de handlar om förslag
            som ligger på PBL-kommitténs bord har vi avstått från att reservera
            oss denna gång. Det innebär att vi förväntar oss att de problem
            motionärerna tar upp får sin lösning i PBL-kommitténs arbete,
            och det innebär framför allt inte att vi inte längre står bakom
            förslagen. Dock är vi moderater mycket oroliga över den långsamma
            takt som arbetet i kommittén bedrivs i.
          </note>
          <note>
            Vi har bara en reservation, och det är nr 3, som jag härmed yrkar
            bifall till. I den tar vi upp problemen kring buller och boende.
          </note>
          <note>
            Riksdagen fattade 1997 beslut om riktvärden för trafikbuller
            vid nybyggnad av bostäder. Det var säkert ett bra beslut, men
            det innebär ju inte att man måste ha samma norm överallt och alltid
            i Sverige. Det heter nämligen i beslutet att riktvärdet normalt
            inte bör överskridas. Med andra ord finns det ett manöverutrymme
            i beslutet.
          </note>
          <note>
            Vi moderater tycker att det kan överskridas inne i en storstad,
            till exempel här i Stockholm. Väljer man att bosätta sig i Stockholms
            innerstad är man normalt inte den person som älskar tystnaden.
            Troligtvis gillar man då gatulivets ljud och den puls som kännetecknar
            en storstad, och troligtvis har man inte alls samma krav på bullerfria
            miljöer som den har som vill bo i glesbygden.
          </note>
          <note>
            Socialdemokraterna tycks inte dela denna uppfattning utan yrkar
            avslag på de motioner där det föreslås ändringar i miljöbalken,
            ändringar som skulle ha gjort det möjligt att bygga mer i Stockholm.
          </note>
          <note>
            Herr talman! Jag vill säga några ord om reservation nr 4. Vänstern
            och Miljöpartiet vill ha ett moratorium mot externa handelsetableringar,
            men som väl är tillstyrker inte Socialdemokraterna förslaget.
          </note>
          <note>
            Sverige har ett högre kostnadsläge på livsmedel än de flesta
            andra länder i Europa, och att stoppa utbyggnaden av köpcenter
            skulle inte göra maten billigare. Svensk livsmedelsbransch behöver
            mer konkurrens, inte mindre. Visst är det tråkigt att många småaffärer
            i bostadsområden tvingas stänga, men det är en utveckling som
            pågår även utan stormarknader. Det finns tyvärr inte längre någon
            lönsamhet i den typen av affärer.
          </note>
          <note>
            Detaljhandeln har ända sedan 1970-talet fortlöpande flyttat ut
            till tätorternas ytterområden. Skälen därtill har varit bostadsbyggandets
            lokalisering, kraven på framkomlighet, mark- och fastighetspriser
            men även brist på parkeringsmöjligheter i city.
          </note>
          <note>
            Under den borgerliga regeringsperioden ändrades lagstiftningen
            så att det inte längre blev möjligt att reglera handelsändamålet
            genom att särskilja partihandel och detaljhandel. Inte heller
            tilläts det att inom ändamålet detaljhandel särskilja handel med
            livsmedel från annan handel. Denna möjlighet för en kommun att
            reglera lokaliseringen av detaljhandeln har emellertid återinförts
            av Socialdemokraterna. Eftersom detta uppenbart strider mot konsumenternas
            intresse av konkurrens och lägre priser bör de lagstadgade möjligheterna
            att i detaljplan styra handelsändamålet tas bort.
          </note>
          <note>
            Det har förekommit några fall där Boverket och länsstyrelser
            har sagt nej till etablering av stormarknader och därmed underkänt
            detaljplaner antagna av kommunfullmäktige. Det är inte acceptabelt,
            och det ligger inte i konsumenternas intresse. Enligt vår uppfattning
            är det en kommunal angelägenhet att bestämma hur marken disponeras
            i den egna kommunen. Det är då också högst rimligt att besluten
            fattas av kommunen, som ju är bäst skickad att bedöma och avgöra
            sådana frågor. Stöd för detta finns i plan- och bygglagen. Länsstyrelser
            och regeringen borde endast kunna upphäva planer när dessa strider
            mot uttalade riksintressen.
          </note>
          <note>
            Herr talman! Vi moderater föreslår därför en lagändring i detta
            avseende. Vi avvisar med bestämdhet alla planer på en lagstiftning
            mot etablering utanför städer och samhällen. Beslut om etablering
            av detaljhandel bör styras av konsumenternas efterfrågan och företagsekonomiska
            överväganden i enlighet med de detaljplaner som antagits och beslutats
            av kommunfullmäktige.
          </note>
          <note type="speaker">
            Anf. 196 LARS TYSKLIND (fp):
          </note>
          <note>
            Herr talman! Rubriken för det här betänkandet är Mobiltelefonmaster
            och buller i planeringen m.m. Det är väl bara att konstatera,
            som föregående talare, att det är inom m.m. som de stora problemen
            egentligen finns.
          </note>
          <note>
            Jag vill börja med att yrka bifall till reservation 3 som handlar
            om avvägningen mellan möjligheterna till nyproduktion av bostäder
            och bullerstörningar centralt i större städer.
          </note>
          <note>
            Jag kan upprepa det jag sade i debatten när det gällde byggfrågor
            för några veckor sedan, nämligen att det här är en debatt i skuggan
            av PBL-kommitténs arbete. Enda skillnaden är att det nu tycks
            ta ännu längre tid innan vi ska få slutredovisningen från nämnda
            kommitté. Man har nämligen, från kommitténs sida, begärt förlängd
            tid till den 30 juni 2005. Jag vet inte om det har blivit godkänt,
            men det blir det troligtvis. Det brukar vara så.
          </note>
          <note>
            Problemet är att världen inte står stilla under tiden. Från Folkpartiets
            sida tycker vi att det känns lite olyckligt om vi även under nästa
            riksdagsår ska hänvisa till PBL-kommitténs arbete och om alla
            frågor i debatten är blockerade i övrigt. Det som man kanske kan
            se som ett litet ljus i det mörkret är att regeringen ämnar komma
            med ett särskilt direktiv när det gäller behandlingen av instansordningen.
            Det är kanske den frågan som vi ändå får koncentrera oss på att
            försöka lösa då.
          </note>
          <note>
            Trots det jag säger nu har vi fått acceptera att många av motionerna
            är bundna till PBL-kommittén och att det arbetet blockerar frågan.
            Men det finns något som gör att man kanske blir lite fundersam.
            Jag upplever ibland att man på något sätt tappar fokus i utredningen.
            Det är ändå en förenkling av regelverket som från början har stått
            i fokus. Man kan bli lite pessimistisk när det gäller den frågan
            ibland.
          </note>
          <note>
            Leif Jakobsson var i föregående debatt lite imponerad över Folkpartiets
            tilltro till utredningsinstitutet. Det är inget självändamål,
            utan det ska ju leda till någonting positivt. Vi är definitivt
            inte för utredningar som vi liksom bara kan ducka bakom.
          </note>
          <note>
            Herr talman! Nu går jag över till frågor som behandlas lite mer
            ingående i betänkandet. Den första gäller lokalisering av master
            för mobiltelefoni. Vi i Folkpartiet har naturligtvis den utgångspunkten
            att man måste ha respekt för de människor som känner oro för hälsan
            när det gäller den elektromagnetiska strålningen och att man måste
            ta denna oro på allvar. Vi ser också att kunskapsläget faktiskt
            inte är helt klarlagt i frågan.
          </note>
          <note>
            Jag tycker att utskottet har kommit fram till ett avvägt ställningstagande
            som vi ställer oss bakom, att kommunen har en central roll, att
            försiktighet ska vara vägledande vid uppförande av olika anläggningar
            för mobiltelefoni och att kommunerna faktiskt har ett planinstrument
            till sitt förfogande för att undvika olämpliga placeringar. Försiktighetsprincipen,
            som efterfrågas här och var, finns ju hela tiden med. Man måste
            inte besluta om att den ska vara med i vissa frågor. Den finns
            med i alla frågor.
          </note>
          <note>
            När det gäller den information som Vänsterpartiet bland annat
            efterfrågar tycker jag nog att den avvägning som finns är rimlig.
            Via Post- och telestyrelsen kan man få en uppgift om man bara
            anger vilken fastighet som ska vara utgångspunkt.
          </note>
          <note>
            Det är naturligtvis angeläget att man för det första stöder forskning
            i ämnet och för det andra sammanställer den kunskap som finns.
            Utifrån detta kunskapsläge kan man vidta åtgärder när det gäller
            hur man utnyttjar försiktighetsprinciper och annat.
          </note>
          <note>
            Då går jag över till boende och buller. Vi har i en motion tagit
            upp problemet med buller. Vi tar upp olika slags bullerkällor
            som kräver olika lösningar. Trafiken är den stora övergripande
            bullerkällan, framför allt naturligtvis i tätorterna. Det har
            mycket att göra med hur trafikleder och annat utformas. En annan
            stor bullerkälla är fläktsystemen på taken, som man ganska lätt
            kan åtgärda.
          </note>
          <note>
            Men det som kanske är huvudpunkten i detta gäller nyproduktion
            av bostäder i centrala delar av städerna. Det är naturligtvis
            inte bra att vi har dessa bullerstörningar, men det måste finnas
            öppningar så att man kan få producera nya bostäder trots att inte
            riktlinjerna uppfylls för ljud vid fasad. Man kan då se till,
            med byggnadstekniska åtgärder, att det blir en inomhusmiljö som
            ändå är rimlig.
          </note>
          <note>
            Vi kan med en viss uppskattning se att utskottet ger den här
            frågan en viss uppmärksamhet. Man ger naturligtvis inga lösningar,
            utan detta ska utredas vidare.
          </note>
          <note>
            Sedan tänkte jag, fru talman, att jag skulle ta upp Vänsterpartiets
            och Miljöpartiets diskussion kring moratorium för externhandel
            lite grann. Jag kan bara konstatera att jag kan instämma med föregående
            talare i den frågan. Folkpartiet kommer också att motsätta sig
            varje sådan lagändring som gör att man hindrar externhandel. Även
            det här hör till PBL-kommitténs område. Vad jag förstår driver
            man att det skulle bli regel. Det kommer vi naturligtvis att motsätta
            oss.
          </note>
          <note type="speaker">
            Anf. 197 DAN KIHLSTRÖM (kd):
          </note>
          <note>
            Fru talman! Jag vill börja med att yrka bifall till reservation
            nr 3. Det här betänkandet innehåller många motionsförslag som,
            precis som har sagt förut, egentligen gäller frågor om fysisk
            planering. I det här fallet innebär det konkret till exempel lokalisering
            av mobiltelefonmaster, boende och buller, externa handelsetableringar
            och en rad frågor om plan- och bygglagen. Alla de motionsyrkandena
            avslås i en bunt, och vi har här också fått förklarat varför.
          </note>
          <note>
            Utskottets ställningstagande görs mot bakgrund av just PBL-kommitténs
            arbete. De flesta av de här frågorna kommer att få sin behandling,
            förhoppningsvis, av utredningen. Av den anledningen avstår vi
            från att reservera oss på ett antal punkter. Vi kanske inte ska
            ta en debatt här i kväll om PBL-kommitténs arbete och kommitténs
            direktiv. Det gjorde vi ju vid en tidigare debatt.
          </note>
          <note>
            Fru talman! Frågan om mobiltelefoni är uppdelad på flera utskott
            här i riksdagen. Näringsutskottet behandlar själva branschen.
            Miljö- och jordbruksutskottet behandlar miljöfrågorna, det vill
            säga strålning med mera, och bostadsutskottet behandlar lokaliseringsfrågorna
            när det gäller masterna. Därmed kan vi konstatera att frågan om
            mobiltelefoni blir uppdelad här i riksdagen. Samtidigt kan ingen
            säga att vi inte diskuterar och tar frågan på allvar, för den
            har verkligen diskuterats här i kammaren. Man kan läsa de betänkanden
            från utskotten som finns i det här ärendet.
          </note>
          <note>
            En sak är säker. Ett stort antal master och andra anläggningar
            för mobiltelefoni kommer att uppföras under de närmaste åren.
            Det är därför viktigt att effekten av utbyggnaden minimeras med
            avseende på bland annat kultur- och naturvärden, stadsmiljön och
            inte minst eventuella hälsorisker för oss människor. Frågor om
            anläggningarnas påverkan i form av elektromagnetiska fält på människor
            och miljö har därmed stor aktualitet. Samtidigt vill vi alla ha
            tillgång till en bra och smidig infrastruktur på mobiltelefonområdet.
            Det vill vi inte ha bara på vissa ställen och på vissa orter,
            utan kraven är ganska stora i fråga om att mobiltelefonerna ska
            fungera överallt, också i glesbygd. Inte minst för företagen och
            företagandet är det här viktigt.
          </note>
          <note>
            Personligen tar jag all oro när det gäller mobiltelefonmaster
            på största allvar. Masterna är ju högst synliga och är kanske
            därför också en symbol för just oro och skepticism. Samtidigt
            kan vi inte blunda för den forskning och de fakta som finns. I
            februari var jag och lyssnade på en mycket intressant hearing
            här i riksdagen som miljö- och jordbruksutskottet hade och som
            handlade om strålning från, kanske i första hand, mobiltelefoner
            men också från basstationer och master.
          </note>
          <note>
            Där fick jag veta att uteffekten från en basstation är i samma
            storleksordning som den från en enskild mobiltelefon. Det är alltså
            samma effekt från en 90 meter hög mast som från en liten telefon
            som vi bär i fickan. När det gäller hälsoeffekter är forskarna
            mest intresserade av telefonexponeringen, inte basstationerna,
            även om debatten mycket har handlat om just masterna. Det kanske
            inte bara är strålningen man tänker på när man kommer i närheten
            av masterna utan också antalet och deras placeringar i stadsmiljön
            och i naturen. Det finns mycket i diskussionen av masterna.
          </note>
          <note>
            Min uppfattning är att utskottet i betänkandet på ett bra sätt
            redogör för vilka lagar som finns och för forskningen med mera
            på området. Precis som vi konstaterar i betänkandet så bör försiktighet
            och återhållsamhet vara vägledande vid uppförande av olika anläggningar
            för mobiltelefoni. Denna försiktighet ska också gälla för placering
            av lokaler och bostäder i förhållande till kraftledningar och
            master. De planinstrument med mera som kommunerna redan i dag
            förfogar över gör det möjligt att undvika olämplig lokalisering
            av master och även av byggnader. Det är i första hand ett kommunalt
            ansvar när det gäller dessa miljö- och planeringsfrågor.
          </note>
          <note>
            Vi kristdemokrater kommer noga att följa utvecklingen och forskningen
            när det gäller mobiltelefoni och mobiltelefonmaster. Vi har också
            satt i gång ett litet eget arbete för att lära oss mer på det
            här området.
          </note>
          <note>
            Fru talman! Jag vill säga några ord om den reservation som vi
            kristdemokrater är med på och som handlar om boende och buller.
          </note>
          <note>
            Hemma i Skåre inte i Skåne, jag bor på ett ställe som heter Skåre
            utanför Karlstad är det tyst och lugnt på natten. Stora delar
            av året sover jag med öppet fönster. Jag ska erkänna att jag sover
            bättre när jag har fönstret öppet. Jag är i och för sig väldigt
            lättväckt så jag vaknar om grannen råkar göra någonting med sin
            bil eller dylikt, men det är en annan sak.
          </note>
          <note>
            I Stockholm är det annorlunda. Här finns ett jämnt buller dygnet
            runt. Självklart ska vi alla verka för att få ned bullernivåerna
            generellt. Jag menar då i bostäder, i skolor och i trafiken.
          </note>
          <note>
            Men precis som det har sagts här förut så gör gällande lagar
            ingen skillnad på om hus byggs på landet eller i en storstad.
            Av mitt lilla exempel förstår var och en att det är en stor skillnad.
            Problemet är inte lagstiftningen och byggandet hemma i Värmland
            där jag bor. Problemet är att byggandet av bostäder i princip
            stoppas i Stockholms innerstad. Det kan inte vara rimligt att
            samma miljökrav fullt ut ska gälla i storstaden som på landsbygden.
            En avvägning måste göras mot behovet av bostäder. Vi vet om den
            situationen. Därför föreslår vi en ändring så att en mer nyanserad
            och verklighetsanpassad tillämpning görs för att inte nybyggnation
            i storstäder ska stoppas.
          </note>
          <note type="speaker">
            Anf. 198 OWE HELLBERG (v):
          </note>
          <note>
            Fru talman! Detta betänkande innehåller en rad frågor som är
            föremål för behandling i PBL-utredningen. Därför finns det ingen
            anledning att nu föra fram Vänsterpartiets synpunkter i dessa
            frågor. Jag tänker i första hand ägna mig åt frågorna runt tredje
            generationens mobila kommunikationsnät.
          </note>
          <note>
            Människor utsätts för alltmer strålning i sin omgivning. Utbyggnaden
            av 3 G påskyndar ytterligare den utvecklingen. 20 000 basstationer
            för sändning och mottagning ska sättas upp. Tre företag har fått
            uppdraget att genomföra utbyggnaden. Enligt tillståndsvillkoren
            skulle detta vara klart den 31 december 2003, vilket företagen
            tydligt har misslyckats med.
          </note>
          <note>
            En orsak sägs vara svårigheten att få bygglov för master. Vänsterpartiet
            är inte emot utbyggnaden av den nya 3 G-tekniken, men vi kräver
            att den sker under demokratiska former och med god insyn i var
            och när utbyggnaden sker, oavsett om det handlar om en synlig
            mast eller en mindre synlig basstation med en kompletterande antenn
            på en husfasad eller på ett tak.
          </note>
          <note>
            Vi måste ta folks oro på allvar och anamma försiktighetsprincipen
            vid utbyggnaden eftersom ingen med trovärdighet kan bevisa att
            strålningen är ofarlig. Att försöka mörklägga var basstationer,
            antenner och master är placerade skapar misstro mot både politiker
            och de företag som äger anläggningarna och utsätter människor
            för onödig oro och ängslan utöver den som kan vara befogad.
          </note>
          <note>
            Utskottet avvisar Vänsterpartiets krav på bättre möjligheter
            för medborgarna att få information om var kommande basstationer
            ska placeras och striktare krav på att tydliggöra vad som menas
            med en sändningsmast i samband med bygglovsplikt. Argumenten för
            avslagen är både ihåliga och arroganta. De inger inget förtroende
            hos dem som är oroliga för den ökade strålningen i vårt samhälle.
            Ring Post- och telestyrelsen! är svaret. Då får du besked om var
            det finns basstationer inom en kilometers radie från den egna
            bostaden. Vilken information du får om du ska byta bostad framgår
            dock inte.
          </note>
          <note>
            Utskottet hänvisar vidare till den sekretess som råder runt nätoperatörernas
            affärs- och driftsförhållanden och att dessa kan lida skada om
            begärda uppgifter lämnas ut. Samtidigt har utskottet inga synpunkter
            på de kommuner som vill ägna sig åt insamlandet av just sådan
            information. Snälla nån. Här råder dubbla budskap. Utskottet måste
            ju bestämma sig om man är för eller emot mer öppenhet när det
            gäller utlämnande av information om basstationers och antenners
            placering.
          </note>
          <note>
            För att tydliggöra detta vill Vänsterpartiet införa en plikt
            om bygganmälan för alla basstationer och antenner. Då får vi en
            öppen och tydlig redovisning till gagn för de medborgare som känner
            oro och ängslan. De kan då på ett enkelt sätt få del av en samlad
            kommunal information som inte tagits fram på de mer suspekta vägar,
            som en del tycker att man kan ägna sig åt. Observera att vårt
            förslag inte på något sätt förhindrar eller försenar utbyggnadsprocessen.
            Vi vill ha en utbyggnad men under rimliga villkor.
          </note>
          <note>
            När det gäller bygglovsplikten för sändningsmaster bör den förtydligas.
            Det ska inte ens vara möjligt att tänka tanken att uppföra en
            flaggstångsliknande sändningsmast och anse att det inte är något
            annat än just en flaggstång.
          </note>
          <note>
            Det råder också oklarhet i om sändningsmaster på befintliga byggnader
            ska omfattas av bygglovsplikt eller ej. För oss i Vänsterpartiet
            är det självklart att alla sändningsmaster ska omfattas av bygglovsplikt
            oavsett var de sätts upp eller vilket utseende de har. Även detta
            motsätter sig utskottets majoritet. Utbyggnadsföretagens villkor
            är tydligen viktigare än den demokratiska process som en tydligare
            bygglovsplikt för med sig.
          </note>
          <note>
            Fru talman! Buller blir ett allt större problem i vårt samhälle.
            Två miljoner människor bedöms vara utsatta för bullernivåer som
            överskrider de riktvärden som riksdagen ställt sig bakom. Inget
            talar för att bullret kommer att minska. Personbilstrafiken kommer
            att öka med 30 % till och med år 2010. Enligt miljömålet God bebyggd
            miljö ska bullret i bostäder minska med 5 % till samma årtal,
            vilket Miljömålsrådet menar inte kommer att uppnås.
          </note>
          <note>
            Utskottet avstyrker de motioner som vill underlätta möjligheter
            att bygga i bullriga miljöer. Det är bra. Men det finns en annan
            enskild fp-motion som ingen yrkat på. I den motionen talas det
            om ett annat sätt att mäta buller, att utgå ifrån att varje bostad
            ska ha åtminstone en tyst sida som har ett lägre bullervärde än
            de av riksdagen antagna riktlinjerna för buller. Jag vill inte
            helt avvisa ett sådant tänkande utan tycker att det kan vara värt
            att fundera över. Det kanske är så att dagens riktlinjer är lite
            fyrkantiga och inte ger den effekt som riksdagen vill uppnå, nämligen
            att fler människor får bo i bostäder som kan betraktas som bullerfria
            i situationer där bullret känns påträngande.
          </note>
          <note>
            Till sist vill jag ta upp en fråga som berör PBL-kommitténs arbete,
            nämligen frågan om externa köpcentrum.
          </note>
          <note>
            Externa köpcentrum har en stor inverkan på människors köpvanor
            och resvanor och därmed en stor inverkan på miljön. Redan 1997
            fick regeringen kritik från EU för att man inte gör någon miljöprövning
            i samband med utbyggnaden av köpcentrum. Sedan dess har externa
            köpcentrum växt som svampar ur jorden i hela Sverige utan en tanke
            på hur detta långsiktigt påverkar miljön eller utvecklingen av
            de lokala möjligheterna till handel.
          </note>
          <note>
            Ett seminarium som PBL-kommittén anordnade visade på en del skräckexempel.
            Ett jättelikt köpcentrum utanför Karlstad påverkade handeln i
            samtliga värmländska kommuner mycket negativt. I Skåne är det
            krig om vilken kommun som bygger det största och bästa köpcentrumet.
            Där vill man locka kunder från Danmark. I mitt hemlän Gävleborg
            pågår en intensiv debatt om ytterligare utbyggnad av det med norrländska
            ögon sett jättelika köpcentrumet i Valbo utanför Gävle, med protester
            från ortsbefolkningen om att god jordbruksmark och fritidsområden
            tas i anspråk. De regionala målen om koldioxidutsläpp kommer inte
            att nås med ökade utsläpp i länet. Dessa är redan högst i Gävleområdet.
          </note>
          <note>
            Vänsterpartiet vill införa ett moratorium för fortsatt utbyggnad
            av köpcentrum i avvaktan på PBL-kommitténs förslag och regeringens
            åtgärder det var det vi ville, Lars Tysklind. Det har redan gått
            sju år sedan regeringen fick kritik från EU när det gällde miljöprövningen
            av köpcentrum, så vi vill faktiskt se till att det händer någonting
            i den här frågan redan nu.
          </note>
          <note>
            Därmed, fru talman, yrkar jag bifall till reservation 1 men står
            naturligtvis även bakom vår andra reservation i betänkandet.
          </note>
          <note type="speaker">
            Anf. 199 MARGARETA PÅLSSON (m) replik:
          </note>
          <note>
            Fru talman! Vi moderater har, som jag sade i mitt anförande,
            låtit bli att reservera oss i det här betänkandet eftersom våra
            motionsförslag ska tas upp i PBL-kommittén. Owe Hellberg representerar
            ju majoriteten i utskottet och sitter med i kommittén. Jag vill
            fråga Owe Hellberg om han är nöjd med arbetstakten i kommittén
            och, om inte, om han har försökt påverka den majoritet han ingår
            i till att öka på den.
          </note>
          <note type="speaker">
            Anf. 200 OWE HELLBERG (v) replik:
          </note>
          <note>
            Fru talman! Sist blev jag visst kallad för tjuren Ferdinand som
            sitter under korkeken och luktar på blommorna. Jag var inte med
            i den debatten, men så står det tydligen i protokollet.
          </note>
          <note>
            Jag skyndar inte på någon PBL-utredning. För mig går kvalitet
            före hastighet och kvantitet. Vi ska göra ett bra jobb. Vi har
            redan insett i PBL-kommittén att vi har så oerhört många stora,
            tunga och viktiga frågor att vi behöver längre tid och har därför
            begärt respit för att kunna göra ett bra jobb. Hellre ett bra
            jobb långsamt än ett snabbt jobb med dålig kvalitet det är Vänsterns
            motto.
          </note>
          <note type="speaker">
            Anf. 201 MARGARETA PÅLSSON (m) replik:
          </note>
          <note>
            Fru talman! Att det skulle kunna vara snabbt och bra tror tydligen
            inga vänsterpartister på.
          </note>
          <note>
            Den där jämförelsen med tjuren Ferdinand vill jag inte riktigt
            ställa upp på, för jag tycker att det är en väldigt söt tjur.
            Men det har kanske inte riktigt med detta att göra.
          </note>
          <note>
            Vi kan i alla fall vara överens om att vi har ett byggande som
            är på historiskt låga nivåer. Kanske tror Owe Hellberg precis
            som jag att om vi hade fått PBL reviderad kunde det ha påskyndat
            byggandet. Ändå låter ni arbetet ta en hel mandatperiod, för det
            kommer det minst att bli med det arbete som följer efter utredningen.
            Är det bra?
          </note>
          <note type="speaker">
            Anf. 202 OWE HELLBERG (v) replik:
          </note>
          <note>
            Fru talman! Jag har aldrig kallat mig för tjuren Ferdinand. Jag
            tycker inte heller att jag passar i den rollen. Det var väl något
            slags liknelse om att jag sitter och bromsar PBL-utredningens
            arbete, och det gör jag definitivt inte.
          </note>
          <note>
            Vi har bland annat tagit fasta på detta med överklagandeprocesserna.
            Där har vi nu lämnat ett principbetänkande där jag tycker att
            vi har hittat en bra väg framåt. Där var det dock ett parti som
            inte ville vara med på tåget. Gissa vilka det var! Jo, det var
            Moderaterna. De tyckte inte alls att det var så självklart att
            vi skulle gå på den här linjen, utan de ville ha sin egen väg
            även i den frågan.
          </note>
          <note>
            Sedan var frågan om detta påskyndar bostadsproduktionen. Ja,
            det kanske det delvis gör, men det tror jag är på marginalen.
            Det handlar mer om att kommunerna har en god boendeplanering.
            Den har man fuskat med under hela 90-talet. Man har trott att
            världen står still, att ingenting mer händer. Det krävs också
            att samhället, stat och kommun, tar sitt ansvar.
          </note>
          <note>
            Nu har vi puffat Socialdemokraterna framför oss ganska länge
            i de här frågorna, och nu börjar det likna något. Men det är inte
            riktigt bra än. Vi väntar fortfarande på de långsiktiga spelreglerna,
            som jag inte tycker att vi ska vänta med till 2007 utan som vi
            nog ska kunna komma fram med lite tidigare.
          </note>
          <note type="speaker">
            Anf. 203 LARS TYSKLIND (fp) replik:
          </note>
          <note>
            Fru talman! Jag skulle vilja ställa en direkt fråga om jag förstår
            Owe Hellberg rätt när han säger att man vid utbyggnad av mobiltelefonimaster
            medvetet försöker föra människor bakom ljuset. Jag kan tycka att
            det är ett ganska gravt uttalande i sig, men det blir på något
            vis oseriöst när man använder ord som mörklägga, suspekta vägar
            och så vidare och sedan säger att man tar oron på allvar. Man
            skapar ju oro med detta.
          </note>
          <note>
            Ska man ha någon trovärdighet i en sådan här diskussion måste
            man ändå utgå från ett kunskapsläge. Just de ord som Owe Hellberg
            använder mörklägga, suspekta vägar är sådana ord som skapar osäkerhet
            kring frågan.
          </note>
          <note type="speaker">
            Anf. 204 OWE HELLBERG (v) replik:
          </note>
          <note>
            Fru talman! Nu förstår jag ingenting, Lars Tysklind. Lyssnade
            du inte på vad jag sade i mitt anförande?
          </note>
          <note>
            När det gäller sändningsmaster är det väldigt klart och tydligt:
            De är bygglovspliktiga. Alla vet var de hamnar. I Hofors kommun
            ville man att de skulle stå minst 300 meter från offentlig byggnad,
            men nu har länsstyrelsen kört över dem så där gäller inte kommunens
            beslut. Det får vi väl ta och ändra på, om man nu vill använda
            sig av försiktighetsprincipen.
          </note>
          <note>
            När det gäller basstationer och antenner finns det faktiskt i
            dag ingen annan information än att man ska leta på Post- och telestyrelsen.
            Hej och hå vad många svenskar som vet vad Post- och telestyrelsen
            är, vad de sysslar med och vilken information de har!
          </note>
          <note>
            Det man kan få från Post- och telestyrelsen är en information
            om var basstationer och antenner finns inom en viss radie från
            ens egen bostad. Men nu är det faktiskt så, Lars Tysklind, att
            Krisrådsnämnden tror jag den heter har gjort en ganska omfattande
            intervjuundersökning som visar att 60 % av svenskarna inte vill
            ha en basstation eller en antenn i det hus där de själva bor.
            Då tycker jag banne mig att man har skyldighet att tala om var
            de finns. Får man då en bygganmälan som inte förhindrar utbyggnadsprocessen
            har man från kommunens sida möjlighet att klart och tydligt tala
            om var dessa finns utan att behöva gå några konstiga vägar.
          </note>
          <note>
            Det var ju det som var suspekt. Utskottet ger faktiskt denna
            uppmaning: Kommunerna kan ju fixa det här ändå. De kan ringa till
            Post- och telestyrelsen och fråga om den ena fastigheten efter
            den andra. De kanske heter Kalle Svensson allihop som ringer;
            inte vet jag.
          </note>
          <note>
            Varför ska det gå till på det sättet? Är det inte väldigt suspekt
            att utskottet och även Lars Tysklind ställer sig bakom ett sådant
            förfarande?
          </note>
          <note type="speaker">
            Anf. 205 LARS TYSKLIND (fp) replik:
          </note>
          <note>
            Fru talman! Jag hörde nog precis tror jag, i alla fall vad Owe
            Hellberg sade, och jag tror jag förstår vad han menar också. I
            det som togs upp fanns helt klart en anda av att det sätts upp
            antenner i form av flaggstänger och annat för att människor inte
            ska veta om att det är antenner. När man sprider att det på detta
            vis byggs antenner i samhället skapar man naturligtvis den här
            typen av oro. När man säger att de sätter upp dem i smyg och så
            vidare måste det ju vara ett syfte med det, och då är det underförstått
            att detta är någonting suspekt och farligt på något sätt. Jag
            vill påstå att utifrån det kunskapsläge vi har i dag är det inte
            seriöst att diskutera på det sättet.
          </note>
          <note>
            Sedan kan jag naturligtvis hålla med om att ifall kunskapsläget
            skulle ändras ska vi naturligtvis gå in för en tillståndsprövning
            enligt miljöbalkens försiktighetsprincip nu är detta inte underkastat
            den och det gäller i så fall alla. Men det måste ändå utgå från
            det kunskapsläge vi har vid det tillfället.
          </note>
          <note type="speaker">
            Anf. 206 OWE HELLBERG (v) replik:
          </note>
          <note>
            Fru talman! Lars Tysklind har fortfarande inte lyssnat på mitt
            anförande. Vänsterpartiet är för utbyggnaden av den nya tekniken.
            Det sade jag två eller tre gånger, tror jag.
          </note>
          <note>
            Flaggstången jag nämnde är faktiskt ett fall som har prövats.
            Den masten ser ut som en flaggstång, fast det är en mast. Varför
            gör man på det viset? Inte är det för att dölja masten. Det är
            för att slippa processen, bygglovspliktsfrågan. Man slipper den
            processen med kommunen. Man löser det genom att sätta upp en flaggstång
            som inte är en flaggstång utan en mast.
          </note>
          <note>
            Varför ska vi hålla på på det viset? Kan vi inte vara tydligare
            i lagstiftningen? Varför ska inte människor öppet, tydligt och
            klart få reda på var de 20 000 basstationerna och antennerna som
            ska sättas upp på olika platser i Sverige hamnar? Finns det någon
            enda anledning till att man inte ska få veta det? Jag begriper
            det inte. Vad värnar du om, Lars Tysklind? Är det nätföretagen?
            Vad värnar du om? Jag begriper inte det. Vill du att Post- och
            telestyrelsen ska ha monopol på information så att de får fler
            tjänster och kan sitta och informera om det här? Vart vill du
            komma någonstans?
          </note>
          <note type="speaker">
            Anf. 207 RIGMOR STENMARK (c):
          </note>
          <note>
            Fru talman! Om vi skulle vara alldeles tysta en stund skulle
            vi ändå höra ljud även här i kammaren, ett svagt buller, susningar,
            brusningar, möjligen en mobiltelefonsignal som ljuder. Riktigt,
            riktigt tyst är det ju inte någon gång, även om vi ibland söker
            tystnaden.
          </note>
          <note>
            Vissa ljud vill vi höra, musik, fågelkvitter och vänliga tillrop.
            Andra ljud, som är störande, buller, skarpa signaler och ovänligheter
            från människor, klarar vi oss utan.
          </note>
          <note>
            Jag kan berätta för er att det är mycket frustrerande att höra
            illa, att inte höra allt som man vill, även om det är bekvämt
            att ibland säga: Jag hör det jag vill höra.
          </note>
          <note>
            Man får hörselskador av buller. Det är det som är problemet.
            Människor blir helt enkelt sjuka. Man får ett dolt handikapp.
            Man får det av olika anledningar, av att vistas i bullriga miljöer
            utan att tänka på det, utan att ens veta om det, utan att ens
            förstå att det är skadligt. Då tänker jag främst på barnen som
            vistas i väldigt många bullriga miljöer. Andra kan, som jag, få
            det medfött och har ett dolt handikapp hela sitt liv. Det är inte
            roligt.
          </note>
          <note>
            Nåväl, buller får vi leva med. Det går inte att ta bort det helt.
            Även i bullerfrågan är det skillnad på var man bor, som vi just
            hörde, om man bor på landsbygd eller om man bor i stad, om man
            bor vid eller under en trafikled till exempel. Jag hade så sent
            som i förra veckan en diskussion med bostadsministern om hur man
            skulle kunna lösa den bullerproblematik som finns på landsbygden
            även här i närheten, det vill säga under flygbanorna som går från
            Arlanda. Det är ett buller som människor vant sig vid. Man kan
            till och med tänka sig att tåla det därför att man vill bo kvar
            i sin hembygd, och man vill även bygga nytt. Det är ett praktiskt
            problem som man måste lösa utan att man för den skull ska sätta
            upp förbud för utvecklingen av vare sig Arlandabanorna eller nybyggnationen
            på landsbygden.
          </note>
          <note>
            I reservation nr 3 under punkt 2, som jag också yrkar bifall
            till, pekar vi på orimligheten i att ha samma miljökrav för buller
            på landsbygden som i tätorten. Man måste kunna göra en praktisk
            tillämpning så att kompromisser blir möjliga att nå. Från Centerpartiets
            sida har vi i vår motion krävt ett lagförslag som med avtalsservitut
            möjliggör bebyggelse i konfliktområden.
          </note>
          <note>
            Fru talman! I det här betänkandet finns det också en rad motioner,
            och alla har redan sagt att vi väntar på PBL-utredningen. För
            oss i Centerpartiet handlar det bland annat om grönområden och
            om jämställdhetsproblematiken. Vi har skrivit det i ett särskilt
            yttrande. Det skulle onekligen ändå vara intressant att höra från
            majoriteten när man förväntar sig att utredningen ska vara klar.
            Vi har hört Owe Hellberg ha vissa synpunkter, men är Socialdemokraterna
            nöjda med den här takten? Även takten, som är alldeles för långsam,
            går ut över människorna i vårt land. Då får väl ändå politikerna
            snabba på lite grann. När kommer PBL-utredningen att vara klar?
            När får vi en proposition på riksdagens bord?
          </note>
          <note>
            Fru talman! Det finns i det här betänkandet också motioner som
            har att göra med lokalisering av mobiltelefonmaster och även frågor
            om elöverkänslighet. Det är frågor som jag känner mig mycket ödmjuk
            inför. Elöverkänslighet drabbar många människor, och det är ett
            påtagligt lidande som de vittnar om. Det finns all anledning att
            noga följa de här frågorna.
          </note>
          <note>
            Jag tycker att det är väldigt bra att man i skrivningen inte
            är nonchalant. Man avfärdar inte det här som någonting som man
            inte ser. Det har redan kd:s Dan Kihlström beskrivit mycket väl
            så det gör inte jag. Men i de här fallen gäller det faktiskt också
            för kommunerna när de ska bevilja bygglov och för oss som privatpersoner
            när vi till exempel använder mobiltelefoner och datautrustning
            att vi följer försiktighetsprincipen.
          </note>
          <note>
            Jag tror att det är fler än jag som när vi ser barnen ständigt
            gå omkring med en mobiltelefon tryckt mot örat undrar vad som
            händer i deras små hjärnor. Jag tror att vi här måste ha en klar
            diskussion. Jag tycker att det är bra att den här frågan också
            ska behandlas i PBL. Det gör det inte mindre allvarligt att de
            arbetar så sakta. De borde kunna lägga fram delbetänkanden och
            få några frågor klara.
          </note>
          <note>
            Jag har inte någon reservation i denna fråga av den anledningen.
            Jag vet dock att det finns enskilda centerkolleger som mycket
            tydligt påtalar att vi måste vara mycket lyhörda för strålningsriskerna
            och arbeta fram åtgärder. Jag tror också att man kan förvänta
            sig att det finns de som stöder Miljöpartiets reservation i frågan.
          </note>
          <note>
            Jag hade inte tänkt beröra externhandeln. Men jag kan inte låta
            bli att göra det sedan jag hört Margareta Pålsson och även Folkpartiet.
            Vad är det som gjort att närhetsbutikerna på landsbygden har försvunnit?
            Jag är själv lanthandlardotter. Jag har följt problematiken. Från
            början var det faktiskt så när den första externhandeln kom att
            man lockade med varor. Konsumenterna kunde köpa kaffe för en struntsumma.
            De tog bilen in, de tog till och med bussen och handlade. Sedan
            köpte man jästen hemma eller den service man skulle ha.
          </note>
          <note>
            Detta är vad vi politiker har åstadkommit, tycker jag. Det har
            varit en centraliseringsiver i det här landet under en lång tid
            som har utarmat landsbygdens service. Det går aldrig att säga
            att det här ligger i konsumenternas intresse. Vilka konsumenters
            intresse? Malmöbornas eller stockholmarnas? Inte är det för de
            konsumenter som i dag är kvar på landsbygden. De har inget val.
            De har sett hur affären har lagts ned. De har sett hur biblioteket
            har försvunnit. De har sett banken stängas. De har sett skolan
            upphöra. Jag tycker att det är alldeles utmärkt att PBL-utredningen
            även tittar närmare på den här frågan.
          </note>
          <note>
            Vi lär få återkomma om vi vill behålla en levande landsbygd.
            Vi är ändå fortfarande några partier som slåss för den frågan.
          </note>
          <note type="speaker">
            Anf. 208 LARS TYSKLIND (fp) replik:
          </note>
          <note>
            Fru talman! Rigmor Stenmark tog upp frågan om externhandel och
            vad som hade hänt med butikerna på landsbygden. Det är väl bara
            att konstatera att det naturligtvis har skett en utveckling. Men
            att göra det till en sådan enkel fråga som att om vi inte hade
            tillåtit handelsetableringar i tätorterna hade det här aldrig
            hänt är ju att förenkla verkligheten.
          </note>
          <note>
            Trots allt måste det ändå vara och det tycker jag att Rigmor
            Stenmark framhåller i de flesta andra sammanhang människans eget
            val som är det viktiga. Det är ändå konsumenterna som har valt
            så att det har blivit så här. Jag tror inte att marknaden i sig
            gör någonting som inte tillgodoser konsumenten. Det faller ju
            på sin egen omöjlighet. Det är ju marknadskrafternas fördel i
            sammanhanget.
          </note>
          <note>
            Vilka konsumenter drabbas och gynnas av detta? Det är bara att
            konstatera att den konkurrens som har uppstått genom handelsetableringarna
            gör att prisläget har sjunkit. Det gynnar naturligtvis de sämst
            ställda konsumenterna med de minsta ekonomiska resurserna.
          </note>
          <note>
            Sedan kan man alltid blicka bakåt och tycka att det är beklagligt
            att det inte är som förut, men det är en utveckling som trots
            allt har kommit.
          </note>
          <note type="speaker">
            Anf. 209 RIGMOR STENMARK (c) replik:
          </note>
          <note>
            Fru talman! Jag har varit med och sett utvecklingen, Lars Tysklind.
            Det här är ingen utveckling som på något vis har stannat upp.
            Det här är en utveckling som fortsätter.
          </note>
          <note>
            Numera bor jag också i storstaden. Jag har glädjande nog fortfarande
            i min stadsdel en närbutik som är bra och som andra människor
            åker till. De väljer att inte åka till köpcentrum. I den stadsdel
            jag bor i bor många äldre människor. De bävar för vad som ska
            hända när nu Systembolaget har lagts ned. Vi försöker att bearbeta
            den biten just för att Systembolaget också har flyttat till köpcentrumet.
          </note>
          <note>
            I Uppsala jobbar man aktivt för att ha ett levande centrum med
            småbutikerna kvar. De brottas också med den situationen att butikerna
            försvinner till de tre externa köpcentrumen som finns runtom staden.
            Det är precis som någon sade tidigare, nämligen att det här är
            också en miljöfråga. Man måste ha bil för att nå köpcentrumen.
            Det är inte så kul att ta barnen med sig på bussen och bära och
            kånka tunga kassar. Man tar bilen. Parkeringsplatserna byggs ut.
          </note>
          <note>
            Det här är inte bara en landsbygdsfråga. Det är en stor fråga
            som rör centraliseringsivern, som inte är till godo för konsumenterna.
          </note>
          <note type="speaker">
            Anf. 210 LARS TYSKLIND (fp) replik:
          </note>
          <note>
            Fru talman! Om jag förstår Rigmor Stenmark rätt ska var och hur
            handeln ska bedrivas styras med politiska beslut. Det stämmer
            inte i min värld att vi ska göra detta.
          </note>
          <note>
            Jag är också övertygad om att det pågår ett viktigt arbete i
            kommunerna när det gäller utveckling av stadskärnor och så vidare
            så att de kan nischas. De kan inte tävla med externhandeln på
            externhandelns villkor, till exempel stormarknadernas priser.
            De måste tävla med andra saker. Sådan konkurrens driver fram att
            man i centrumen nischar sig på annat sätt.
          </note>
          <note>
            På många ställen har man sett en nedgång, och sedan förändras
            det till något positivt på slutet. Det är inte allom givet att
            det är en ständig nedgång i en sådan process.
          </note>
          <note>
            Det är bara att konstatera att Rigmor Stenmark tycker att vi
            ska bestämma hur, var och när handeln ska bedrivas med politiska
            beslut.
          </note>
          <note type="speaker">
            Anf. 211 RIGMOR STENMARK (c) replik:
          </note>
          <note>
            Fru talman! När vi sitter här som riksdagsledamöter med frågan
            på bordet frågan finns här är det vår uppgift att ta ställning.
            Det är din och min uppgift som riksdagsledamöter att styra och
            ställa. Det är så. Då ska man göra det.
          </note>
          <note>
            Vi ska inte bara tro att externhandel är billigt. Jag ser på
            mig själv. Om jag åker i väg med 200 kr till externhandeln köper
            jag ganska många onödiga saker. Går jag däremot till Luthagens
            Livs köper jag i regel det jag har skrivit på min lista och lockas
            inte av extrabuden. Vi ska inte överskatta att det är så billigt
            att köpa på externhandel. Där finns också kvalitets- och serviceaspekten.
          </note>
          <note type="speaker">
            Anf. 212 HELENA HILLAR ROSENQVIST (mp):
          </note>
          <note>
            Fru talman! Jag har några små lappar här med vad jag ska prata
            om. En lapp gäller buller. Vi har ett långt särskilt yttrande.
            Jag tänker inte läsa upp den för det tar alldeles för lång tid,
            men det är bara att konstatera vad de före mig har sagt, det vill
            säga att buller har blivit ett omfattande miljöproblem.
          </note>
          <note>
            Bakgrundsbuller från ökande trafikintensitet tvingar oss att
            ständigt leva med detta störande ljud som en matta av buller vi
            inte kan komma ifrån. Ljudnivåerna ökar hela tiden, och drygt
            en halv miljon människor anser sig vara mycket störda av buller
            från trafiken. Det blir alltmer ont om friluftsområden och andra
            naturområden som är tysta och där människor kan uppleva tystnad
            utomhus.
          </note>
          <note>
            En viktig aspekt på det långsiktiga bullerbekämpningsarbetet
            är därför att slå vakt om kvarvarande tysta områden, inte minst
            sådana som finns i tätorternas närhet. Jag tycker att bullerfrågorna
            är viktiga, och jag, som alla andra, inser att det pågår en mängd
            utredningar som kommer att handskas med dessa frågor. Miljömålsrådet
            har lämnat en första samlad redovisning till regeringen med en
            utvärdering av arbetet med att nå de 15 miljökvalitetsmålen. Rådet
            gör bedömningen att delmålet för buller inte kommer att nås. Rådet
            redovisar att trafikbullret och antalet bullerutsatta har ökat
            sedan 1998 på grund av ökad trafik, ökad tung trafik och bullrande
            beläggningar. Enligt rådet kommer dessutom personbilstrafiken
            att öka med 29 % från 1997 till 2010. Det här är en utveckling
            som måste stoppas. Många är inblandade i frågan. Det är Socialstyrelsen,
            Naturvårdsverket och Boverket. Det har tillsatts en särskild utredare.
            Det är bland annat därför vi inte har någon reservation i frågan.
          </note>
          <note>
            Det vi har en reservation om gäller lokalisering av mobiltelefonmaster,
            som Lotta Nilsson Hedström förhoppningsvis kommer att hinna prata
            om, och det som Rigmor tog upp så bra. Det gäller reservation
            nr 2, som jag yrkar bifall till.
          </note>
          <note>
            För avsnittet om externhandelsetableringar har vi en reservation,
            nr 4, som jag också yrkar bifall till. Vi har framfört mycket
            om stormarknader, och Owe Hellberg har på ett förtjänstfullt sätt
            redan tagit upp frågan om externa köpcentrum. Rigmor har berört
            problemet med centraliseringen och nedläggningar av småbutiker
            på landsbygden, som är ett jättestort problem för oss som bor
            på landsbygden. Den pågående snabba utbyggnaden av stormarknader
            och externa köpcentrum medför att det snart över huvud taget inte
            finns några butiker kvar i närheten av där folk bor. Det är främst
            de äldsta åldersgrupperna som missgynnas. Jag tycker att de kan
            kräva rullatoravstånd till affär. Hushåll utan bil ska inte behöva
            bli lidande på grund av handelns omstrukturering.
          </note>
          <note>
            Miljöpartiet har flera och rätt detaljerade förslag, men det
            är där avvaktan på PBL-kommittén kommer in. Vi ser naturligtvis
            fram emot vad man kommer fram till där. Vi vill ha ett tillfälligt
            stopp så länge. Utbyggnaden pågår, och det är inte roliga exempel
            vi ser runtom i landet. Vi vill ha ett moratorium, ett stopp för
            utbyggnad, till dess vi ser vad PBL-kommittén kommer fram till.
            Det är det minsta vi kan begära.
          </note>
          <note>
            Anf. 213 SIW WITTGREN-AHL (s):
          </note>
          <note>
            Fru talman och riksdagskolleger! Det finns ingen på läktaren,
            men det är kanske någon som lyssnar ändå.
          </note>
          <note>
            Fru talman! Bostadsutskottets betänkande nr 7 handlar om fysisk
            planering, och det vi framför allt har valt att inrikta oss på
            är frågorna som rör mobiltelefonmaster och buller.
          </note>
          <note>
            Svenska folket är kluvet i sin inställning till den nya mobiltelefontekniken,
            3 G. Om inte hälsoriskerna kan uteslutas bör man inte satsa på
            den tekniken, anser nästan hälften av deltagarna i en intervjuundersökning
            som Krisberedskapsmyndigheten, KBM, nyligen har gjort.
          </note>
          <note>
            Hälften av svenskarna tror inte att det finns hälsorisker med
            att använda mobiltelefon. En fjärdedel känner stark oro. Samtidigt
            säger nästan hälften att de har ett gott förtroende för de myndigheter
            som ansvarar för de eventuella hälsoriskerna.
          </note>
          <note>
            En majoritet av de intervjuade ville inte ha en 3 G-mast nära
            hemmet. Däremot kunde så många som 38 % tänka sig det. Så gott
            som samtliga känner sig dåligt informerade om 3 G.
          </note>
          <note>
            Undersökningen ville få svar på om svenska folket känner oro
            för strålningsrisker i samband med utbyggnaden av mobilnätet 3
            G och basstationer för mobiltelefoner. Det är ett sätt att mäta
            tilliten till samhället, anser KBM.
          </note>
          <note>
            Denna undersökning speglar väl den oro som vi i bostadsutskottet
            delar med motionärerna när det gäller den snabba utbyggnaden av
            mobiltelefonnäten som har pågått under en tid. Utbyggnaden har
            både aktualiserat frågan om ifall strålningen från anläggningarna
            påverkar människors hälsa och strålningens inverkan på natur-
            och kulturmiljöer.
          </note>
          <note>
            Vi som förespråkar en snabb 3 G-utbyggnad måste vara beredda
            att diskutera den oro som många människor känner inför de master
            som nu sätts upp runtom i landet. Det är många som vittnar om
            att de inte vet vart de ska vända sig för att få svar på sina
            frågor om elektromagnetiska fält och eventuella hälsorisker. Här
            måste vi bli bättre. För att kunna möta den oro som människor
            känner inför utbyggnaden av 3 G måste vi se till att den kunskap
            och information som finns sprids på ett bättre sätt.
          </note>
          <note>
            De frågor som berör 3 G ligger inom flera statliga myndigheters
            ansvarsområden. Tillsynen över utbyggnads- och täckningskrav sköts
            av Post- och telestyrelsen, och gränsvärdena för elektromagnetisk
            strålning övervakas av Statens strålskyddsinstitut. Dessa myndigheter
            ska bland annat följa relevant forskning och internationella trender
            på området. Det är alltså hos dem som den främsta sakkunskapen
            om strålning från mobiltelefonmaster finns.
          </note>
          <note>
            Den fysiska planeringen och bygglovshanteringen sköts av kommunerna.
            Det är viktigt att vi inte föregriper myndigheternas eller kommunernas
            olika beslut och ställningstaganden. Det betyder inte att regeringen
            bagatelliserar debatten om hälso- och miljöaspekterna och sopar
            dem under mattan.
          </note>
          <note>
            Det har gjorts vissa positiva informationsinsatser, och jag tänker
            då bland annat på broschyren Strålning från mobiltelesystem .
            Man kan också hämta aktuell information på myndigheternas webbplatser.
          </note>
          <note>
            När det gäller förslagen om rätten att ta del av uppgifter om
            basstationer och placeringen av master finner utskottet att den
            information som PTS kan ge täcker det informationsbehov som motionärerna
            efterfrågar. Den som önskar kan genom PTS få veta vilka sändare
            som finns inom en kilometers radie från bostaden.
          </note>
          <note>
            Jag vill också peka på att i ett av regeringens 15 miljömål är
            ett av delmålen säker strålmiljö. Människors hälsa och den biologiska
            mångfalden ska skyddas mot skadliga effekter av strålning i den
            yttre miljön. Riskerna med elektromagnetiska fält ska kontinuerligt
            kartläggas och nödvändiga åtgärder ska vidtas i takt med att sådana
            eventuella risker identifieras. Och när det gäller miljömålen
            följs ju dessa upp av riksdagen varje år och särskilt vart fjärde
            år.
          </note>
          <note>
            Fru talman! Buller har kommit att bli ett växande problem i samhället.
            Lugna och tysta platser är viktiga för människors hälsa och välbefinnande,
            men de kan vara svåra att hitta i dag. Flera motioner tar upp
            bullerproblem och behovet av bullerfria områden.
          </note>
          <note>
            Jag kan bara instämma i att det är viktigt, och det finns mycket
            att göra för att man ska komma till rätta med dessa problem. Regeringen
            har också tagit många initiativ, och det pågår i dag ett brett
            arbete för att minska bullret, till exempel på Naturvårdsverket,
            på länsstyrelserna och på Socialstyrelsen. Jag ska nämna några
            exempel på detta.
          </note>
          <note>
            Våren 2005 kommer regeringen att presentera en miljömålsproposition,
            och i den ingår bland annat att redovisa förslag till ett handlingsprogram
            när det gäller buller.
          </note>
          <note>
            Naturvårdsverket har det övergripande ansvaret för Sveriges arbete
            med så kallat omgivningsbuller. Utgångspunkten för det arbetet
            är ett EU-direktiv som har till syfte att fastställa ett gemensamt
            tillvägagångssätt för att förhindra, förebygga och minska skadliga
            effekter av det buller som människor utsätts för. Detta är ett
            omfattande arbete som ska redovisas sommaren 2006.
          </note>
          <note>
            Boverket har i uppdrag att ta fram ett underlag för hur riktvärdena
            för buller från väg- och järnvägstrafik ska tillämpas. Detta kommer
            att bli ett viktigt underlag vid kommande bostadsbyggen.
          </note>
          <note>
            Regeringen har nyligen gett en utredare i uppdrag att föreslå
            nya delmål till det nationella miljökvalitetsmålet God bebyggd
            miljö vad gäller fukt, mögel och buller inomhus.
          </note>
          <note>
            Arbete pågår alltså med att se över bullerproblemen både inomhus
            och utomhus, både i Sverige och inom EU, och det är väldigt positivt.
            Sedan är det upp till varje kommun att via sitt planmonopol arbeta
            för att minska bullret på det sätt som fungerar bäst lokalt.
          </note>
          <note>
            Fru talman! Jag yrkar avslag på samtliga reservationer och bifall
            till utskottets förslag.
          </note>
          <note type="speaker">
            Anf. 214 OWE HELLBERG (v) replik:
          </note>
          <note>
            Fru talman! Sten Lundström sade att vi bygger inte bostäder och
            lokaler, utan vi bygger samhällen. Det gör man också när man bygger
            externa köpcentrum, fast då bygger man samhällen som inte är särskilt
            lämpliga. Man bygger det amerikanska samhället.
          </note>
          <note>
            Jag måste berätta lite grann från det PBL-seminarium som jag
            var på. En kille från Svenska naturskyddsföreningen berättade
            då att han hade varit i en amerikansk mellanstor stad. Han stod
            där mitt i staden och var väldigt sugen på frukt. När han tittade
            sig omkring fanns det inte en enda livsmedelsbutik eller någon
            annan butik, utan han blev hänvisad till ett köpcentrum som låg
            åtta kilometer utanför stan, och detta är en ganska sjuk situation.
            Men han löste problemet genom att i stället köpa sig en Coca-Cola.
          </note>
          <note>
            Sådana samhällen ska vi inte bygga, det förstår ju alla. Den
            utbyggnad som nu pågår är ogenomtänkt. Det är inte samhällsplanering,
            utan det är någonting helt annat.
          </note>
          <note>
            Jag vill ställa en fråga till Siw Wittgren-Ahl. Sverige fick
            kritik från EU 1997 för att vi inte har miljöprövning av byggande
            av externa köpcentrum. Det är sju år sedan man fick den här kritiken,
            och regeringen har inte gjort ett skvatt. Vad anser Siw Wittgren-Ahl
            om detta?
          </note>
          <note>
            Anf. 215 SIW WITTGREN-AHL (s) replik:
          </note>
          <note>
            Fru talman! Det ingår i PBL-kommitténs uppgift att se över detta.
            Det är bra att man gör det och att man funderar på hur vi ska
            ha det i fortsättningen.
          </note>
          <note>
            Alla externa köpcentrum är ju inte till ofog för människorna.
            Det har vi haft en bra diskussion om tidigare, så det tänker jag
            inte kommentera. Jag ställer mig bakom Lars Tysklinds inlägg om
            detta.
          </note>
          <note>
            Det är viktigt att man har levande köpcentrum nära folk. Att
            politiker i Sverige skulle fatta sådana beslut att man inte skulle
            kunna köpa frukt i närheten tror jag inte på.
          </note>
          <note type="speaker">
            Anf. 216 OWE HELLBERG (v) replik:
          </note>
          <note>
            Fru talman! Det vi behöver är levande stadskärnor och rullatoravstånd
            till livsmedelsbutikerna som Helena Hillar pratade om. Alla ska
            ha möjlighet att handla. Vi bör inte ha det bilberoende som vi
            har. Vi ska inte bygga det amerikanska samhället. Det är ingenting
            att stå efter.
          </note>
          <note>
            Jag kan bara beklaga att Siw Wittgren-Ahl inte tycker att regeringen
            skulle ha gjort någonting när det gäller miljöprövning av externa
            köpcentrum på de sju år som man har haft på sig.
          </note>
          <note>
            En annan fråga gäller information om basstationer och antenner.
            Varför i hela fridens namn ska man inte av kommunen kunna få reda
            på var dessa basstationer och antenner finns? Nej, man ska ringa
            till en myndighet, till Post- och telestyrelsen. Hur många jobbar
            det där? Hur många har tid att syssla med sådan här verksamhet
            för dem som är intresserade av att fråga?
          </note>
          <note>
            Om man nu hamnar i ett hus där det finns en basstation eller
            en antenn och inte vill bo där, vem ringer man till då och frågar
            efter en ny bostad som man kan flytta in i? Var får man den informationen
            från? Eller är det så att kommunerna på lite konstiga vägar ändå
            kan ta reda på detta och upprätta ett register? Varför ska man
            använda sig av sådana suspekta metoder? Varför kan vi inte ha
            en öppenhet kring detta?
          </note>
          <note>
            Jag har inget emot denna utbyggnad. Jag litar på Strålskyddsinstitutet
            och andra myndigheters bedömning av riskerna. Men varför är vi
            så rädda för öppenhet och demokratiska former i dessa frågor?
            Varför svarar ni så konstigt i betänkandet på vår motion?
          </note>
          <note>
            Anf. 217 SIW WITTGREN-AHL (s) replik:
          </note>
          <note>
            Fru talman! Det finns en sak som är grundläggande, och det är
            skillnaden mellan Vänsterpartiets och vår tilltro till människorna.
            Jag tror att våra lokala politiker i kommunerna kan fatta beslut
            som är bra för medborgarna. Jag tror också att de som sitter i
            PBL-kommittén ska komma fram till något som är bra för kommunerna
            och kommunmedborgarna.
          </note>
          <note>
            När det gäller mobiltelefonmasterna och att man ska kunna ringa
            till Post- och telestyrelsen, som har att lämna de här uppgifterna,
            finns det en möjlighet som vi pekar på, och det är att kommunerna
            själva skulle kunna göra en sådan sammanställning. I det distrikt
            som Owe Hellberg kommer från, Gävleborg, har man tillsammans med
            kommunerna börjat diskutera detta. Kommunerna kan ju fatta ett
            sådant beslut om de vill. Det finns också möjlighet att inom en
            mils radie ta reda på var basstationerna ligger.
          </note>
          <note>
            Det som jag tycker är det otäcka är att den här utbyggnaden misstänkliggörs.
            Jag instämmer i yttrandena i ditt anförande. Alla i utskottet
            och hela riksdagen tycker att man ska ha en försiktighetsprincip,
            och vi pekar på alla de medel som finns.
          </note>
          <note>
            På något sätt tycker jag att Vänsterpartiet och Owe Hellberg
            här vill misstänkliggöra kommunerna och även regeringen, som flera
            gånger har aviserat att man vill ha en öppenhet men som ju har
            stött på patrull.
          </note>
          <note type="speaker">
            Anf. 218 MARGARETA PÅLSSON (m) replik:
          </note>
          <note>
            Fru talman! Jag kan inte prata om de externa handelsetableringarna,
            för det verkar ju som Siw Wittgren-Ahl och jag kan åka bil dit
            tillsammans och handla. Jag tänker i stället prata om buller med
            henne. Då skulle jag vilja fråga om Siw Wittgren-Ahl tycker att
            det är rimligt att ställa samma krav på buller i bostadsområden
            i Stockholm som man gör långt ute i glesbygden eller om Siw Wittgren-Ahl
            tycker att vi ska använda oss av det manöverutrymme som lagstiftaren
            har gett oss.
          </note>
          <note>
            Anf. 219 SIW WITTGREN-AHL (s) replik:
          </note>
          <note>
            Fru talman! Jag kan nog tycka att man ska använda sig av det
            manöverutrymme som lagstiftaren har gett beroende på var man bygger.
            Jag tror också att den utredning som tittar på fukt, mögel och
            buller kan komma fram till att det finns olika saker som man kan
            utestänga buller med. Samtidigt kan vi inte bortse från att buller,
            lågfrekvent och högt, är skadligt. Man kan tycka, som vi har sagt
            i utskottet ibland, att folk kanske vill bo vid trafikerade gator.
            Men det är ju inte alltid man väljer det. Man kan inte välja var
            man föds och man kan inte alltid välja att bo på en speciell plats,
            så det är viktigt att ta till vara de tekniska lösningar som finns
            och se till att vi får fungerande bostäder. Man kan inte bortse
            i dag från att till exempel Stockholm har problem med buller.
            Det är viktigt att förebygga buller och se till att det blir en
            tystare miljö i något av rummen.
          </note>
          <note type="speaker">
            Anf. 220 MARGARETA PÅLSSON (m) replik:
          </note>
          <note>
            Fru talman! Jag tycker också att man ska förebygga buller, och
            jag tycker också att det är viktigt med tysta miljöer och att
            man ska göra allt för att det ska bli så bullerfritt inomhus som
            möjligt.
          </note>
          <note>
            Men vi står inför ett jätteproblem, och det är att det inte finns
            bostäder i Stockholm. Hela tillväxten hämmas i Stockholm av att
            det inte byggs bostäder. Man må väl kunna bygga när det finns
            människor som kan acceptera att stänga fönstret på natten för
            att bullret inte ska överstiga de 45 decibel som lagen säger.
          </note>
          <note>
            Anf. 221 SIW WITTGREN-AHL (s) replik:
          </note>
          <note>
            Fru talman! Det är viktigt att avvakta de utredningar som pågår
            men att man redan i dag försöker använda de tekniska lösningar
            som finns för att kunna bygga.
          </note>
          <note type="speaker">
            Anf. 222 LARS TYSKLIND (fp) replik:
          </note>
          <note>
            Fru talman! Jag hade också tänkt diskutera buller, men den saken
            klargjordes ganska bra.
          </note>
          <note>
            Jag ska ställa en annan fråga. Den gäller PBL-kommittén och i
            den takt som den skrider framåt. Jag kan egentligen ställa den
            ganska raka frågan om Siw Wittgren-Ahl tycker att det är besvärande
            att ständigt hänvisa till att en utredning pågår. I och för sig
            är det lite småbekvämt att säga att det där ska vi ta ställning
            till om ett år. Det är nästan så att man kan tro att det är andra
            riksdagsledamöter som ska fatta beslutet någon gång.
          </note>
          <note>
            Hur ser majoriteten och regeringen på att det bara står still
            i den här frågan?
          </note>
          <note>
            Anf. 223 SIW WITTGREN-AHL (s) replik:
          </note>
          <note>
            Fru talman! Jag tror inte att det står still, utan jag tror att
            PBL-kommittén har många diskussioner som leder framåt. Man kan
            tycka att saker och ting tar tid, men vad jag förstår var det
            en enig utredning som tyckte att man skulle senarelägga resultatet
            till den 30 juni 2005 och att ingen var där emot. Jag vet inte
            om snabba lagstiftningar alltid garanterar ett mer demokratiskt
            förfarande, för det är ju viktigt att vi har lagar som kan följas
            och att de är förankrade hos oss människor. Vi har många lagar
            som inte är det. Ibland kan man fråga sig vilket syfte de har.
            Man ska alltid följa lagar, men det är också bra om lagarna är
            förankrade och följer mönster som man kan leva upp till.
          </note>
          <note type="speaker">
            Anf. 224 LARS TYSKLIND (fp) replik:
          </note>
          <note>
            Fru talman! Det är förvisso sant att det ska vara kvalitet på
            lagarna. Eftersom PBL-kommittén har fått ett så oerhört brett
            uppdrag tar det naturligtvis väldig tid. Men kan Siw Wittgren-Ahl
            se någon möjlighet att man ändå lyfter upp vissa frågeställningar
            i ett tidigare skede? Annars får vi vänta ett år till på något
            att ta ställning till. Det händer ju ingenting, så vi får ha de
            gamla lagarna så länge.
          </note>
          <note>
            Känner Siw Wittgren-Ahl till vilka direktiv som kommer att gälla
            för instansordningen? Kommer den frågan att behandlas skyndsamt
            i höst eller kommer den också att vävas in i slutredovisningen?
            Är det något som du har några indikationer om?
          </note>
          <note>
            Anf. 225 SIW WITTGREN-AHL (s) replik:
          </note>
          <note>
            Fru talman! Om jag inte missminner mig kan PBL-kommittén själv
            lyfta ut och påskynda vissa beslut om man vill det, enligt de
            direktiv som kom. PBL-kommittén kom ju också till för att snabba
            på vissa beslut.
          </note>
          <note type="speaker">
            Anf. 226 LOTTA N HEDSTRÖM (mp):
          </note>
          <note>
            Fru talman! Jag har valt att gå upp i den här debatten. Även
            om den handlar om diverse bostadsfrågor som jag inte är engagerad
            i, är jag dock engagerad i det som rör mobiltelefoni.
          </note>
          <note>
            Jag yrkar bifall till reservation 2 i betänkandet. Jag vill nämligen
            att vi ska garantera den svenska befolkningen säkerhet och trygghet
            i boende och i offentlig miljö.
          </note>
          <note>
            Låt mig ta det hela i frågeform, fru talman.
          </note>
          <note>
            Hur kan det vara så att myndigheterna inte tar som sin främsta
            uppgift att värna människors hälsa, att skydda befolkningen mot
            faror? Jag hänvisar till vår regeringsform 2 §.
          </note>
          <note>
            Hur kan den samlade offentligheten i dag förneka att det finns
            mastflyktingar, det vill säga en grupp på enligt uppgift ca 300
            personer som inte har något vettigt ställe att bo på det är en
            fråga för det här utskottet därför att deras hälsa inte klarar
            den strålmiljö som vi har byggt upp de senaste åren?
          </note>
          <note>
            Visst ska vi främja en teknikutveckling. Och vem vill inte ha
            bra mobiltelefoni? Men om man faktiskt blir sjuk eller påverkad
            av verksamheten, om det faktiskt är så att såväl WHO som ICNIRP
            och SSI av olika skäl har fel, eller om starka, tydliga och mångfaldiga
            indikationer finns på att verksamheten inte är problemfri, vem
            ska då ta ansvar för att skadorna inte negligeras, uppkommer eller
            förebyggs? Ja, ingen förväntar sig väl i dessa marknadsblinda
            tider att branschen, operatörerna, företagen eller investerarna
            ska bry sig om annat än kvartalsrapporterna. Men hoppet att den
            demokratiska offentligheten, det vill säga bland annat vi här
            i denna riksdag, ska besinna sig finns kvar.
          </note>
          <note>
            Nästa fråga är: Vem vet var master och basstationer sitter? Svaret
            är PTS. Till Owe kan jag säga att det finns en snäll kvinna som
            svarar på det om man ringer dit. Men varför vet inte vanligt folk
            det. Jo, för att varken staten eller kommuner i dag självmant
            talar om det utan lämnar åt initiativrika enskilda medborgare
            att luska, fråga och ta fram fakta själva. Det kunde man inte
            för bara ett år sedan, för då var det hemligt.
          </note>
          <note>
            Vi kräver: Informera befolkningen. Informera rektorer och dagisföreståndare.
            Alla har rätt att veta vad man är utsatt för.
          </note>
          <note>
            De sjuka är tyvärr ofta så försvagade att de inte orkar kämpa
            med sådant. De kanske inte ens klarar av att ringa i telefon.
          </note>
          <note>
            Jag går vidare, fru talman, till nästa fråga. Sjuka människor
            ska ju i vår välfärdsstat ges offentlig vård. Men hur många landsting
            har förstått att en växande patientgrupp inte kan ta del av den
            offentliga vården därför att de inte kan vistas i de lokalerna?
            Landstingen måste genast ta ansvar för att inrätta kliniker och
            elsanera sina byggnader. Riksdagen ska inte, som föreslås i det
            här betänkandet, avslå de motioner som tar upp det här därför
            att man har gjort det förut, alltså avslagit, och därför att kunskapsläget
            om elöverkänslighet inte är tillräckligt. Hoppsan vart tog försiktighetsprincipen
            plötsligen vägen?
          </note>
          <note>
            Vad nu än elöverkänslighet beror på och är betingat av så är
            den reell. Närheten till högfrekventa strålkällor, till master
            och basstationer i liten eller stor skala över huvud taget den
            samlade effekten av den elsmog som vi allihop är utsatta för är
            för en växande del av befolkningen direkt sjukdoms- och symtomalstrande.
            Så ser det ut.
          </note>
          <note>
            Det är åtminstone ett riksdagens ansvar att inte förneka de här
            människorna deras sjukdom.
          </note>
          <note>
            I den hearing som riksdagens miljö- och jordbruksutskott så fint
            nyligen anordnade och i den utredning som vår egen utredningstjänst
            gjorde inför den talades det nästan bara om cancerriskerna. Det,
            fru talman, är det lilla de cancersjuka må ursäkta för det är
            ett fokus på alla andra effekter, innan cancer utbrutit, som behövs
            just nu, liksom insikten om att det är mer än de termiska uppvärmningseffekterna
            och diffus biologisk påverkan som ska utlösa den försiktighetsprincip,
            enligt miljöbalken 2 kap. 3 §, som vi saknar tillämpning av nu
            och som måste till. Då blir den något triviala frågan om var master
            och basstationer ska sitta mycket central. Då blir också frågan
            om vilka lagrum som ska tillämpas mycket central.
          </note>
          <note>
            Visst har kommunerna fortfarande ett huvudansvar, men det är
            vi i riksdagen, via vårt verkställande organ regeringen, som instruerar
            myndigheter, som ger ut regleringsbrev och så vidare om hur 3
            G-utbyggnaden ska gå till och som ger vägledning för kommunernas
            befolkningsskydd. Min kommun inbjöd till exempel inte mig till
            samråd när man beviljade lov för den mast som ska stå en kilometer
            från oss, riktad mot den som redan står 30 meter bakom min ladugård.
            De menar att strålningen är försumbar och att jag bor för långt
            ifrån den. Men jag undrar: Hur strikt vetenskapligt är det att
            garantera det? Har de tagit del av de över 500 rapporter som indikerar
            risk och fara, eller litar de lika blint på SSI som riksdagen
            gör?
          </note>
          <note>
            Nej, fru talman, ett riktigt bygglovsförfarande för både master
            och basstationer för mobiltelefoni borde därför verkligen vara
            regel av de här skälen. Vi efterlyser även insikten om att miljöbalkens
            försiktighetsprincip gäller parallellt med både plan- och bygglagen
            och ledningsrättslagen. Mer om den senare hoppas vi kunna återkomma
            till här i vår.
          </note>
          <note>
            I betänkandet skriver man dock faktiskt osedvanligt klokt på
            ett ställe om tillämpandet av försiktighetsprincipen, men man
            landar i slutsatsen att det är myndigheterna här i landet som
            borde kunna ingripa. Problemet är att de inte gör det.
          </note>
          <note>
            På SSI sitter i dag en inflytelserik tjänsteman, expert kallad
            namnet kan jag ge till intresserade efteråt som kommer direkt
            från mobilindustrin, från en av operatörerna, och dessförinnan
            från Ericsson. Den här personen har titeln doktor efter att ha
            publicerat en avhandling på hela tolv sidor i det fasta tillståndets
            fysik inte strålningsfysik eller något annat för myndigheten relevant
            ämne. Det inger inget förtroende.
          </note>
          <note>
            I fjol anlitade SSI reklambyrån KREAB för att putsa upp sin image
            efter Uppdrag gransknings stora och synnerligen avslöjande reportage.
            Det inger heller inget förtroende.
          </note>
          <note>
            Jag litar helt enkelt inte på SSI, och många är de som i dag
            med mig inte litar på varken SSI eller Socialstyrelsen. Många
            är de utanför detta de folkvaldas hus som känner en instinktiv
            oro för den rasande takt med vilken vi tar tekniksprånget upp
            på frekvensskalan och närmar oss de subtila svängningar vid vilka
            vårt eget känsliga nervsystem opererar. För alla dem är det mycket
            ironiskt att offentligheten, vi, inte talar om var masterna ska
            sitta eller om hur skyddade deras barn eller deras boende är,
            men ber oss stänga av mobiltelefoner för att skydda känslig apparatur
            när vi går in i ett sjukhus.
          </note>
          <note>
            De behöver bygglov. De och vi alla behöver en fungerande försiktighetsprincip
            som kräver bevis för ofarlighet inte för farlighet. Vi vill inte
            att myndigheterna ger vissa lama rekommendationer, utan vi vill
            ha ett stopp för utbyggnaden tills vi vet hur riskerna ser ut.
          </note>
          <note type="speaker">
            Anf. 227 LARS TYSKLIND (fp) replik:
          </note>
          <note>
            Fru talman! Jag ska bara ställa en väldigt kort fråga. På vilka
            grunder kan Lotta Nilsson Hedström säga att hon inte litar på
            SSI och Socialstyrelsen? Det intressanta är ju vad de skulle ha
            för bevekelsegrunder för att inte ta vara på människors hälsa.
            Vad skulle drivkraften hos dessa statliga myndigheter vara för
            att inte ta fram sanningen?
          </note>
          <note type="speaker">
            Anf. 228 LOTTA N HEDSTRÖM (mp) replik:
          </note>
          <note>
            Fru talman! Ja, det är en mycket bra fråga. Jag vet inte det.
            Jag skulle också vilja veta det. Jag kan bara konstatera hur det
            ser ut.
          </note>
          <note>
            Det finns en stor grupp sjuka människor som är förnekade. Det
            finns ett läge där vi prånglar ut en oerhört omfattande ny teknik,
            vars konsekvenser inte är tillräckligt utredda, utan att utreda
            dessa konsekvenser.
          </note>
          <note>
            Motiven handlar naturligtvis någonstans om att vi vill ha den
            här tekniken till varje pris. Den ska generera arbetstillfällen
            och en god position i den omgivande världen för Sverige som tekniknation.
            Vad annat kan jag svara? Jag skulle också vilja veta de grundläggande
            motiven för att åsidosätta människors hälsa och säkerhet.
          </note>
          <note type="speaker">
            Anf. 229 LARS TYSKLIND (fp) replik:
          </note>
          <note>
            Fru talman! Jag vill ändå förtydliga på något vis. Det är ju
            inte så att någon i vare sig Folkpartiet eller något annat parti
            här inte skulle ställa sig bakom försiktighetsprincipen, att sjuka
            människor ska ha vård och så vidare. Jag tycker att du på något
            vis antyder att det finns ett riksdagsmotstånd mot att vi skulle
            ta det här på allvar, och jag vill påstå att det i alla fall från
            Folkpartiets sida inte finns.
          </note>
          <note type="speaker">
            Anf. 230 LOTTA N HEDSTRÖM (mp) replik:
          </note>
          <note>
            Fru talman! Nej, det sista året har i princip alla politiker
            i det här huset sagt att de tar människors oro på allvar det är
            stora citationstecken omkring det och det måste politiker göra,
            annars blir de inte omvalda. Men däremot hävdar jag att den här
            riksdagen är naiv och tror mer på myndigheter än på väldigt många
            forskare.
          </note>
          <note>
            Jag menar att det inte finns ett seriöst beslutsunderlag för
            SSI:s och Socialstyrelsens ställningstagande i de här frågorna,
            och jag fortsätter att hävda det.
          </note>
          <note>
            Därmed har jag inte sagt att alla risker är fastställda, men
            indikationerna för att vara försiktig, att bromsa takten och att
            undersöka hälsoläge och långtidseffekter de indikationerna och
            de kriterierna har vi, och vi struntar i dem. Detta tycker jag
            är en förbrytelse. Jag menar att riksdagen håller på att begå
            och har begått ett stort misstag i den här frågan.
          </note>
          <note>
            Anf. 231 SIW WITTGREN-AHL (s) replik:
          </note>
          <note>
            Fru talman! Man blir förskräckt av de påhopp som Miljöpartiets
            representant här gör på våra myndigheter. Misstänker man bara
            att myndigheter inte kommer fram med den information som finns
            utan håller tillbaka så tycker jag att man som riksdagsledamot
            borde JO-anmäla de myndigheterna i stället för att stå här och
            prata om det.
          </note>
          <note>
            Under den hearing med miljö- och jordbruksutskottet som Lotta
            Hedström pekade på kom ju också fram att det inte finns tillräcklig
            forskning kring detta. Regeringen har ett flertal gånger pekat
            på att det i dag inte finns någon forskning som bestämt hävdar
            att det som Lotta Hedström pekar på skulle vara farligt, men man
            säger ändå att man ska följa försiktighetsprincipen. Regeringen
            har också i dag flyttat fram elallergikers ställning genom att
            säga att man måste forska på det. Det är alltså regeringen som
            har pekat på att man måste forska på vad det är som skapar den
            här situationen och att det inte räcker med den forskning som
            finns. Den diskussionen har vi haft flera gånger i kammaren, och
            vi ger medel. Sedan styr vi ju inte forskningen. Men regeringen
            har i alla fall gett Vetenskapsrådet i uppdrag att analysera och
            ta fram forskningsinsatser som tar upp det som Lotta Hedström
            pekar på.
          </note>
          <note type="speaker">
            Anf. 232 LOTTA N HEDSTRÖM (mp) replik:
          </note>
          <note>
            Fru talman! Jag JO-anmälde Socialstyrelsen förra våren. En myndighet
            har jag faktiskt gått en laglig väg till.
          </note>
          <note>
            Jag tycker att det var bra att det stora utfallet av hearingen
            var just att vi är eniga om behovet av mer forskning. Den vägen
            ska vi slå in på. I väntan på det är det naturligtvis vårt ansvar
            att inte bara öppna porten för en fortsatt utbyggnad, utan att
            i väntan på den forskningen lugna ned tempot.
          </note>
          <note>
            Ni har alla förstått att det finns många människor som är både
            oroade och sjuka. Det är vår plikt att inte bara säga att vi tar
            oron på allvar utan faktiskt också göra någonting.
          </note>
          <note>
            Anf. 233 SIW WITTGREN-AHL (s) replik:
          </note>
          <note>
            Fru talman! Vi gör ju faktiskt någonting. Vi har gett uppdrag
            till myndigheter att följa dem. Men Lotta N Hedström står här
            och misstänkliggör det arbetet och de personer som arbetar på
            myndigheterna. Det tycker jag är en allvarlig kränkning av riksdagens
            organ. Misstänker man det som Lotta N Hedström säger ska man JO-anmäla
            de myndigheter som man tror undanhåller information.
          </note>
          <note>
            Det tycker jag är viktigt att påpeka från riksdagen. Det är fruktansvärda
            påhopp på de myndigheter som vi har satt att utföra uppdrag. Det
            är också att misstänkliggöra regeringen.
          </note>
          <note>
            Vi som är för en utbyggnad är ju det för att vi tror att tekniken
            också har positiva effekter över hela Sverige. Något som vi inte
            har diskuterat är att det skulle kunna vara till hjälp på många
            ställen där man ännu inte har satt upp 3 G-master. Det kan gälla
            sjukvård eller andra sammanhang där folk behöver hjälp.
          </note>
          <note>
            Det är en kombination av försiktighet och en utbyggnad. Vi behöver
            inte stå här och misstänkliggöra varandra. Vi behöver komma till
            resultat. Det tycker jag inte att man gör med det sätt som Lotta
            N Hedström argumenterar på.
          </note>
          <note type="speaker">
            Anf. 234 LOTTA N HEDSTRÖM (mp) replik:
          </note>
          <note>
            Fru talman! Vad den här riksdagen har gjort är att avslå alla
            yrkanden för sänkta gränsvärden och alla former av försiktighet
            som har förekommit under de senaste två tre åren. Även det här
            betänkandet och det här utskottet sysslar med att avslå alla ansatser
            som skulle kunna få kränkningarna av de människor som är sjuka
            att upphöra. Min lojalitet och solidaritet är inte med oss eller
            med våra myndigheter; den är med de medborgare som har satt oss
            i det här huset.
          </note>
          <note>
            Jag vet inte heller hur forskningsläget är. Jag är väldigt förtjust
            i min mobiltelefon. Men möjligheten finns att den är farligare
            än vi tror. Att den möjligheten finns är vårt uppdrag att parera
            för. Jag tycker inte att riksdagen gör det.
          </note>
          <note>
            Kalla det gärna kränkning. Det får jag ta. Det får alla vi ta
            som pekar på riskerna och som pekar på behovet av försiktighetsprincipen
            och inte en massa larv om hur viktigt det är att tekniken ska
            komma först. Det är människorna, det är skyddet, det är hälsan
            som ska komma först. Det är vad den här debatten handlar om.
          </note>
          <note>
            Jag kan försäkra er att om några år kommer den här riksdagen
            att få krypa till korset precis på samma sätt som beslutsfattare,
            myndigheter och olika företagare har fått göra i frågor om till
            exempel hormoslyr, asbest, farligheten av det ena ämnet efter
            det andra. Vi hade till och med ett Nobelpris på DDT.
          </note>
          <note>
            Det var för att försiktighetsprincipen inte fanns formulerad.
            Här har vi ett klart case . Jag tycker inte att riksdagen är ansvarig
            i detta. Kalla det gärna kränkning. Jag står upp för det.
          </note>
          <note>
            Föredrogs
          </note>
          <note>
            Överläggningen var härmed avslutad.
          </note>
          <note>
            18 § Immunitet och privilegier vid FN-möten i Sverige
          </note>
          <note>
            Föredrogs
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            19 § Vissa fastighetstaxeringsfrågor, m.m.
          </note>
          <note>
            Föredrogs
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            20 § Bordläggning
          </note>
          <note>
            Anmäldes och bordlades
          </note>
          <note>
            21 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 14 april
          </note>
          <note>
            Lotta N Hedström
          </note>
          <note>
            den 15 april
          </note>
          <note>
            Håkan Larsson
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 20 april.
          </note>
          <note>
            22 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 15 april
          </note>
          <note>
            Tina Acketoft
          </note>
          <note>
            Rolf Gunnarsson
          </note>
          <note>
            Sonja Fransson
          </note>
          <note>
            Gudrun Schyman
          </note>
          <note>
            Gudrun Schyman
          </note>
          <note>
            Berit Jóhannesson
          </note>
          <note>
            Berit Jóhannesson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 20 april.
          </note>
          <note>
            23 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 14 april
          </note>
          <note>
            Åsa Torstensson
          </note>
          <note>
            Ulf Nilsson
          </note>
          <note>
            Ulla Hoffmann
          </note>
          <note>
            Lennart Klockare
          </note>
          <note>
            Ingegerd Saarinen
          </note>
          <note>
            Ingegerd Saarinen
          </note>
          <note>
            Yvonne Ångström
          </note>
          <note>
            Helena Hillar Rosenqvist
          </note>
          <note>
            Anne Ludvigsson
          </note>
          <note>
            Anne Ludvigsson
          </note>
          <note>
            Peter Pedersen
          </note>
          <note>
            den 15 april
          </note>
          <note>
            Torsten Lindström
          </note>
          <note>
            Per Landgren
          </note>
          <note>
            Mariam Osman Sherifay
          </note>
          <note>
            Viviann Gerdin
          </note>
          <note>
            Sermin Özürküt
          </note>
          <note>
            Lars Tysklind
          </note>
          <note>
            Sven Gunnar Persson
          </note>
          <note>
            Birgitta Ohlsson
          </note>
          <note>
            Jan Andersson
          </note>
          <note>
            Sermin Özürküt
          </note>
          <note>
            Lars-Ivar Ericson
          </note>
          <note>
            Tone Tingsgård
          </note>
          <note>
            Gudrun Schyman
          </note>
          <note>
            Jörgen Johansson
          </note>
          <note>
            Gudrun Schyman
          </note>
          <note>
            Gudrun Schyman
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 20 april.
          </note>
          <note>
            24 § Kammaren åtskildes kl. 19.24.
          </note>
          <note>
            Förhandlingarna leddes
          </note>
          <note>
            /Monica Gustafson
          </note>
        </div>
      </body>
    </text>
  </TEI>
</teiCorpus>
