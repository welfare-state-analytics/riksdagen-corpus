<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200304</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200304</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--37</head>
          <docDate when="2003-11-27 00:00:00">2003-11-27 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2003/04:37
          </note>
          <note>
            Torsdagen den 27 november
          </note>
          <note>
            Kl. 12:00 - 15:01
          </note>
          <note>
            1 § Justering av protokoll
          </note>
          <note>
            Justerades protokollet för den 21 november.
          </note>
          <note>
            2 § Beslut om senaste dag för avlämnande av propositioner
          </note>
          <note>
            I enlighet med 3 kap. 3 § riksdagsordningen hade talmannen föreslagit
            att propositioner som regeringen avsåg skulle behandlas under
            innevarande riksmöte och för vilka särskild tidpunkt inte var
            föreskriven skulle avlämnas senast onsdagen den 17 mars 2004.
          </note>
          <note>
            Kammaren biföll detta förslag.
          </note>
          <note>
            3 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2003/04:100
          </note>
          <note>
            Interpellation 2003/04:100 om reducerad moms på restaurangtjänster
            från Börje Vestlund (s)
          </note>
          <note>
            Interpellationen kommer att besvaras den 28 november 2003.
          </note>
          <note>
            Orsaken är plenifri vecka, utlandsresa samt andra externa engagemang.
          </note>
          <note>
            Bosse Ringholm
          </note>
          <note>
            Interpellation 2003/04:138
          </note>
          <note>
            Interpellation 2003/04:138 av Karin Pilsäter (fp) om löneskillnader
            mellan könen
          </note>
          <note>
            Interpellationen kommer att besvaras fredagen den 12 december
            2003.
          </note>
          <note>
            Skälet till dröjsmålet är semester.
          </note>
          <note>
            Dag Ekman
          </note>
          <note>
            4 § Svar på interpellation 2003/04:104 om försvarets situation
          </note>
          <note type="speaker">
            Anf. 1 Försvarsminister LENI BJÖRKLUND (s):
          </note>
          <note>
            Herr talman! Rolf Gunnarsson har frågat mig vad jag tänker vidta
            för åtgärder med anledning av de slutsatser som dras i en utvärdering
            av gällande försvarsbeslut som riksdagens försvarsutskott har
            låtit göra.
          </note>
          <note>
            Min företrädare tog under 2001 initiativ till en uppföljning
            i Försvarsdepartementet av den pågående försvarsreformen. I budgetpropositionen
            för 2004 redovisas vissa av de resultat som uppföljningen har
            gett. Låt mig citera: Mot bakgrund av bl.a. denna uppföljning
            kan regeringen konstatera att det finns flera områden inom Försvarsmaktens
            verksamhet som utvecklas i en lägre takt och med en lägre ambitionsnivå
            än vad som ursprungligen förutsattes i det senaste försvarsbeslutet.
          </note>
          <note>
            Regeringen säger också i budgetpropositionen att den insatsorganisation
            som beslutades 2000 sannolikt är väl stor utifrån vad som långsiktigt
            kan materiel- och personalomsättas, utbildas och övas. En utförligare
            redovisning av resultaten av denna uppföljning återfinns i Försvarsberedningens
            rapport Vårt militära försvar vilja och vägval .
          </note>
          <note>
            Mot bakgrund av dessa uttalanden kan jag med gott samvete säga
            att jag genom Försvarsdepartementets egen uppföljningsverksamhet
            har en ganska klar bild av hur försvarsreformen har genomförts.
            Därmed vill jag inte förneka att det just nu finns problem inom
            Försvarsmakten. Men vi får inte glömma att det återstår ett år
            av försvarsbeslutsperioden. Det kan därför vara klokt att vänta
            med att göra den slutliga utvärderingen av hur försvarsreformen
            har genomförts tills vi har sett resultatet av nästa års verksamhet.
          </note>
          <note>
            Men jag måste också få ge en motbild. Inom de verksamheter där
            Försvarsmaktens resurser faktiskt används har Försvarsmakten fått
            gott betyg. Vi har bland annat ett gott rykte internationellt
            för de fredsfrämjande truppinsatser som vi medverkar i på olika
            håll i världen. Vi har också kunnat medverka med de resurser vi
            disponerar för att stödja samhället när vi har utsatts för påfrestningar
            av olika slag. De personer som kan leva ett tryggare liv till
            exempel på Balkan, i Afghanistan och Demokratiska republiken Kongo
            tycker nog inte att Försvarsmakten helt saknar förmåga. När det
            gäller den nationella förmågan är den enligt både Försvarsmaktens
            och regeringens bedömning godtagbar mot bakgrund av den positiva
            säkerhetspolitiska utvecklingen i vårt närområde.
          </note>
          <note>
            Förberedelserna för nästa försvarsbeslut är nu inne i ett intensivt
            skede i Försvarsmakten. Regeringens planeringsdirektiv till Försvarsmakten
            har varit omfattande och tydliga och är i många avseenden baserade
            på de resultat som har kommit fram i den uppföljning som jag har
            nämnt.
          </note>
          <note>
            Som jag ser det gäller det nu att inte fastna i de negativa beskrivningar
            som görs på olika håll. Det gäller att ta vara på de erfarenheter,
            både positiva och mindre positiva, som vi hittills har av genomförandet
            av den pågående försvarsreformen och utnyttja dessa konstruktivt
            i omställningsarbetet. Från denna utgångspunkt ska vi skapa en
            Försvarsmakt med en mindre och effektivare organisation, men där
            de olika delarna på ett balanserat sätt medverkar till att Försvarsmakten
            får goda förutsättningar att leva upp till de krav som riksdagen
            och regeringen ställer.
          </note>
          <note type="speaker">
            Anf. 2 ROLF GUNNARSSON (m):
          </note>
          <note>
            Herr talman! Jag tackar statsrådet för svaret. Jag ska börja
            med att ta upp de tolv rader som handlar om internationell verksamhet.
            Där tror jag inte att ministern och jag har några delade meningar.
            Det finns inte heller någonting negativt om detta i min interpellation.
            Jag har samma uppfattning som statsrådet om de svenska insatserna
            exempelvis på Balkan. Jag har för övrigt nyligen haft förmånen
            att besöka trupperna i Kosovo, så jag vet vilka goda insatser
            våra svenska trupper gör. Den svenska truppen har ett mycket gott
            rykte det lärde jag mig när jag var i Bosnien en gång.
          </note>
          <note>
            Däremot har jag en del funderingar om de internationella insatserna.
            Man kan fråga sig om styrkan i Kosovo är rätt sammansatt. Jag
            skulle vilja se flera poliser och ett mindre antal militärer i
            den styrkan. Det finns en sorts mur mellan försvar och polis i
            det här fallet, och det är olyckligt. Jag fick den uppfattningen
            bekräftad när vi hade besök i utskottet i tisdags. Detta vill
            jag skicka med till statsrådet.
          </note>
          <note>
            Vidare har vi varnat för att de internationella insatserna urholkar
            förbandsanslaget, och det står vi fast vid. Det är samma pengar
            som ska förvaltas, och det innebär att man då får banta på det
            svenska försvaret.
          </note>
          <note>
            Att jag över huvud taget framställde interpellationen beror på
            statsrådets svar till min kollega Ola Sundell vid en frågestånd
            här i riksdagen. Det var strax efter det att vi hade fått ta del
            av den omfattande utredning som Jörgen Thulstrup har gjort på
            utskottets initiativ. Statsrådet sade då, och jag citerar ur snabbprotokollet:
            Jag vill säga att jag är rätt tveksam till en del av de slutsatser
            som jag har hört redovisas. Det var dessa ord som jag reagerade
            på och som föranledde mig att lämna in den här interpellationen.
          </note>
          <note>
            Jag vill upprepa frågan till statsrådet: Är statsrådet fortfarande
            tveksam till slutsatserna i den så kallade Thulstrupska utredningen?
            Är statsrådet kanske tveksam till hela utredningen? Är det så
            att statsrådet har synpunkter på att vi i utskottet tog ett initiativ
            för att se över detta?
          </note>
          <note>
            Statsrådet sade också i denna frågedebatt att hon ville titta
            på underlagen. Jag vill då fråga statsrådet om hon har ändrat
            uppfattning efter att ha läst Jörgen Thulstrups utredning.
          </note>
          <note>
            Jag vill påpeka att vi i utskottet har tagit med delar av Thulstrups
            utredning i det budgetbetänkande som vi justerade i tisdags och
            som kommer att läggas på riksdagens bord. Ett enigt utskott skriver
            om denna utredning: Utskottet ser med stort allvar på den bild
            som framträder när det gäller genomförandet av försvarsbeslutet
            och kommer att återkomma i ett betänkande våren 2004.
          </note>
          <note>
            Jag vill inte vara elak. Det spelar ingen roll om det är moderater
            eller socialdemokrater som står bakom detta, eftersom det är ett
            enigt ställningstagande. Men den bild som vi har tagit fram stämmer
            inte med den bild som försvarsministern ger i svaret även i dag.
            Någon av oss har då fel. Det är väl så som jag måste tolka detta.
            Endera har vi i utskottet fel eller endera har statsrådet och
            regeringen fel.
          </note>
          <note>
            Försvarsministern garderar sig lite grann när hon säger att hon
            har en ganska klar bild. Det är kanske där som oenigheten om hur
            läget och tillståndet i det svenska försvaret är ligger. Men jag
            känner Jörgen Thulstrup som en mycket noggrann och kunnig utredare,
            och jag har tagit hans slutsatser på största allvar, och det har
            hela utskottet gjort. Jag vill fråga statsrådet om det har skett
            någon förändring sedan hon svarade Ola Sundell fram till i dag,
            eftersom hon nu har haft chans att läsa utredningen.
          </note>
          <note type="speaker">
            Anf. 3 OLA SUNDELL (m):
          </note>
          <note>
            Herr talman! Kontentan av statsrådet Björklunds svar är att vi
            ska vänta och se mot bakgrund, säger hon, av att det är ett år
            som återstår av försvarsbeslutet.
          </note>
          <note>
            Det är en oerhört viktig frågeställning vi diskuterar. Det görs
            utredningar, förslag lämnas från oberoende instanser, Riksdagens
            revisorer pekar på en rad brister vid genomförandet av försvarsbeslutet
            2000/01, och ministern säger: Vänta och se.
          </note>
          <note>
            Jag tycker, mot bakgrund av vad som har redovisats under det
            senaste året, att det borde föranleda ministern till ställningstaganden
            och förslag till åtgärder för att rätta till bristerna när det
            gäller styrningen, förmågan att försvara Sverige och att vi utbildar
            för få.
          </note>
          <note>
            När det gäller frågan om att vi utbildar för få har regeringen
            och Försvarsmakten på eget bevåg minskat antalet värnpliktiga
            i utbildning. Vidare går omställningen för långsamt.
          </note>
          <note>
            Det är egentligen inte svårt att hitta orsaker till att situationen
            ser ut som den gör med en väldigt stor neddragning, omställning
            till ett nytt koncept, teknisk förnyelse, behov av ökad internationell
            förmåga samt nya uppgifter. Till detta följer betydande anslagsminskningar.
            Sammantaget är det ett försvarsbeslut som kanske på papperet var
            möjligt att genomföra men i praktiken omöjligt.
          </note>
          <note>
            Till detta följer också årliga budgetöverenskommelser med Vänstern
            och Miljöpartiet där det ständigt ska sparas mellan försvarsbesluten.
            Regeringen har här ansvaret att se till att riksdagens beslut
            fullföljs.
          </note>
          <note>
            Just vid det här tillfället i kammaren borde ministern kunna
            ge besked om några åtgärder som tar bort de här bristerna. Är
            det exempelvis rimligt att det ser ut som det gör när det gäller
            värnplikten och personalförsörjningssystemet? Det kanske är så
            att vi skulle behöva en ny pliktutredning.
          </note>
          <note>
            När det gäller förmågan att försvara Sverige anser regeringen
            den vara godtagbar. Utredningar pekar i en annan riktning. Vad
            är det egentligen som är godtagbart, och vad är bristerna i nuvarande
            situation?
          </note>
          <note>
            Till sist: Är det något jag skulle önskat mig vid tidigare försvarsbeslut
            och även skulle önska mig inför kommande försvarsbeslut, är det
            att regeringen och ministern söker sig bredare överenskommelser.
            Vänd er till oss! Vi skulle väldigt gärna vara med och påverka
            ett försvarsbeslut i rätt riktning.
          </note>
          <note>
            Detta var några frågor och strategiska förslag som ministern
            kan ta till övervägande. Jag hoppas på ett positivt svar därvidlag.
          </note>
          <note type="speaker">
            Anf. 4 ALLAN WIDMAN (fp):
          </note>
          <note>
            Herr talman! Vi har talat mycket om Jörgen Thulstrups utredning,
            och jag ska naturligtvis fortsätta på det spåret. Enligt Folkpartiets
            mening är den mest dramatiska slutsatsen i den Thulstrupska utredningen
            att det svenska försvaret inte på ett godtagbart sätt förmår försvara
            landet.
          </note>
          <note>
            Regeringen har under en rad av år gjort en annan bedömning. Regeringen
            menar att förmågan att försvara Sverige kan anses godtagbar mot
            bakgrund av det säkerhetspolitiska läge som vi lever i. Den reservationen
            rör onekligen till begreppen en smula.
          </note>
          <note>
            I det här sammanhanget ska också nämnas att regeringen på andra
            punkter har kommit att definiera om kraven på den svenska Försvarsmakten.
            Till exempel fattade regeringen under sommaren beslut om att differentiera
            beredskapen. Konkret innebar det att man sänkte beredskapen vid
            ett mycket stort antal förband.
          </note>
          <note>
            I skenet av de här olika besluten och omdefinieringarna av de
            krav som ställs på Försvarsmakten skymtar det fram en tydlig parallell
            till den av regeringen bedrivna skolpolitiken, där det inte är
            kraven och målen som styr utvärderingen utan snarare prestationerna.
            Om ribban är för hög ska man inte ändra verksamheten utan i stället
            sänka ribban.
          </note>
          <note>
            Min fråga är: Vad betyder det egentligen att försvarsförmågan
            är godtagbar mot bakgrund av det säkerhetspolitiska läget? Vilken
            utvärdering och vilken uppföljning blir möjlig med en sådan formulering
            av tillståndet i Försvarsmakten? Enligt min bedömning duger inte
            ett sådant målkrav för att utvärdera och följa upp Försvarsmakten.
            Det råder i dag en bred politisk enighet om att de militära hoten
            mot Sverige är små och risken för ett väpnat angrepp är utomordentligt
            liten. Då blir ju resultatet naturligtvis att vilket försvar som
            helst, vilken liten förmåga som helst blir acceptabel om den mäts
            av mot det säkerhetspolitiska läget i norra Europa.
          </note>
          <note>
            Jag vill avslutningsvis fråga försvarsministern om hon ser ett
            behov av att ange en tydligare målformulering när det gäller försvarets
            förmåga att försvara riket och om hon ser att vi, utöver att alltid
            koppla denna förmåga till omvärldsläget, behöver ha andra metoder
            för att se till att skattebetalarna får valuta för de 40 miljarder
            som årligen investeras i den här verksamheten.
          </note>
          <note type="speaker">
            Anf. 5 Försvarsminister LENI BJÖRKLUND (s):
          </note>
          <note>
            Herr talman! Allra först vill jag säga att vi alla är överens
            om att det gällande försvarsbeslutet är ett utomordentligt stort
            och viktigt beslut som riksdagen har fattat. Det ställer krav
            på en stor omställning och stora krav på Försvarsmakten. Det beslutet
            skulle nog aldrig denna riksdag haft förutsättningar att fatta
            om säkerhetsläget hade varit allvarligt eller allvarligare, därför
            att när en stor organisation som länge har arbetat efter en hotmodell
            och med en viss kompetens ska ställas om blir den i vissa lägen
            mindre skarp och mindre effektiv, och det är nödvändigt.
          </note>
          <note>
            För att gå tillbaka till Rolf Gunnarssons inlägg är det korrekt
            att Ola Sundell ställde en fråga till mig vid riksdagens frågestund.
            Det hör ändå till pjäsen att frågan ställs på en minut och ska
            besvaras på en minut. Det jag försökte säga till kammaren var
            att det var en utredning som gjorts på uppdrag av riksdagens utskott,
            att den skulle behandlas i utskottet och att utskottets slutsatser
            sannolikt skulle presenteras i ett betänkande.
          </note>
          <note>
            Jag som försvarsminister vill vara försiktig med att kommentera
            riksdagens interna beredningsunderlag innan utskottet har tagit
            ställning. När processen har kommit så långt att ni har tagit
            ställning deltar jag gärna i debatten. Det är faktiskt av viss
            respekt för utskottets och riksdagens arbete. Men jag tyckte ändå
            att jag kunde tillåta mig vissa kommentarer, därför att i rapporten
            dras det vissa slutsatser av ett material som inte redovisas.
            Det gäller till exempel uppgiften om vad det skulle kosta att
            iståndsätta den beslutade insatsorganisationen och slutsatsen
            att värnpliktssystemet riskerar att tappa sin legitimitet. I bland
            annat dessa avseenden skulle rapporten tjäna på att utförligare
            redovisa vilket underlag som ligger till grund för slutsatserna.
            Det var huvudsakligen det jag menade när jag sade att jag var
            rätt tveksam till en del av slutsatserna i rapporten.
          </note>
          <note>
            Det är också så, som jag tror att Allan Widman pekade på, att
            själva omdömet att Sverige saknar förmåga att försvara sig är
            utomordentligt allvarligt. För att alla som inte är i tjänst och
            måste vara vakna på nätterna ska sova gott i det här landet är
            det naturligtvis viktigt att veta att vi kan försvara oss. Det
            är Försvarsmaktens samlade bedömning, och det är också regeringens
            bedömning. Detta kan vi, trots att vi befinner oss i en stor omställning
            av försvaret, delvis därför att hotbilden också är utomordentligt
            svag.
          </note>
          <note>
            Då kommer man fram till frågan: Är det lämpligt att ha en sådan
            skala som vi nu har och som vi nu mäter efter? Det diskuterar
            vi för närvarande. Naturligtvis är det legitimt att fråga sig
            om vi använder de satsade pengarna på ett effektivt sätt och om
            vi uppnår de mål som har fastställts. Och hur ser försvarsförmågan
            ut i förhållande till hotbilden? Det är möjligt att detta återkommer
            i försvarsbeslutet.
          </note>
          <note type="speaker">
            Anf. 6 ROLF GUNNARSSON (m):
          </note>
          <note>
            Herr talman! Jag har förståelse för att det inte är så enkelt
            att hinna med allt på en minut. Jag reagerade på vad jag läste
            i snabbprotokollet och på vad jag hörde när jag satt i bänken
            försvarsministern sade jag vill säga att jag är rätt tveksam till
            en del av de slutsatser som jag har hört redovisas och hon kallade
            utredarens uttalanden för kraftfulla. Men jag har förståelse för
            det, för jag har varit politiker så länge att jag vet att det
            är svårt att fråga och svara på en minut. Vi kan lämna detta så
            länge.
          </note>
          <note>
            Det var kraftfulla uttalanden och en kraftfull utredning som
            Jörgen Thulstrup kom med. Det påpekas att det av riksdagen förutsatta
            utbildningssystemet inte har förverkligats på avsett sätt. Det
            har getts för få övningstillfällen där chefer har kunnat leda
            bataljoner och högre förband. Det har vi också tagit upp i våra
            moderata motioner. Förbandsutvecklingen kommer i betydande utsträckning
            inte att nå det kvalitativa mål som svarar mot den inriktning
            som riksdagen har beslutat.
          </note>
          <note>
            Försvarsbeslutet 2000 var också underfinansierat från början.
            De svarta hålen börjar nu komma med jämna mellanrum. Ganska tidigt
            kunde man säga att detta aldrig kommer att lyckas ekonomiskt sett
            och att det skulle dyka upp ett svart håll igen. Om man bestämmer
            att man ska ha verksamhet för siffran 100 och sedan ger bidrag
            för 75 så räcker ju inte pengarna. Det kunde man se från början.
            Det går politik i det här. Man tar på skygglappar när man inte
            vill erkänna att anslagen inte kommer att räcka. Underfinansieringen
            var en väntad reaktion som skulle komma.
          </note>
          <note>
            Jag tycker också att regeringen har duckat i hela debatten om
            försvaret. Det har blivit Högkvarteret som har fått ta de flesta
            smällarna. Jag tycker att regeringen måste ta på sig ett större
            ansvar för att det har blivit så här. Det är ju trots allt sådant
            här man styr med de ekonomiska anslagen.
          </note>
          <note>
            Jag instämmer i statsrådets ord om att vi inte ska fastna i negativa
            beskrivningar. Ändå måste man ha dem med i den fortsatta diskussionen
            och veta vilken plattform och vilket steg man börjar på.
          </note>
          <note>
            Det är inte bara elaka och hemska moderater, folkpartister och
            andra som tycker att det står lite illa till med det svenska försvaret.
            Aftonbladet skrev den 10 november att Försvaret är i kris och
            förfall som rubrik på sin första ledare. Det var ingen uppbygglig
            ledare för den som är försvarspolitiker. Jag tänkte vara så elak
            att jag citerar Aftonbladet, fast om det är elakt egentligen vet
            jag inte. Det står så här: Vad försvarsminister Leni Björklund
            vill och förmår har vi inte sett några avtryck av. Hon har legat
            lågt. Men Försvarsmaktens okontrollerade, fria roll måste förändras
            och regeringen se till att försvaret blir en öppen och modern
            verksamhet med mer av civilt styre. Det handlar om skattebetalarnas
            pengar.
          </note>
          <note>
            Det var en ganska kraftfull ledare från Aftonbladet. Jag har
            ju aldrig haft förmånen att vara minister, men jag undrar ändå:
            Hur reagerar man när man får läsa sådana ord om en själv? Jag
            är själv journalist, och jag tycker att det som står ungefär kan
            utläsas som att statsrådet inte har gjort särskilt mycket i det
            här ärendet, för att sammanfatta de tio raderna. Hur reagerar
            man när ett sådant så kallat påhopp kommer?
          </note>
          <note>
            Ola Sundell tog upp att regeringen tyvärr har fått dåliga kamrater
            när det gäller att komma fram till försvarsanslagen. Med dåliga
            kamrater brukar det bli dåliga resultat.
          </note>
          <note>
            Det hela grundas som sagt på att pengarna inte har räckt till.
            De svarta hålen har dykt upp med jämna mellanrum. Vad vi bör sträva
            efter nu, när det ska fattas ett nytt försvarsbeslut, är att vi
            ska slippa svarta hål. Det är bättre att redan från början säga
            att pengarna inte kommer att räcka till vissa saker. Jag kanske
            i mitt sista inlägg kan återkomma till vad pengarna eventuellt
            kommer att räcka till i det försvarsbeslut som vi nu ganska snart
            ska börja behandla.
          </note>
          <note type="speaker">
            Anf. 7 OLA SUNDELL (m):
          </note>
          <note>
            Herr talman! Ministern fortsätter med vänta-och-se-strategin.
            Hon vill vänta tills behandlingen i utskottet är klar. Rapporten
            pekar på missförhållanden som råder i dag, och då är det väl rimligt
            att man försöker reagera direkt, omedelbart, på dessa missförhållanden,
            och inte invänta behandlingen i utskottet?
          </note>
          <note>
            Det vi eftersöker är att ministern pekar i en bestämd riktning,
            så att man får en uppfattning om vad regeringen kommer att göra
            för att rätta till detta. Jag tog upp ett antal frågor och förslag
            till ställningstaganden. Jag fick ingen vägledning i det första
            svaret, men jag har förhoppningar om att ministern i nästa inlägg
            kanske ger någon vägledning.
          </note>
          <note>
            Vad gäller detta med negativa beskrivningar vill jag framhålla
            att regeringen själv bidrar till en sådan bild. I tilläggspropositionen
            talas det om att det är brister i den interna kontrollen som har
            gjort att ramen måste utökas. Det är inte vi interpellanter och
            debattörer som är först med att ta upp det här. Det är en situation
            som måste rättas till, och det är regeringens ansvar. Då väntar
            man sig kanske ett svar som i något avseende visar vägen och talar
            om vad regeringen vill.
          </note>
          <note type="speaker">
            Anf. 8 ALLAN WIDMAN (fp):
          </note>
          <note>
            Herr talman! Försvarsministern ber oss kritiker att respektera
            att omställning pågår inom Försvarsmakten och att man då kanske
            inte kan hålla samma standard som man annars skulle ha gjort.
            Jag vill ändå påpeka att denna omställning, som påbörjades för
            ungefär tio år sedan, inte har lett till någon dramatisk minskning
            av anslagen till försvaret. I nominella termer är budgeten i stort
            sett densamma i dag som i början av 1990-talet. Men det finns
            en annan väsentlig skillnad. I början av 1990-talet skulle vi
            sätta upp förband motsvarande ungefär 800 000 man medan målet
            för den pågående försvarsperioden är en tiondel av det. Man kan
            väl ändå tycka att Försvarsmakten borde ha kunnat leverera det.
          </note>
          <note>
            Statsrådet Björklund säger vidare att hon ska delta mer aktivt
            i debatten när utskottet har tagit ställning. Jag vill påminna
            om att det är i lika hög grad regeringens uppgift att hålla sig
            ajour med läget inom Försvarsmakten som det är riksdagens uppgift.
            Jag misstänker att statsrådet Björklund ganska väl vet hur det
            förhåller sig med bemanning, beredskap och organisering av krigsförband.
            Jag tror inte att det är någon hemlighet. Thulstrups rapport är
            förvisso inte ett rop i öknen, utan det finns många andra utredningar
            och rapporter som pekar i samma riktning.
          </note>
          <note>
            Försvarsministern erkänner att med den målformulering som nu
            gäller att man relaterar försvarsförmågan till omvärldsbilden
            blir konsekvensen av att det nu föreligger ett mycket begränsat
            hot eller inget hot alls att man egentligen inte kan utvärdera
            försvarets förmåga att möta väpnade angrepp mot Sverige. Hennes
            vilja att se över dessa målformuleringar nästkommande år tolkar
            jag som ett löfte från henne.
          </note>
          <note type="speaker">
            Anf. 9 Försvarsminister LENI BJÖRKLUND (s):
          </note>
          <note>
            Herr talman! Vi har inte duckat från regeringens sida. Naturligtvis
            har jag, som jag sade i svaret, en ganska god bild av hur läget
            är.
          </note>
          <note>
            Försvarsmakten är en demokratiskt styrd men ändå professionell
            organisation. Den har fått en period på sig att genomföra ett
            antal beslut. På några punkter har vi noterat att till exempel
            riksdagens beslut om differentiering inte har gått tillräckligt
            snabbt. På den punkten har regeringen preciserat sig, vilket också
            är anmält och redovisat.
          </note>
          <note>
            Hela tiden målas bilden av att det är ett svårt läge i Försvarsmakten
            upp. Men det är egentligen inte några nyheter för er som sitter
            i försvarsutskottet trots vad Aftonbladet påstår om att materielförsörjningen
            har blivit vidlyftig är det inte så. Regeringen har beslutat om
            begränsningar i anslagsutnyttjandet till följd av det statsfinansiella
            läget, och det har gjort att materielförsörjningen har hållits
            nere på en lägre nivå. Ändå får vi omfattande tillskott av ny
            materiel i världsklass, och jag kan räkna upp många exempel på
            det.
          </note>
          <note>
            Men det är ju också så, vilket ni också påstår, att de övningar
            som slutfördes under 2002 och våren 2003 har genomförts med mycket
            gott resultat. Övningar på högre förbandsnivåer har genomförts
            inom samtliga stridskrafter, och enligt Försvarsmakten kan det
            beskrivas som ett trendbrott. Det har bidragit till att yrkesofficerarnas
            kompetens att kunna verka på högre förbandsnivåer har kunnat stärkas.
          </note>
          <note>
            Det sker alltså positiva saker som ligger helt i reformens anda,
            och de är nu under framtagande. Vi har hösten 2003 och 2004 på
            oss också innan reformen är i land. Det gäller ju att hålla undan
            nu och blåsa på så att försvarsbeslutet faktiskt blir genomfört
            i stället för att hela tiden stå och upprepa ett antal påståenden
            som faktiskt inte till alla delar är helt fräscha. Talet om att
            förhållandena i Försvarsmakten inte är tillräckligt bra blir som
            ett självspelande piano.
          </note>
          <note>
            Med anledning av det här har jag varit ute och försökt korrigera
            uppgifter. Men jag håller också en låg profil och går inte ut
            och kommenterar varenda detalj, därför att det är faktiskt också
            en professionell organisation som har stor arbetsglädje och stor
            förmåga att kunna genomföra verksamheten. Jag tror att man kommer
            att vara ganska stolt när försvarsbeslutsperioden är till ända
            och man också kan se resultatet av vad man har uträttat.
          </note>
          <note type="speaker">
            Anf. 10 ROLF GUNNARSSON (m):
          </note>
          <note>
            Herr talman! Den artikel som statsrådet kommenterade var inte
            den artikel jag hade här. Det var nämligen två ledare i Aftonbladet
            ganska nära inpå varandra. Generalernas stora nederlag var den
            artikel som statsrådet nu kommenterade, men den jag har här heter
            Försvaret är i kris och förfall. Aftonbladet var aktiva med två
            stycken ledare ganska tätt. Den ena handlade om Thulstrups utredning.
            Vad gäller om den är fräsch eller inte: Vi tycker att Thulstrups
            utredning är fräsch och att den sätter fokus på någonting som
            vi måste titta vidare på. Vi fattar beslut i utskottet, vi kommer
            med ett förslag till beslut och sedan kommer vi att fatta beslut
            här i kammaren, och då tycker jag att det är väldigt viktigt att
            följa upp vad som händer med de beslut vi fattar här. Vi tycker
            alltså att det är en fräsch utredning, och vi ska fräscha upp
            den i vår när vi ska ta upp den, som vi sade vid justeringstillfället
            i tisdags. Vi återkommer i den frågan.
          </note>
          <note>
            Nu sägs det att det ska bli en mindre, effektivare organisation.
            Det pratas om en halvering av flygvapnet och så vidare. Under
            de sista sekunderna jag har av den här debatten skulle det vara
            intressant att ställa frågan till statsrådet om hon har funderat
            på om en halvering av flygvapnet, som vi pratar om, innebär att
            det är F4 i Östersund som ska läggas ned, om det är Kallinge som
            ska läggas ned eller om båda två måste läggas ned. Det kanske
            blir bara två flottiljer kvar i det svenska flygvapnet eftersom
            det står om en mindre och effektivare organisation i dagens svar.
            Det har vi förstått, men är det Miljöpartiet som ni ska gå till
            mötes så att det blir 56 miljarder som ska sparas, eller är det
            är det en vettigare besparing som det handlar om? Det skulle vara
            intressant att veta vilka ställningstaganden regeringen kommer
            att göra och vilka funderingar regeringen har på det här området.
          </note>
          <note>
            Jag vill tacka för debatten. Utredningen kommer vi inte att begrava,
            utan vi kommer att ta fram den efter juluppehållet och jobba vidare
            med den. Det finns anledning att återkomma i den här frågan, tror
            jag.
          </note>
          <note type="speaker">
            Anf. 11 Försvarsminister LENI BJÖRKLUND (s):
          </note>
          <note>
            Herr talman! Precis som Rolf Gunnarsson säger ska ni behandla
            den rapporten under våren. Jag vill säga att jag gärna svarar
            på ledamöternas frågor, men jag vill inte ge mig in i diskussion
            om ett material som tillhör utskottet. Det är faktiskt av respekt
            för ert arbete. Men jag deltar gärna i det övriga samtalet.
          </note>
          <note>
            För det kommande försvarsbeslutet, som Rolf Gunnarsson är inne
            på lite grann, är det ju faktiskt min och regeringens ambition
            att skapa ett försvar som är hela Sveriges. Det betyder att alla
            partierna är viktiga och betydelsefulla i den beredningsprocessen.
            Vi har Försvarsberedningen som ett forum för att hitta varandra
            i de frågorna, och där är alla partier med. Det är det som skapar
            förutsättningarna.
          </note>
          <note>
            Vi ska nu noga gå igenom vad vi har lärt oss av hur man styr
            försvaret under en reformperiod det är ju det vi har och se till
            att utvecklingen mot ett modernt försvar sker utan att vi samtidigt
            tar arbetsglädjen från professionen.
          </note>
          <note>
            Överläggningen var härmed avslutad.
          </note>
          <note>
            5 § Anmälan om inkomna uppteckningar från EU-nämndssammanträde
          </note>
          <note>
            Talmannen anmälde att uppteckningar från EU-nämndens sammanträde
            torsdagen den 30 oktober inkommit.
          </note>
          <note>
            6 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Ajournering
          </note>
          <note>
            Kammaren beslutade kl. 12.36 på förslag av talmannen att ajournera
            förhandlingarna till kl. 14.00 då frågestunden skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            7 § Frågestund
          </note>
          <note type="speaker">
            Anf. 12 TREDJE VICE TALMANNEN:
          </note>
          <note>
            Det har blivit dags för frågestund. Vi hälsar följande statsråd
            välkomna till kammaren: Statsrådet Pär Nuder, kulturminister Marita
            Ulvskog, utrikesminister Laila Freivalds, statsrådet Hans Karlsson
            och statsrådet Lena Hallengren.
          </note>
          <note>
            Statsrådet Pär Nuder besvarar såväl allmänpolitiska frågor som
            frågor inom sitt eget ansvarsområde. Frågor till övriga statsråd
            förutsätts beröra deras ansvarsområden inom regeringen.
          </note>
          <note>
            Ansvaret för offer för människosmuggling
          </note>
          <note type="speaker">
            Anf. 13 LENA ADELSOHN LILJEROTH (m):
          </note>
          <note>
            Fru talman! Jag ska ställa en fråga som jag tror närmast kan
            riktas till statsrådet Pär Nuder.
          </note>
          <note>
            Jag fick ett samtal i går från ordföranden för kvinnojouren i
            Solna. I Solna ligger också Migrationsverket. Den här gången handlade
            det om en ung ryska som hade blivit lämnad på Migrationsverket
            av någon vänlig person. Hon hade lyckats rymma efter att ha varit
            inlåst i sex månader av sina hallickar. Nu ringde man från Migrationsverket
            och undrade om Solna kvinnojour kunde ta hand om den här kvinnan,
            för det kunde man inte göra själv.
          </note>
          <note>
            Det här var inte första samtalet från Migrationsverket. Men signalerna
            är ändå, både från riksdag och departement, att de här flickorna
            helst ska kunna vara kvar i Sverige för att vittna vid rättegång
            mot de här fångvaktarna och hallickarna.
          </note>
          <note>
            Då undrar jag: Vem ska betala för flickorna? Migrationsverket
            har inga pengar. Det kan inte vara meningen att de ideellt arbetande
            kvinnorna på jouren ska behöva göra det och knappast heller Solna
            kommun.
          </note>
          <note type="speaker">
            Anf. 14 Statsrådet PÄR NUDER (s):
          </note>
          <note>
            Fru talman! Jag kan naturligtvis inte närmare kommentera det
            enskilda fallet. Det som Lena Adelsohn Liljeroth berättar om låter
            förfärande. Det är naturligtvis inte värdigt ett välfärdssamhälle
            som vårt att det ser ut på det viset, och jag har ingen anledning
            att ifrågasätta sanningshalten i det hon berättar.
          </note>
          <note>
            Vi har en mycket allvarlig situation i Sverige i dag vad gäller
            flyktinginvandringen. Våra asylsystem är väldigt hårt belastade.
            Dessa frågor är föremål för mycket intensiv dialog mellan regering
            och riksdag om hur vi på bästa sätt ska lösa problemen.
          </note>
          <note>
            Jag kan, som sagt, inte gå närmare in på det här enskilda fallet
            utan frågan får belysas i de sammanhang där vi diskuterar asyl-
            och migrationspolitiken. Stämmer det som Lena Liljeroth säger
            är det naturligtvis en väckarklocka för oss alla.
          </note>
          <note type="speaker">
            Anf. 15 LENA ADELSOHN LILJEROTH (m):
          </note>
          <note>
            Fru talman! Jag får tacka för svaret. Eftersom jag sitter i den
            tvärpolitiska grupp vi har i riksdagen för en human asyl- och
            flyktingpolitik vet jag också hur läget är. Men jag hoppas att
            Pär Nuder tar med sig frågan för att kontrollera detta med Migrationsverket.
            Vad har det egentligen för beredskap? Vem ska betala för flickorna?
          </note>
          <note>
            Förra gången, och det var inte så väldigt länge sedan det har
            varit flera fall på just Solna kvinnojour, det kan bero på att
            den ligger nära Migrationsverket fick stödpersonerna på jouren
            lägga ut ur egen ficka för mat, kläder och sjukvård åt flickan.
            Eftersom det inte finns något avtal mellan svenska och ryska sjukhus
            handlar det om 1 700 kr bara för att läkaren på Karolinska skulle
            titta på henne. Hon hade knappt kläder på kroppen.
          </note>
          <note>
            Jag vädjar till statsrådet, ta upp den här frågan också!
          </note>
          <note type="speaker">
            Anf. 16 Statsrådet PÄR NUDER (s):
          </note>
          <note>
            Fru talman! Jag lovar verkligen att se till att migrationsminister
            Barbro Holmberg sätter sig in i den här situationen. Är det som
            Lena Adelsohn Liljeroth säger finns det all anledning att ta detta
            på största allvar. På ett eller annat sätt får vi försöka återkoppla
            till riksdagen och frågeställaren.
          </note>
          <note>
            Spridningen av aids
          </note>
          <note type="speaker">
            Anf. 17 AGNE HANSSON (c):
          </note>
          <note>
            Fru talman! Jag vill vända mig till utrikesministern.
          </note>
          <note>
            Det är den internationella aidsdagen på måndag, den 1 december.
            Det känns angeläget att lyfta fram den här frågan med anledning
            av det. Aids är ett av vår tids största problem. Rapporterna duggar
            tätt. Senast i går kom uppgifter om tre miljoner döda, den högsta
            siffran någonsin, 40 miljoner smittade, barn som blir föräldralösa.
            Spridningen bara ökar. Enligt FN:s millenniemål ska vi stoppa
            spridningen till 2015.
          </note>
          <note>
            Min fråga är: Vad har regeringen för strategi för att Sverige
            på bästa sätt ska kunna medverka till att spridningen stoppas?
          </note>
          <note type="speaker">
            Anf. 18 Utrikesminister LAILA FREIVALDS (s):
          </note>
          <note>
            Fru talman! Aidsproblematiken i världen är en av de frågor som
            vi beaktar när vi lägger upp våra planer för humanitär hjälp till
            olika länder, när vi lägger upp våra strategier för utvecklingssamarbete
            med olika delar av världen. Där är just aidsfrågan ofta ganska
            central. Det handlar om att hjälpa till att bygga upp sjukvårdssystem
            för att kunna hjälpa de människor som är smittade. Det handlar
            om att bidra till informationsspridning, till kunskapsökning,
            så att man kan förhindra sjukdomsspridningen, och det handlar
            om utbildningsinsatser.
          </note>
          <note>
            I vårt eget närområde när det till exempel gäller samarbetet
            med Östeuropa, med Ryssland framför allt, är ju en av frågorna
            som vi har fokuserat på just spridningen av smittsamma sjukdomar.
            Aids är en av dem. Där har vi försökt att utveckla särskilda instrument,
            till och med task force , för att hitta effektiva sätt att samarbeta
            för att inte spridningen av farliga sjukdomar ska ske i den utsträckning
            den gör i dag.
          </note>
          <note>
            Jag vill ändå också understryka att på sina håll i världen, till
            och med i Afrika, finns det en del ställen där vi har lyckats
            hejda utvecklingen. Sydafrika är ett sådant exempel. I andra afrikanska
            länder ser det fortfarande väldigt illa ut.
          </note>
          <note type="speaker">
            Anf. 19 AGNE HANSSON (c):
          </note>
          <note>
            Fru talman! Jag tackar för det svaret. Jag tror att den här frågan
            är en av våra viktigaste utvecklingsfrågor, en biståndsfråga.
            Klarar vi inte millenniemålet har vi svårt att klara de övriga.
          </note>
          <note>
            Sverige har som första land i världen också tillsatt en aidsambassadör.
            Här ser ni ett fotografi av honom. Lennarth Hjelmåker heter han.
            Det tycker jag är ett jättebra förslag. Det är viktigt att hans
            arbete ges tyngd och att opinionsbildningen kan öka.
          </note>
          <note>
            Vad har regeringen gett honom för strategi? Är det dags att koppla
            tillbaka även det beslutet till riksdagen för att ge honom ett
            brett uppdrag att arbeta vidare med?
          </note>
          <note type="speaker">
            Anf. 20 Utrikesminister LAILA FREIVALDS (s):
          </note>
          <note>
            Fru talman! Att vi har en ambassadör i den frågan är för att
            få en samordnande funktion för att säkerställa alla de olika beslut
            som vi fattar och de strategier vi lägger upp för olika delar
            av världen. Det behöver finnas en hög kunskapsnivå och en samordning
            av dem.
          </note>
          <note>
            Jag ska fundera över på vilket sätt uppdraget till ambassadören
            kan förankras i riksdagen. Jag kan inte på rak arm komma på på
            vilket sätt det skulle kunna ske. Men det finns säkerligen något
            sätt att göra det på.
          </note>
          <note>
            Tillsättandet av styrelsemedlemmar i statliga företag
          </note>
          <note type="speaker">
            Anf. 21 GÖRAN HÄGGLUND (kd):
          </note>
          <note>
            Fru talman! Det har genomförts granskningar av sammansättningen
            av de olika företags- och myndighetsstyrelserna som regeringen
            utser. Av den granskning som Kristdemokraterna har gjort framgår
            det att i de sju största statliga företagen finns det 121 ordinarie
            ledamöter. Av dem var 44 socialdemokrater eller hemmahörande i
            den sfären. Bara 13 ledamöter hade anknytning till något borgerligt
            parti.
          </note>
          <note>
            I regeringsformen heter det som bekant att man vid tillsättandet
            av statliga tjänster endast ska fästa avseende vid sakliga grunder,
            förtjänst och skicklighet. För den som granskar den här statistiken
            framstår det inte som alldeles självklart att regeringen har följt
            regeringsformens bestämmelser.
          </note>
          <note>
            Min fråga till Pär Nuder blir då: Har regeringen vid tillsättandet
            av styrelseledamöter enbart tittat på det som man ska titta på,
            nämligen förtjänst och skicklighet, eller har man tagit andra
            hänsyn när man har utsett ledamöter?
          </note>
          <note type="speaker">
            Anf. 22 Statsrådet PÄR NUDER (s):
          </note>
          <note>
            Fru talman! Till att börja med, för att illustrera vanskligheten
            i att försöka kartlägga personers politiska hemvist, vill jag
            påpeka att de uppgifter som Kristdemokraterna har tagit fram inte
            stämmer. Det rör sig inte om 22 personer utan det rör sig om 17
            personer med vad man kallar socialdemokratisk bakgrund.
          </note>
          <note>
            Det här är ett sätt att försöka misstänkliggöra regeringens utnämningspolitik.
            Vi fäster inget avseende vid partibok när vi utser statliga styrelser.
            Styrelserna i de statliga bolagen utses utifrån de kvalifikationer
            som krävs för respektive bolag.
          </note>
          <note>
            När det gäller regeringens utnämningspolitik i övrigt, den som
            finns fastställd i regeringsformen vad gäller utnämningar av verkschefer,
            ska regeringen endast utgå från förtjänst och skicklighet.
          </note>
          <note>
            Detta har varit föremål för riksdagens prövning vid snart sagt
            varje riksmöte. Konstitutionsutskottet brukar årligen göra en
            granskning. Resultatet av den granskningen visar att det är förtjänst
            och skicklighet som regeringen använder som måttstock när myndighetschefer
            och verkschefer utses och styrelseposter i statliga bolag tillsätts.
          </note>
          <note type="speaker">
            Anf. 23 GÖRAN HÄGGLUND (kd):
          </note>
          <note>
            Fru talman! Den granskning som vi har gjort är korrekt. Jag tar
            gärna emot synpunkter på den granskning som har gjorts om det
            är så att Socialdemokraterna har synpunkter på den. Men jag förstår
            att resultatet naturligtvis kan upplevas som något besvärande.
            Det får naturligtvis inte vara så att platser tillsätts för att
            belöna personer som står regeringen nära. Det är inte avsikten
            med de platserna.
          </note>
          <note>
            I den mån det ska förekomma politiker kanske det ska göra det
            i en del styrelser som har särskilda skäl, till exempel systembolag
            i fråga om vin och sprit och där det är fråga om särskilda roller.
            För övrigt är det enbart förtjänst och skicklighet som ska gälla.
          </note>
          <note>
            Utifrån den statistik vi har tagit fram har det visat sig att
            det finns tre och en halv gånger fler socialdemokrater eller personer
            från den socialdemokratiska sfären än sådana som kan betecknas
            som borgerliga. Jag tror inte att kompetensen är så fördelad i
            landet att socialdemokrater per definition är tre och en halv
            gånger mer kompetenta än borgerliga politiker. Här tror jag att
            det ligger andra saker i botten.
          </note>
          <note type="speaker">
            Anf. 24 Statsrådet PÄR NUDER (s):
          </note>
          <note>
            Fru talman! Vi fäster ingen vikt vid partibok. Vi fäster ingen
            vikt vid det faktum att ordföranden i Sveaskog en gång i tiden
            har varit centerpartistisk partiombudsman. Vi fäster inget avseende
            vid att ordföranden i allas vårt SJ har varit ordförande för Moderata
            samlingspartiet. Vi fäster inget avseende vid att ordföranden
            i Sveriges största bolag alla kategorier, Vattenfall, har en bakgrund
            som ordförande i Fria Moderata Studentförbundet.
          </note>
          <note>
            Vi fäster avseende endast vid det som gäller, nämligen förtjänst
            och skicklighet och vad som är bäst för respektive verksamhet.
          </note>
          <note>
            Arbetslösheten
          </note>
          <note type="speaker">
            Anf. 25 ANA MARIA NARTI (fp):
          </note>
          <note>
            Fru talman! Min fråga vänder sig till statsrådet Hans Karlsson.
          </note>
          <note>
            Förra veckan kommenterades det faktum att de särskilda insatser
            som hade genomförts på orter där mycket folk hade blivit avskedade
            inte har gett resultat. Anders L Johansson, AMS generaldirektör,
            hade en mycket intressant kommentar till detta. Han sade att det
            bästa sättet att få jobb är att söka jobb. Det var en stor nyhet!
            Sedan kom han med förslaget att många datorer ska köpas in till
            arbetsförmedlingarna.
          </note>
          <note>
            Vore det inte bättre att avlasta arbetsgivare från en del byråkrati
            och onödiga bördor så att det blir lättare att anställa folk än
            det är i dag?
          </note>
          <note type="speaker">
            Anf. 26 Statsrådet HANS KARLSSON (s):
          </note>
          <note>
            Fru talman! Om jag uppfattade Ana Maria Narti rätt var frågan
            på vilket sätt i övrigt som regeringen ska underlätta för arbetsgivare
            att anställa flera. Var det rätt uppfattat?
          </note>
          <note>
            Vi upplever inte att det finns några stora formella hinder av
            den typ Ana Maria Narti möjligen åsyftar för arbetsgivarna att
            anställa, till exempel arbetsrättslagstiftningen.
          </note>
          <note>
            Däremot har vi en vikande konjunktur och en svag efterfrågan
            på arbetskraft. Det är naturligtvis det största hindret för fler
            att bli anställda.
          </note>
          <note type="speaker">
            Anf. 27 ANA MARIA NARTI (fp):
          </note>
          <note>
            Fru talman! Vi vet att situationen på arbetsmarknaden är långt
            ifrån tillfredsställande. I denna situation kommer krav från AMS
            på 2 extra miljarder. Vi har bevis inte bara i de särskilda insatserna
            på orter med stora avskedanden utan också i många rapporter från
            IFAU och andra instanser att de arbetsmarknadsåtgärderna är tvivelaktiga.
            Skulle det inte vara bättre att ta bort till exempel en del av
            den onödiga byråkratin som belastar småföretagare så mycket?
          </note>
          <note type="speaker">
            Anf. 28 Statsrådet HANS KARLSSON (s):
          </note>
          <note>
            Fru talman! De arbetsmarknadspolitiska insatsprogrammen är långt
            ifrån onödiga. De är ändamålsenliga och stödjande för de personer
            som i väntan på ett arbete behöver förkovra sig med hjälp av en
            arbetsmarknadspolitisk utbildning eller på annat sätt undgå att
            bli passiviserade under sin arbetslöshetsperiod.
          </note>
          <note>
            Däremot ska vi hela tiden vara noga med att inte ha människor
            i åtgärder längre än vad som absolut är nödvändigt. Det finns
            också en risk för att sökaktiviteten, benägenheten att söka jobb,
            går ned under tiden. Därför ska det vägas av. Just nu uppstår
            en risk att många människor riskerar att bli utslagna från arbetsmarknaden
            för gott om de inte får ta del av bra arbetsmarknadspolitiska
            åtgärder i form av till exempel utbildning.
          </note>
          <note>
            Därför är det min och regeringens bedömning att vi behöver öka
            på antalet åtgärder under tiden vi väntar på en konjunkturuppgång.
          </note>
          <note>
            Folkomröstning om EU:s konstitution
          </note>
          <note type="speaker">
            Anf. 29 PETER ERIKSSON (mp):
          </note>
          <note>
            Fru talman! Jag skulle vilja ställa en fråga till utrikesminister
            Laila Freivalds. Den handlar om EU:s konstitution.
          </note>
          <note>
            Det pågår förhandlingar om en gemensam konstitution inom EU med
            alla de 25 länderna. Den kommer med all säkerhet att i stor utsträckning
            påverka oss. Den kommer att förändra maktsituationen och förhållandet
            mellan de nationella parlamenten Sveriges riksdag och andra parlament
            och EU:s institutioner.
          </note>
          <note>
            I många av dessa länder har man redan i dag bestämt sig för att
            man kommer att ordna folkomröstningar för att skapa en demokratisk
            folklig legitimitet. I några andra kommer man att ha nationella
            parlamentsval som ett alternativ därför att det passar väl in
            i den strukturen.
          </note>
          <note>
            Som jag förstår den svenska regeringens hållning planeras varken
            en folkomröstning eller ett parlamentsval i Sverige för att skapa
            en demokratisk legitimitet. Hur tänker Laila Freivalds skapa en
            folklig legitimitet för den nya konstitutionen?
          </note>
          <note type="speaker">
            Anf. 30 Utrikesminister LAILA FREIVALDS (s):
          </note>
          <note>
            Fru talman! Jag ska korrigera uppgiften om hur många länder som
            tänker folkomrösta om den nya konstitutionen. Det finns några
            som kommer att göra det enligt den ordning som gäller i de länderna.
            Men i 19 av de 25 länderna kommer det inte att ske. Flertalet
            länder anser inte att man måste eller ska folkomrösta.
          </note>
          <note>
            I Sverige anser vi att riksdagen har folklig legitimitet. Peter
            Eriksson sitter på ett mandat, det vill säga han har blivit vald
            av svenska folket för att vara den som ska ta ställning i frågor
            som gäller hur vi agerar i EU.
          </note>
          <note>
            Jag vill göra en korrigering av den bild Peter Eriksson ger,
            nämligen att det skulle vara fråga om en stor förändring av maktbalansen
            som sker i det förslag till en ny konstitution som finns. Så är
            det inte. Det handlar framför allt om att ett tiotal olika dokument,
            som ger en oöverskådlig bild av vad EU är, samlas till ett dokument
            så att man ska förstå vad EU är. På vissa mindre ställen sker
            det förändringar i sak. Det är ingenting revolutionerande men
            däremot väldigt bra för att folk ska förstå vad EU är.
          </note>
          <note type="speaker">
            Anf. 31 PETER ERIKSSON (mp):
          </note>
          <note>
            Fru talman! Planerna är att EU för första gången ska få en konstitution.
            Det innebär också att Sverige får en ny grundlag. Om man menar
            att det inte har någon betydelse är man ute på farligt vatten.
            Det här är en fråga som det rimligen bör skapas en demokratisk
            legitimitet kring.
          </note>
          <note>
            Jag känner till bara två bra exempel på detta, nämligen att man
            faktiskt debatterar frågan inför riksdagsval. Då skulle vi ha
            gjort det 2002. Vad jag vet hade varken Laila Freivalds, jag,
            Göran Persson, Marita eller Pär någon ordentlig diskussion om
            den nya konstitutionen eftersom den inte fanns då. Om vi säger
            att vi inte ska ha någon folkomröstning, säger Laila Freivalds
            att svenska folket inte ska bekymra sig, det ska inte bry sig
            i frågan och man kommer inte att ha någon möjlighet att påverka.
          </note>
          <note>
            Jag tycker inte att det räcker som grund för en demokratisk debatt
            och ett demokratiskt beslutsfattande i så viktiga frågor.
          </note>
          <note type="speaker">
            Anf. 32 Utrikesminister LAILA FREIVALDS (s):
          </note>
          <note>
            Fru talman! Jag tycker visst att svenska folket ska intressera
            sig för det nya förslaget till konstitution. Det är bakgrunden
            till att vi har tillsatt en särskild kommitté, som har arbetat
            i över ett år och kommer att fortsätta att arbeta med att sprida
            information och stimulera till debatt. Jag har blivit uppvaktad
            och fått en hel cd med svenska folkets synpunkter på vilka förändringar
            man skulle vilja ha i EU-arbetet. Vi har tagit dem till oss. Den
            svenska positionen överensstämmer väldigt väl med vad svenska
            folket tycker.
          </note>
          <note>
            Jag måste fortfarande tillbakavisa påståendet att det faktum
            att vi inte har folkomröstning skulle vara en inställning från
            majoriteten i riksdagen, att den nya konstitutionen inte har någon
            betydelse. Jag tror att den har stor betydelse, framför allt genom
            att göra det tydligt vad EU är, hur EU arbetar och hur man kan
            påverka EU i dess beslutsfattande, till exempel en större öppenhet
            kring beslutsfattandet.
          </note>
          <note>
            På det planet har den nya konstitutionen en mycket stor betydelse.
            Men den har marginell betydelse när det handlar om att man gör
            förändringar i maktstrukturerna.
          </note>
          <note>
            Peter Eriksson för fram en bild som inte är sanningsenlig. Den
            här uppfattningen talar inte bara jag för, utan majoriteten i
            riksdagen.
          </note>
          <note>
            Skolans arbete mot främlingsfientlighet
          </note>
          <note type="speaker">
            Anf. 33 LENNART AXELSSON (s):
          </note>
          <note>
            Fru talman! Min fråga riktar sig till statsrådet Lena Hallengren.
          </note>
          <note>
            Jag har under två veckor haft förmånen att ha en elev från nionde
            klass på Karlsängsskolan i Nora som prao. Hon heter Janna Dyst
            och finns nu uppe på åhörarläktaren.
          </note>
          <note>
            Småstadsidyllen Nora, som även är min hemstad, har vid två tillfällen
            kränkts av olagliga demonstrationer genomförda av nazistiska grupperingar.
            På Karlsängsskolan har man sedan den första kränkningen arbetat
            aktivt och väldigt framgångsrikt med att försöka ge eleverna en
            god människosyn, en människosyn där man betonar allas lika värde
            och tar avstånd från främlingsfientlighet och rasism. Skolans
            arbete har gjort att hela samhället nu för ett positivt samtal
            om dessa frågor.
          </note>
          <note>
            Min och Jannas fråga till statsrådet Lena Hallengren är på vilket
            sätt hon är beredd att stötta kommunerna så att man i skolor och
            förskolor ännu effektivare kan vaccinera våra barn och ungdomar
            mot påverkan från främlingsfientliga och rasistiska ideologier.
          </note>
          <note type="speaker">
            Anf. 34 Statsrådet LENA HALLENGREN (s):
          </note>
          <note>
            Fru talman! Uppenbarligen har man i Nora gjort ett väldigt gott
            arbete. Jag förutsätter att man följer läroplanen och de intentioner
            som finns i den också i andra kommuner.
          </note>
          <note>
            Det finns naturligtvis stöd att få från Allmänna arvsfonden och
            från olika ungdomsorganisationer, som man kan samarbeta med. Huvudsaken
            är att det handlar om en insikt om vilka attityder och värderingar
            som ska spegla den skola som barn och ungdomar går i och möts
            i och att de där får mötesplatser för att skaffa sig de värderingar
            som vi önskar att barn och ungdomar ska ha.
          </note>
          <note type="speaker">
            Anf. 35 LENNART AXELSSON (s):
          </note>
          <note>
            Fru talman! Jag anser att det här är en helt avgörande fråga
            för demokratin och våra möjligheter att forma ett solidariskt
            samhälle även framöver.
          </note>
          <note>
            Jag har läst presentationen av Lena Hallengren på regeringens
            hemsida, och där kan man läsa: Jag vill ha ett samhälle och ett
            lärande där ingen lämnas utanför. Jag tycker att det känns tryggt.
          </note>
          <note>
            Vi måste alla tillsammans med alla andra goda krafter se till
            att våra barn och ungdomar får samma inställning som statsrådet.
          </note>
          <note type="speaker">
            Anf. 36 Statsrådet LENA HALLENGREN (s):
          </note>
          <note>
            Fru talman! Jag vet inte om jag har någon ytterligare kommentar,
            förutom att hela skolväsendets och utbildningssystemets ansvar
            naturligtvis inte är någonting som löses i gymnasieskolan eller
            i en viss årskurs, utan det är någonting som måste prägla allt
            det arbete som bedrivs inom utbildningsväsendet, från förskolan
            och upp till och med vuxenutbildningen. Jag hoppas och tror att
            den läroplan som finns följs. Det borde vara en god grund att
            stå på.
          </note>
          <note>
            Löntagarnas inflytande över arbetstiden
          </note>
          <note type="speaker">
            Anf. 37 ROSSANA DINAMARCA (v):
          </note>
          <note>
            Fru talman! Saab och GM i Trollhättan har presenterat ett åtgärdspaket
            för de fackliga organisationerna, ett paket som består av 25 förslag
            för att, som ledningen kallar det, göra Saab mer konkurrenskraftigt.
          </note>
          <note>
            Företaget vill höja närvaron på arbetsplatsen och föreslår därför
            att man ska kräva läkarintyg från första sjukdagen. Vidare vill
            Saab ställa hårdare övertidskrav på sina anställda, dels att de
            ska vara skyldiga att arbeta minst tio lördagar per år, dels att
            de ska vara skyldiga att jobba övertid i anslutning till arbetet
            om företaget så önskar. På listan över åtgärder finns också önskemål
            om att flytta lunchtiderna för de anställda när företaget så önskar.
            Man har också förslag på hur man kan göra det enklare att avskeda
            personal.
          </note>
          <note>
            Jag vill nu fråga Hans Karlsson hur han ser på det här och om
            han kommer att lägga fram förslag som stärker löntagarnas inflytande
            över bland annat arbetstidens förläggning.
          </note>
          <note type="speaker">
            Anf. 38 Statsrådet HANS KARLSSON (s):
          </note>
          <note>
            Fru talman! Som Rossana Dinamarca säkert förstår känner jag inte
            till förhållandena i Trollhättan. Jag förutsätter att de fackliga
            organisationerna tillsammans med arbetsgivarna hanterar den förhandlingen.
          </note>
          <note>
            Vad gäller regeringens planer avseende arbetstiden och löntagarnas
            inflytande över arbetstiden är det bland annat en del av överenskommelsen
            mellan Vänsterpartiet, Miljöpartiet och regeringen, där vi har
            förbundit oss att tillsammans återkomma med förslag om just detta
            att stärka löntagarnas inflytande över arbetstiden. I regeringen
            har vi inte ändrat uppfattning, utan vi avser att fullfölja det.
          </note>
          <note type="speaker">
            Anf. 39 ROSSANA DINAMARCA (v):
          </note>
          <note>
            Fru talman! Det här kommer att leda till en central förhandling,
            så det kommer inte att ske bara på lokal nivå.
          </note>
          <note>
            Det är inte bara för att jag är från Trollhättan som jag ställer
            frågan och tycker att den är angelägen, utan det är också för
            att de arbetsrättsliga frågorna ofta är föremål för diskussion
            i tillväxtdebatten något som jag kan tycka är lite oroande. Även
            om jag tycker att tillväxt kan vara viktigt får det inte ske på
            bekostnad av en urholkad arbetsrätt. Jag hoppas att vi snart kan
            se ett förslag som stärker löntagarnas inflytande.
          </note>
          <note type="speaker">
            Anf. 40 Statsrådet HANS KARLSSON (s):
          </note>
          <note>
            Fru talman! Jag har inga svårigheter att instämma med Rossana
            i fråga om behovet av en starkare arbetsrätt. Med min egen bakgrund
            har jag ingen som helst känsla för om man på något sätt skulle
            försvaga löntagarnas ställning i arbetslivet snarare tvärtom.
            Vi förbereder också förslag i den delen, inte minst när det gäller
            föräldralediga och det missgynnande som många utsätts för i just
            föräldrarollen på arbetsmarknaden. Det ligger nog närmast i regeringens
            planer att återkomma med en proposition i den delen till riksdagen.
          </note>
          <note>
            Rehabiliteringsförsäkring
          </note>
          <note type="speaker">
            Anf. 41 DÉSIRÉE PETHRUS ENGSTRÖM (kd):
          </note>
          <note>
            Fru talman! Jag ställer också en fråga till arbetsmarknadsminister
            Hans Karlsson.
          </note>
          <note>
            Inför trycket av ohälsans ökade kostnader har statsminister Göran
            Persson nyligen ställt sig positiv till att se över socialförsäkringarna.
            Det är bra. Men den här frågan hänger intimt samman med rehabiliteringsfrågan,
            arbetsgivarna och individen på arbetsmarknaden.
          </note>
          <note>
            Vad händer alla sjukskrivna när arbetsgivaren har uttömt sina
            rehabiliteringsresurser och då samhällets stödsystem ska komplettera
            arbetsgivarnas rehabiliteringsarbete? Då behövs ofta en speciell
            kompetens, särskilt för dem som är långtidssjuka.
          </note>
          <note>
            Kristdemokraternas förslag om en ny, självständig rehabiliteringsförsäkring
            ger en aktör ansvaret för att samordna insatserna runt individen.
            I stället för den finansiella samordningen, som handlar om flera
            olika aktörer och ett ganska krångligt system för samordning,
            tycker vi att en försäkringskasseorganisation ska få huvudansvaret
            och resurser för snabba insatser.
          </note>
          <note>
            Vi hade hoppats att ni skulle kunna vara intresserade av det
            här förslaget, som har utretts av Gerhard Larsson. Det är redan
            utrett och remissbehandlat.
          </note>
          <note>
            Min fråga till arbetsmarknadsministern är: Är du beredd att överväga
            en rehabiliteringsförsäkring enligt den modell som jag här har
            nämnt?
          </note>
          <note type="speaker">
            Anf. 42 Statsrådet HANS KARLSSON (s):
          </note>
          <note>
            Fru talman! Det raka svaret är nej. Det är inte regeringens avsikt
            för närvarande att utforma en särskild rehabiliteringsförsäkring.
            Vi tror inte att det är en ny försäkring som behövs. Vi tror att
            det behövs förbättringar i de försäkringar vi redan har, som kanske
            är mer ändamålsenliga men med ungefär samma syfte som riksdagsledamoten
            Pethrus Engström nu föreslår.
          </note>
          <note>
            Det sker bland annat en remissbehandling just nu av ett förslag
            från Riksförsäkringsverket och AMS, som tar sikte på att stärka
            rehabiliteringen för de personer som har en anställning, som är
            långtidssjukskrivna men som inte kan komma tillbaka till sin gamla
            arbetsgivare.
          </note>
          <note>
            Det behövs mera samordning och framför allt resurser för att
            hjälpa de människorna. Vi är delvis inne på samma linje.
          </note>
          <note type="speaker">
            Anf. 43 DÉSIRÉE PETHRUS ENGSTRÖM (kd):
          </note>
          <note>
            Fru talman! Det är svårt för många arbetsgivare att ta över det
            här ansvaret, att jobba med missbruksvård, snabba operationer
            och psykiatriska problem. Därför behövs det komplement som andra
            aktörer har på den här marknaden.
          </note>
          <note>
            Jag vet att man i socialförsäkringsutskottet har sagt att regeringen
            ställer sig positiv till att titta på möjligheten att införa en
            sådan här försäkring. Därför blir jag lite förvånad över att arbetsmarknadsministern
            ställer sig så negativ till att överväga det här förslaget. Jag
            hoppas förstås att du i framtiden ändå kan tänka dig att se det
            här, eftersom det är mer kostnadseffektivt när det ligger utanför
            statsbudgeten. Det blir en mycket bättre finansiering. En satsad
            krona ger ju nio tillbaka, som den här utredningen har visat.
            Jag hoppas att ministern är beredd att överväga frågan igen.
          </note>
          <note type="speaker">
            Anf. 44 Statsrådet HANS KARLSSON (s):
          </note>
          <note>
            Fru talman! Jag instämmer gärna i att det finns ett problem för
            vissa arbetsgivare med att fullfölja rehabiliteringen därför att
            det helt enkelt inte finns arbetsuppgifter som är lämpliga för
            vissa personer som har varit sjukskrivna länge.
          </note>
          <note>
            Vi söker efter lösningar för att underlätta detta. Man måste
            väga en sådan här förändring mot just den skyldighet som alla
            arbetsgivare har att faktiskt hjälpa till att rehabilitera människor,
            så att de kan komma tillbaka till den egna arbetsplatsen. Vi kommer
            att återkomma med förslag framdeles som tar sikte på att stärka
            just de personer som inte kan komma tillbaka till sin gamla arbetsplats.
            Som jag sade ser vi inte direkt just en rehabiliteringsförsäkring
            men åtgärder som på motsvarande sätt ska underlätta för de här
            människorna.
          </note>
          <note>
            Kultursponsring
          </note>
          <note type="speaker">
            Anf. 45 ROGER TIEFENSEE (c):
          </note>
          <note>
            Fru talman! Jag vill rikta min fråga till kulturministern. Den
            gäller kultursponsring.
          </note>
          <note>
            För ungefär ett och ett halvt år sedan gav ett enigt skatteutskott
            ett uppdrag till regeringen om att se över reglerna kring sponsring.
            Bakgrunden var två regeringsrättsdomar där man hade bedömt avdragsyrkanden
            kring sponsorbidrag och enbart godkänt sådana avdrag där det var
            en direkt koppling eller en direkt motprestation. Man pratar om
            representation, konferensrum, biljetter och sådant. Däremot godkände
            man inte avdrag när det var indirekta kopplingar, alltså goodwillvärden.
          </note>
          <note>
            Det här blir negativt för kulturen, och det har blivit en praxis
            som är negativ för kultursponsring. Då är min fråga till kulturministern:
            Vad händer med utredningen, och när kan vi förvänta oss några
            förslag från regeringen som är positiva och inte missgynnar kultursponsring?
          </note>
          <note type="speaker">
            Anf. 46 Kulturminister MARITA ULVSKOG (s):
          </note>
          <note>
            Fru talman! Det pågår en utredning i Finansdepartementet om kultursponsring.
            Jag kan inte på rak arm säga när den ska vara klar, men det ligger
            sannolikt inte särskilt långt fram i tiden. Samtidigt vill jag
            gärna understryka att jag tror att det absolut avgörande för kulturen
            är att vi har en kraftfull offentlig finansiering.
          </note>
          <note>
            Från Kulturdepartementets sida har vi valt att i våra instruktioner,
            våra regleringsbrev till mottagarna av statliga medel, formulera
            ett slags policy när det gäller kultursponsringen. Vi tycker att
            det är viktigt att man inte gör sig beroende av kultursponsring
            för den grundläggande verksamheten, den permanenta basverksamheten.
            Dessutom är det viktigt att man varje år redovisar för regeringen
            vilken typ av sponsringssamarbete som förekommer.
          </note>
          <note>
            Jag tycker för övrigt att lågkonjunkturen har visat osäkerheten
            i kultursponsringen. När det är dåliga tider släpper sponsorerna
            sina åtaganden också på kulturområdet. Det understryker vikten
            av att vi har en kraftfull offentlig finansiering av kulturen.
          </note>
          <note type="speaker">
            Anf. 47 ROGER TIEFENSEE (c):
          </note>
          <note>
            Fru talman! Tack för svaret! Jag ser inget motsatsförhållande
            mellan kultursponsring och offentlig finansiering. Det är viktigt
            att det finns en stark offentlig finansiering i grunden.
          </note>
          <note>
            Om jag har uppfattat det rätt sade finansminister Bosse Ringholm
            att det här förslaget skulle ha kommit redan i början av det här
            året. Därför kvarstår frågan: Vad händer?
          </note>
          <note>
            Jag tror att alla möten och alla samarbeten mellan kulturliv
            och näringsliv är bra. Det kan vitalisera både kulturlivet och
            näringslivet. Min fråga är då om kulturministern vet om man särskilt
            tittar på möjligheten att göra avdrag också för sådant som skapar
            goodwill, inte bara för det som innebär en direkt motprestation.
            Reklamskyltar fungerar på idrottsarenor, men de fungerar sämre
            på museer, konserthallar och teatrar.
          </note>
          <note>
            Min fråga är: Tittar man inom Regeringskansliet på just möjligheten
            att göra avdrag för imageskapande sponsringssamarbete?
          </note>
          <note type="speaker">
            Anf. 48 Kulturminister MARITA ULVSKOG (s):
          </note>
          <note>
            Fru talman! Jag har ingen insyn i det pågående utredningsarbetet,
            lika lite som finansministern har det. Vi utgår från att vi får
            ett bra och heltäckande förslag från utredningen när den är klar.
            Samtidigt vill jag säga: Jo, det är viktigt med kultursponsring
            så länge den inte tar över och tränger undan en stadig offentlig
            finansiering.
          </note>
          <note>
            Väldigt många företag som ägnar sig åt kultursponsring och som
            gör det uthålligt hävdar det gäller till exempel sponsringschefen
            på Volvo att det är inga som helst problem att bedriva kultursponsring
            med de regler som gäller i dag. Det kan naturligtvis vara olika
            för olika typer av företag, men det är också viktigt med det kunskaps-
            och erfarenhetsutbyte som företagen själva ägnar sig åt på det
            här området. Kultursponsring i den form som de bedriver fungerar
            uppenbarligen med dagens regelverk.
          </note>
          <note>
            Ansvaret för offer för människosmuggling
          </note>
          <note type="speaker">
            Anf. 49 HILLEVI ENGSTRÖM (m):
          </note>
          <note>
            Fru talman! Jag har en fråga med anledning av regeringens proposition
            som handlar om människosmugglig.
          </note>
          <note>
            Filmen Lilja 4-ever har de flesta av oss i den här kammaren,
            och även de på läktaren, säkert sett.
          </note>
          <note>
            Det som slår mig när jag läser propositionen är att regeringen
            föreslår att man ska kunna få ett tidsbegränsat uppehållstillstånd
            om man medverkar i polisens förundersökningar och i rättegången.
            Man kan då tänka på Lilja 4-ever . Lilja kom hit till Sverige
            och var offer för människohandel. Hon blev våldtagen, hotad och
            misshandlad. Hade det inte, om hon hade varit med i förundersökning
            och rättegång, varit rimligt att hon hade fått permanent uppehållstillstånd
            i stället för det tidsbegränsade uppehållstillstånd som regeringen
            föreslår i propositionen?
          </note>
          <note>
            Detta vill jag fråga Pär Nuder om.
          </note>
          <note type="speaker">
            Anf. 50 Statsrådet PÄR NUDER (s):
          </note>
          <note>
            Fru talman! Jag måste erkänna att det här är en fråga som justitieministern
            närmast är rätt person att besvara. Jag vågar inte gå in i detalj
            på de bakomliggande motiven till det förslaget, så jag uppmanar
            frågeställaren att endera genom en enkel fråga eller genom en
            interpellation rikta frågan till det statsråd som har ansvar för
            frågan.
          </note>
          <note>
            Av hänsyn till riksdagen vill jag inte säga något. Det vore fel
            av mig att försöka ge mig in på att besvara någonting så detaljrikt
            som just det här.
          </note>
          <note>
            Komvux efter gymnasiestudier
          </note>
          <note type="speaker">
            Anf. 51 AXEL DARVIK (fp):
          </note>
          <note>
            Fru talman! I dag snackas det mycket bland gymnasister om ett
            komvuxår efter det att de har avslutat sina gymnasiestudier. Ibland
            talas det till och med om ett fjärde år i gymnasieskolan. Detta
            är någonting som har blivit väldigt olyckligt, eftersom det innebär
            ett slöseri både med gymnasisternas tid och med pengar, naturligtvis.
          </note>
          <note>
            I en färsk rapport från det välfärdspolitiska rådet pekar man
            också på att den ekonomiska avkastningen är mycket låg inom vuxenutbildningen.
            Vad som gör det ännu sämre är naturligtvis att man, i och med
            att så många gymnasister går på komvux, tränger undan andra som
            kanske skulle behöva vuxenutbildningen. Därför skulle jag vilja
            fråga statsrådet Hallengren vad hon vill göra för att inte en
            massa gymnasister ska fastna i komvux innan de kan komma vidare
            till högskola och universitet.
          </note>
          <note type="speaker">
            Anf. 52 Statsrådet LENA HALLENGREN (s):
          </note>
          <note>
            Fru talman! Jag får tacka Axel Darvik för att han lyfter fram
            frågan och för att han gör det ur det perspektiv som han gör.
            Många gånger lyfts den här frågan fram just som en möjlighet för
            alla som lämnar gymnasiet att gå ett fjärde år. Jag delar Axel
            Darviks uppfattning att det är väldigt olyckligt för den enskilde
            som försenar sina studier. Det kostar i studielån. Och det tar
            tid innan man kommer ut på arbetsmarknaden, vilket har tillväxtpolitiska
            effekter.
          </note>
          <note>
            Vid årsskiftet förändrades förordningen för vuxenutbildning.
            När det är många sökande har vi en särskild prioriteringsordning.
            Den som har lägst utbildning står först i tur, vilket är väldigt
            rimligt.
          </note>
          <note>
            Det är någonting som har fått många som vill konkurrenskomplettera,
            som man säger, att hamna sist i kön. Men vi kan inte bara bromsa
            möjligheterna att läsa på komvux och inom vuxenutbildningen. Vi
            har en tillträdesutredning som ska återkomma i vår. Den ska se
            över hur vi kan öka möjligheterna till direktövergång, hur vi
            ska göra det lite enklare för dem som vill gå direkt från gymnasieskola
            till högskola och universitet. I dag blir det en ond spiral. Man
            börjar komplettera sina betyg för att kunna konkurrera med dem
            som redan har höjt sina betyg. Det gäller både att begränsa möjligheterna
            på komvux och att öka möjligheterna att komma in på högskolan.
          </note>
          <note type="speaker">
            Anf. 53 AXEL DARVIK (fp):
          </note>
          <note>
            Fru talman! Jag delar statsrådets uppfattning. När man pratar
            med gymnasister märker man att de upplever det som ett stort problem.
            Betygskraven för att komma in på universitetsutbildningar har
            ökat.
          </note>
          <note>
            Det är naturligtvis bra om man kan snabba upp hela processen
            så att man inte behöver fastna på det här sättet. Jag skulle vilja
            fråga statsrådet om man inte skulle kunna se över systemet med
            olika kvotgrupper som premierar en del som har befunnit sig utanför.
            Det missgynnar dem som snabbt vill gå vidare i sina studier. Sveriges
            universitetsstuderande är i dag bland de äldsta sett som grupp.
            Det är väl inte bara positivt. Det är väl också ett tecken på
            att det tyvärr är svårt för många unga att komma in i universitetsvärlden.
          </note>
          <note type="speaker">
            Anf. 54 Statsrådet LENA HALLENGREN (s):
          </note>
          <note>
            Fru talman! Varje högskola avgör vilka kvoter, förkunskapskrav
            och eventuella preparandkurser de ska erbjuda studenterna. Den
            tillträdesutredning som jag nyss nämnde leds av Lars Lustig och
            ska lämnas i vår. Den ska titta just på möjligheterna att öka
            direktövergången från gymnasium till högskola. Det handlar om
            att med omsorg och omtanke om den enskilde unge studenten låta
            denne gå snabbare genom utbildningssystemet. Men det är faktiskt
            också ett sätt att värna vuxenutbildningen och se till att det
            är en utbildning som ger en andra chans till vuxna som är i behov
            av den.
          </note>
          <note>
            Vi ska ha en vuxenutbildning som inte huvudsakligen fylls av
            ganska studiemotiverade 19-åringar som går direkt från gymnasieskolan.
            Det är viktigt att vi talar om båda grupperna på en gång. Vi får
            föra en ny diskussion i vår när utredningen kommer. Jag hoppas
            att den lägger bra förslag som gör att vi kan komma åtminstone
            en bit från problemet.
          </note>
          <note>
            Skatternas inverkan på tillväxten
          </note>
          <note type="speaker">
            Anf. 55 MARIE ENGSTRÖM (v):
          </note>
          <note>
            Fru talman! Jag vill vända mig till statsrådet Pär Nuder. Regeringen
            har bjudit in bland annat parterna på arbetsmarknaden till så
            kallade tillväxtsamtal. Tillväxt är en komplex fråga. Man ska
            samtala om ohälsofrågor, etik i näringslivet, integration och
            skatter. Jag tänkte begränsa mig till skattesidan.
          </note>
          <note>
            För att få företag att växa har man till exempel diskuterat fåmansbolagsregler,
            3:12-reglerna närmare bestämt. Man diskuterar förmögenhetsskatt,
            arvs- och gåvoskatter och annat. Jag skulle vilja fråga Pär Nuder:
            Vilka skatteförändringar tycker regeringen är nödvändiga för att
            vi ska kunna uppnå en hållbar tillväxt?
          </note>
          <note type="speaker">
            Anf. 56 Statsrådet PÄR NUDER (s):
          </note>
          <note>
            Fru talman! Det är riktigt som Marie Engström säger. De samtal
            som regeringen nu för med arbetsmarknadens parter är begränsade
            till sin karaktär. De handlar om ohälsan, integration, skatter
            och etik och moral i näringslivet. Därutöver finns det en mängd
            olika politikområden som bidrar till att skapa tillväxt i samhället.
          </note>
          <note>
            När det gäller skatteproblematiken finns det de som hävdar att
            skatterna har en avgörande betydelse för tillväxten i Sverige.
            Det tror inte regeringen. Regeringen har en uppfattning som är
            betydligt mer komplex till sin natur och mer grundläggande. Tillväxt
            skapas i ett komplicerat förlopp mellan privata och offentliga
            intressen. Men om det finns skatter som i sig är tillväxthämmande
            så ska vi titta på dem.
          </note>
          <note>
            Det intressanta som har inträffat på senare tid är att näringslivet
            som tidigare krävde sänkta skatter det har näringslivet gjort
            så länge vi kan minnas har signalerat att man är beredd att diskutera
            finansieringen av skattesänkningarna. Vi är inte färdiga med samtalen
            än. De pågår för fullt. Vi får se vad resultatet blir.
          </note>
          <note type="speaker">
            Anf. 57 MARIE ENGSTRÖM (v):
          </note>
          <note>
            Fru talman! Statsrådet Pär Nuder och jag har samma uppfattning
            att tillväxt är en komplex fråga. Den innehåller många delar.
            Det var därför jag försökte begränsa mig till skattedelen. Vi
            har så kort tid till att kommunicera så här.
          </note>
          <note>
            När det gäller fåmansbolagsreglerna, de så kallade 3:12-reglerna,
            har regeringen själv haft en utredare som har tittat på det och
            förordat en modell som man vill kalla för BEK-modellen. Där tar
            man mer hänsyn till kapitaltillväxten i företag än man har gjort
            tidigare. Det skulle få små företag att vilja växa. Jag tror personligen
            att detta är en viktig fråga, inte minst regionalpolitiskt. Jag
            skulle vilja ställa den mer precisa frågan: Hur ser statsrådet
            Pär Nuder på den typen av skatteförändring?
          </note>
          <note type="speaker">
            Anf. 58 Statsrådet PÄR NUDER (s):
          </note>
          <note>
            Fru talman! Vi ser positivt på den typen av skatteförändringar.
            Följdriktigt har regeringen och en riksdagsmajoritet, däribland
            Vänsterpartiet och Miljöpartiet, i den senaste statsbudgeten reserverat,
            om jag inte missminner mig, 1 miljard kronor för att just åstadkomma
            förändringar när det gäller så kallade 3:12-regler.
          </note>
          <note>
            Det finns även skäl att genomlysa andra skatter som explicit
            berör de små och medelstora företagen. Över huvud taget tror jag
            att det finns skäl att lyssna än mer på just de små och medelstora
            företagen i den skattepolitiska debatten. Det är där som sysselsättningen
            måste komma för att vi ska klara de välfärdsåtaganden som jag
            tror att Marie Engström och jag är överens om.
          </note>
          <note>
            Statliga företags ansvar för arbetstillfällen
          </note>
          <note type="speaker">
            Anf. 59 INGER LUNDBERG (s):
          </note>
          <note>
            Fru talman! Jag skulle vilja ställa en fråga till statsrådet
            Nuder. I en av morgontidningarnas ekonomibilagor står det att
            svenska utlandsbrev ska sorteras i Danmark. Bakgrunden till det
            lär vara att Posten Arlanda diskuterar att överföra sorteringen
            av brev till länder utanför EU till Danmark. Jag kan inte ärendet,
            och jag utgår ifrån att inte heller statsrådet kan uttala sig
            om ärendet i sig. Men det ligger en viktig principiell fråga i
            det här.
          </note>
          <note>
            Vi kräver att svenska privatägda företag ska slå vakt om jobben
            i Sverige. Det är oerhört viktigt att de statliga företagen går
            före och är väldigt tydliga med att de ska göra vad de kan för
            att slå vakt om, utveckla och stärka jobben i Sverige. Jag hoppas
            att regeringen är beredd att göra det väldigt tydligt. Det kan
            naturligtvis finnas enskilda undantag där det finns väldigt starka
            skäl för att låta en uppgift utföras i annat land.
          </note>
          <note type="speaker">
            Anf. 60 Statsrådet PÄR NUDER (s):
          </note>
          <note>
            Fru talman! Det är riktigt att jag inte närmare känner till det
            här ärendet, men så mycket känner jag till som att det inte är
            en fråga som har varit föremål för vare sig regeringens eller
            Näringsdepartementets behandling. Det är en fråga som är föremål
            för behandling i företaget.
          </note>
          <note>
            I den principiella frågan delar jag Inger Lundbergs uppfattning.
            Det är självklart så att statliga företag har ett ansvar. Samtidigt
            ska vi inte komma bort ifrån det faktum att de verkar på numera
            avreglerade marknader. Det gör att situationen inte är riktigt
            så enkel att man kan kräva att de statliga företagen ska ta ett
            specifikt ansvar. Det är en balansgång. Möjligen är det så att
            vi närmare borde skärskåda avregleringens effekter för att bland
            annat kunna använda statliga bolag som regionalpolitiska instrument.
            Historiskt har de som sådana varit betydelsefulla.
          </note>
          <note type="speaker">
            Anf. 61 INGER LUNDBERG (s):
          </note>
          <note>
            Fru talman! Jag är glad över att statsrådet tar upp behovet av
            att titta på avregleringens effekter. Det finns många människor
            ute i politiska föreningar och i samtal vid kaffebordet på jobbet
            som känner mycket olust över en del förändringar som har skett
            i de statliga företagen. Det är viktigt att vi är tydliga med
            vad som är meningen med företagen. Varför driver vi statliga företag?
            Hur kan de statliga företagen bidra till samhällsnyttan på ett
            så gott sätt som möjligt och genomsyras av tanken att göra bästa
            möjliga för svenska arbetsmarknaden och välfärden i vårt land?
          </note>
          <note>
            Jag är nöjd med det svar jag fick av statsrådet, och jag hoppas
            att också Postens ledning förstår betydelsen av att vara försiktig
            och omtänksam i den här typen av frågor.
          </note>
          <note type="speaker">
            Anf. 62 Statsrådet PÄR NUDER (s):
          </note>
          <note>
            Fru talman! Jag tror att vi är tämligen överens. Men jag vill
            än en gång understryka att vi innan vi pekar finger mot de statliga
            företagen ska se på den bakomliggande förklaringen till deras
            agerande. Det är i många fall avregleringen som gör att de tvingas
            agera på ett visst sätt. Det är nog snarast så att vi ska ta oss
            ännu en funderare på hur avregleringen har slagit.
          </note>
          <note>
            I Sverige är vi nio miljoner invånare på en yta av 450 000 kvadratkilometer.
            De statliga företagen har historiskt haft en väldigt stor betydelse
            för att hålla samman detta vidsträckta, glest befolkade land.
            Som politiska instrument har de naturligtvis varit viktiga. Det
            finns skäl att på nytt ta den diskussionen.
          </note>
          <note>
            Gemensam valdag
          </note>
          <note type="speaker">
            Anf. 63 KENNETH JOHANSSON (c):
          </note>
          <note>
            Fru talman! Av regeringsförklaringen framgår att riksdagens partier
            ska bjudas in till överläggningar om regeringsformen och en översyn
            av demokratins spelregler. Det är bra. Jag och Centerpartiet undrar
            nu: När påbörjas arbetet?
          </note>
          <note>
            Själv ingick jag i 1999 års författningsutredning. Direktiven
            var ett hopplock. En viktig fråga var frågan om den gemensamma
            valdagen. Jag är för en delad valdag mellan riksdags- respektive
            kommunval, och det är också Centerpartiets uppfattning. Vi menar
            att det finns många fördelar med detta, till exempel att stärka
            den lokala demokratin, att få ökad delaktighet och ökat engagemang
            och att ge de lokala frågorna en större tyngd.
          </note>
          <note>
            Jag vill alltså ställa frågan: När påbörjas översynen? Jag önskar
            också få en bekräftelse av statsrådet Nuder på att han liksom
            jag anser att den gemensamma valdagen åter bör belysas i det sammanhanget.
          </note>
          <note type="speaker">
            Anf. 64 Statsrådet PÄR NUDER (s):
          </note>
          <note>
            Fru talman! Svaret på den första frågan är att inbjudan till
            riksdagens partier kommer att skickas ut inom kort och att vi
            räknar med att påbörja samtalen efter helgerna, någon gång i mitten
            av januari.
          </note>
          <note>
            När det gäller sakfrågan om den gemensamma valdagen får Centerpartiet
            och Kenneth Johansson i dessa samtal framföra att man vill att
            den frågan ska vara föremål för översyn.
          </note>
          <note>
            För egen del och å regeringens och det socialdemokratiska partiets
            vägnar kan jag säga att vi är starka anhängare av den gemensamma
            valdagen.
          </note>
          <note>
            Jag var i går i Norge, och där berättade de om det låga valdeltagandet
            i det senaste kommunalvalet. De berättade att de lokala frågorna
            ingalunda hade fått det utrymme i den allmänna debatten som man
            vill åstadkomma genom att skilja valdagarna. Tvärtom var det en
            traditionell valrörelse där partiledarna turnerade runt, och det
            blev i grund och botten en opinionsundersökning med väldigt dåligt
            valdeltagande.
          </note>
          <note>
            Vi ska slå vakt om den gemensamma valdagen, för den leder till
            högt valdeltagande. Röstsplittringen visar dessutom att medborgarna
            är vuxna nog att ta olika valsedlar i de olika valen på en och
            samma gång.
          </note>
          <note type="speaker">
            Anf. 65 KENNETH JOHANSSON (c):
          </note>
          <note>
            Fru talman! Det var ett bra besked att inbjudan kommer inom kort.
            Vi ska ta med oss våra krav och diskutera dem i det sammanhanget.
          </note>
          <note>
            Jag deltog också vid studiebesöket i Norge. Men man behöver inte
            åka längre än till Orsa. Orsa kommun hade i mars ett extraval
            som pekar på just det jag försöker beskriva, nämligen att detta
            väcker väldigt mycket av engagemang och intresse för de lokala
            frågorna. Vi fick ett högt valdeltagande. Det kan vara ett nog
            så bra exempel på ett lyckat sammanhang när det gäller att få
            fram de kommunala frågorna.
          </note>
          <note>
            Det finns också studier, till exempel de som 1999 års författningsutredning
            gjorde, där man ser positiva exempel på högt valdeltagande från
            Frankrike, Portugal och Österrike.
          </note>
          <note>
            Det finns två sidor av det här. Men det som jag tycker är angeläget
            är att det tilltänkta utredningsarbetet får belysa frågan.
          </note>
          <note type="speaker">
            Anf. 66 Statsrådet PÄR NUDER (s):
          </note>
          <note>
            Fru talman! Först vill jag bara göra en kort kommentar omkring
            Orsa. Såvitt jag kommer ihåg berodde det höga valdeltagandet inte
            minst på den allmänna folkliga resning som ägde rum i Orsa för
            att hindra mörka krafter att komma in i Orsa kommunfullmäktige.
          </note>
          <note>
            Vi ska inte här och nu tvista om erfarenheterna kring skilda
            valdagar i olika länder. Det finns väldigt många undersökningar
            gjorda på det här området. Men det står som sagt Centerpartiet
            fritt att framföra synpunkten att den gemensamma valdagen på nytt
            bör utvärderas inför den kommande mandatperioden.
          </note>
          <note>
            Bristen på förskollärare
          </note>
          <note type="speaker">
            Anf. 67 ULF NILSSON (fp):
          </note>
          <note>
            Fru talman! Jag skulle vilja ställa en fråga till statsrådet
            Lena Hallengren.
          </note>
          <note>
            Det råder i dag en väldig brist på förskollärare i Sverige. Bara
            ungefär hälften av personalen på förskolorna är utbildade förskollärare.
            Regeringen hade ett vallöfte om att satsa på 6 000 nya förskollärare,
            men det har nu skjutits på framtiden. Jag tycker att det är väldigt
            synd. Vi har den allmänna förskolan, vi har den nya förskoleklassen
            och det behövs utbildad personal.
          </note>
          <note>
            Därför blir min fråga till statsrådet: Vad tänker regeringen
            göra för att förverkliga vallöftet om fler förskollärare?
          </note>
          <note type="speaker">
            Anf. 68 Statsrådet LENA HALLENGREN (s):
          </note>
          <note>
            Fru talman! Tack för frågan! Vallöftet handlade om att 6 000
            fler vuxna förskollärare, barnskötare och andra specialister ska
            anställas i förskolan. Det ska verkställas under mandatperioden.
            I den regeringsförklaring som statsministern läste upp vid riksdagens
            öppnande gavs inriktningen att satsningen ska påbörjas 2005. Jag
            ser mycket fram emot detta och är glad över att Folkpartiet också
            gör det.
          </note>
          <note>
            När det gäller förskollärarbristen vill jag säga att jag är lika
            bekymrad som Ulf över den. Vi ser i dag en minskad andel förskollärare
            i förskolorna. Det handlar naturligtvis om att vidta flera åtgärder.
            Det handlar om den kvantitativa utbyggnad som regeringen har påbörjat
            när det gäller lärarutbildningarna och högskolorna, men det handlar
            också om den ökade professionaliseringen och den forskningsinriktning
            som alla får. Jag tror att det är någonting som kan stimulera
            till att man faktiskt väljer den inriktningen.
          </note>
          <note>
            I regleringsbrev har vi vid flera tillfällen uppmanat högskolor
            och universitet att särskilt se till att examinera lärare med
            inriktning mot just förskolan och de tidiga åren i grundskolan.
          </note>
          <note type="speaker">
            Anf. 69 ULF NILSSON (fp):
          </note>
          <note>
            Fru talman! Jag får tacka för svaret. Jag tycker dock att det
            känns väldigt osäkert när nu det här löftet har skjutits framåt.
          </note>
          <note>
            Det finns många problem. Ett är att på lärarutbildningen lämnar
            de flesta lärarstudenter förskollärarutbildningen. Det är ungefär
            hälften så många nu som för bara två år sedan som utbildar sig.
          </note>
          <note>
            Regeringen har ju satsat på en ettårig vidareutbildning av barnskötare.
            För några år sedan när vi hade en ny lärarutbildning tyckte regeringen
            att förskollärarutbildningen skulle förlängas från tre till tre
            och ett halvt år. Nu räcker det tydligen med ett år för att bli
            utbildad i att ta hand om barn i förskolan. Varför inte i stället
            satsa på att vidareutbilda barnskötare till förskollärare?
          </note>
          <note type="speaker">
            Anf. 70 Statsrådet LENA HALLENGREN (s):
          </note>
          <note>
            Fru talman! Det finns ingen anledning att vi ska göra ett val.
            Jag tycker att vi ska satsa på att ge barnskötarna ökad kompetens.
            Jag tycker att vi ska se till att de barnskötare som vill kompetenshöja
            sig och utbilda sig vidare till förskollärare ska få en möjligheten.
            Men Ulf Nilsson och övriga i kammaren vet ju att det inte finns
            någon förskollärarutbildning längre. Det finns en lärarutbildning,
            och vid upprepade tillfällen har högskolor och universitet fått
            i uppdrag att särskilt se till att examinera lärare som arbetar
            inom förskolan och de tidiga åren i grundskolan.
          </note>
          <note>
            Nu har ännu ingen lämnat den nya lärarutbildningen, så det återstår
            väl att se. Men jag delar Ulf Nilssons oro. Jag tror att vi vid
            upprepade tillfällen måste ligga på högskolor och universitet.
            Jag tror dock att den nya lärarutbildningen är till stor fördel
            för alla som går igenom den. Man blir mycket mer flexibel i sitt
            yrkesval. Man kan välja att arbeta i förskola, förskoleklass eller
            de tidiga åren i grundskolan utan att göra ett val för livet,
            vilket man många gånger kan känna att man gör, inte minst som
            ung.
          </note>
          <note>
            När det gäller barnskötarutbildning skulle vi kunna ha en lång
            diskussion. Här vill jag bara kort säga att det handlar om en
            eftergymnasial utbildning för att ge ett stöd till de 50 000 barnskötare
            som redan finns runtom i landet. Tidigare har det saknats en barnskötarutbildning.
            Även barnskötare behövs i den svenska förskolan.
          </note>
          <note>
            Utnyttjande av utländsk arbetskraft
          </note>
          <note type="speaker">
            Anf. 71 CAMILLA SKÖLD JANSSON (v):
          </note>
          <note>
            Fru talman! Jag vill ställa en fråga till arbetslivsminister
            Hans Karlsson som kanske inte är så kort och enkel.
          </note>
          <note>
            Det handlar om utländsk arbetskraft som utnyttjas. Vi har sett
            flera exempel på detta under den senaste tiden. Vi har sett det
            i åkerinäringen. Vi har sett det vid SSAB i Luleå slovakiska arbetare
            som arbetar för nästan noll i lön och under undermåliga arbetsförhållanden.
            Vi vet att man i Skåne har problem inom byggnadsbranschen med
            arbetskraft som står i starkt beroendeförhållande till en uppdragsgivare
            men som ändå har en F-skattsedel och alltså ska föreställa småföretagare.
            De omfattas inte av kollektivavtal, arbetstidsregler med mera,
            med mera.
          </note>
          <note>
            Detta är ett stort problem. Det handlar om människor som utnyttjas,
            men det handlar också om en risk för social dumpning som kan sprida
            sig på arbetsmarknaden generellt. Det finns också en oro för att
            det här problemet ska accelerera i samband med östutvidgningen.
          </note>
          <note>
            Min fråga till Hans Karlsson är vad regeringen nu gör för att
            motverka detta. Det är ett akut problem, och det måste till åtgärder.
            Jag vill veta hur regeringen tänker.
          </note>
          <note type="speaker">
            Anf. 72 Statsrådet HANS KARLSSON (s):
          </note>
          <note>
            Fru talman! Precis som Camilla Sköld Jansson säger är detta en
            stor och svår fråga. Vi känner väl till de fackliga organisationernas
            krav och önskemål härvidlag. Detta är ett problem som har funnits
            långt innan östutvidgningen blev aktuell, och vi är inte alldeles
            övertygade om att just de nya medlemsländernas anslutning till
            EU kommer att medföra att detta problem blir dramatiskt mycket
            större. Det är dock tillräckligt stort för att det ska finnas
            skäl att göra någonting åt det.
          </note>
          <note>
            Vi har nu en beredning, som det heter på vårt språk, omkring
            detta och avser att försöka återkomma med förslag i olika delar
            som jag hoppas kommer att tillgodose också de fackliga organisationernas
            önskemål så långt som över huvud taget är möjligt. Det finns en
            del formella begränsningar med hänsyn till EU-rätten och sådant,
            men vi har all anledning att försöka lösa detta på ett konstruktivt
            sätt.
          </note>
          <note type="speaker">
            Anf. 73 TREDJE VICE TALMANNEN:
          </note>
          <note>
            Det blev sista frågan. Jag får tacka deltagande statsråd och
            riksdagsledamöter.
          </note>
          <note>
            8 § Bordläggning
          </note>
          <note>
            Anmäldes och bordlades
          </note>
          <note>
            9 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 27 november
          </note>
          <note>
            Roger Tiefensee
          </note>
          <note>
            Anne-Marie Ekström
          </note>
          <note>
            Gustav Fridolin
          </note>
          <note>
            Åsa Torstensson
          </note>
          <note>
            Hillevi Engström
          </note>
          <note>
            Beatrice Ask
          </note>
          <note>
            Cecilia Magnusson
          </note>
          <note>
            Birgitta Sellén
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 2 december.
          </note>
          <note>
            10 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 27 november
          </note>
          <note>
            Patrik Norinder
          </note>
          <note>
            Patrik Norinder
          </note>
          <note>
            Torsten Lindström
          </note>
          <note>
            Jeppe Johnsson
          </note>
          <note>
            Carl-Axel Johansson
          </note>
          <note>
            Berndt Sköldestig
          </note>
          <note>
            Ulla Löfgren
          </note>
          <note>
            Lars-Ivar Ericson
          </note>
          <note>
            Agne Hansson
          </note>
          <note>
            Ingegerd Saarinen
          </note>
          <note>
            Mona Berglund Nilsson
          </note>
          <note>
            Lars-Ivar Ericson
          </note>
          <note>
            Kalle Larsson
          </note>
          <note>
            Ulla Hoffmann
          </note>
          <note>
            Helena Bargholtz
          </note>
          <note>
            Carl-Axel Johansson
          </note>
          <note>
            Berndt Sköldestig
          </note>
          <note>
            Patrik Norinder
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 2 december.
          </note>
          <note>
            11 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 26 november
          </note>
          <note>
            Lena Ek
          </note>
          <note>
            Roger Tiefensee
          </note>
          <note>
            Johan Löfstrand
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 2 december.
          </note>
          <note>
            12 § Kammaren åtskildes kl. 15.01.
          </note>
          <note>
            Förhandlingarna leddes
          </note>
          <note>
            /Monica Gustafson
          </note>
        </div>
      </body>
    </text>
  </TEI>
</teiCorpus>
