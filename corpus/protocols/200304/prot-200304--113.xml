<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200304</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200304</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--113</head>
          <docDate when="2004-05-11">2004-05-11</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2003/04:113
          </note>
          <note>
            Tisdagen den 11 maj
          </note>
          <note>
            Kl. 14:00 - 15:56
          </note>
          <note>
            1 § Justering av protokoll
          </note>
          <note>
            Justerades protokollet för den 5 maj.
          </note>
          <note>
            2 § Meddelande om ändrad dag för avlämnande av propositioner
          </note>
          <note>
            Talmannen meddelade att sista dag för avlämnande av propositioner
            där motionstiden utgår före sommaruppehållet skulle vara den 2
            juni och inte den 3 juni som tidigare meddelats.
          </note>
          <note>
            3 § Meddelande om ändringar i kammarens sammanträdesplan
          </note>
          <note>
            Talmannen meddelade
          </note>
          <note>
            måndagen den 14 juni kl. 10.00
          </note>
          <note>
            4 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2003/04:451
          </note>
          <note>
            Interpellation 2003/04:451 av Lena Adelsohn Liljeroth om framtidstro
            för landets fångar
          </note>
          <note>
            Interpellationen kommer att besvaras onsdagen den 18 maj 2004.
          </note>
          <u>
            <seg>
              Skälet till dröjsmålet är tjänsteresor och andra åtaganden.
            </seg>
          </u>
          <u>
            <seg>
              Thomas Bodström
            </seg>
          </u>
          <note>
            Interpellation 2003/04:452
          </note>
          <note>
            Interpellation 2003/04:452 av Hillevi Engström om förhållandena
            för häktade personer i Sverige
          </note>
          <note>
            Interpellationen kommer att besvaras onsdagen den 18 maj 2004.
          </note>
          <u>
            <seg>
              Skälet till dröjsmålet är tjänsteresor och andra åtaganden.
            </seg>
          </u>
          <u>
            <seg>
              Thomas Bodström
            </seg>
          </u>
          <note>
            Interpellation 2003/04:468
          </note>
          <note>
            Interpellation 2003/04:468 av Gudrun Schyman (v) om jämställdhetspolitiken
          </note>
          <note>
            Interpellationen kommer att besvaras onsdagen den 2 juni 2004.
          </note>
          <u>
            <seg>
              Skälet till dröjsmålet är semester och tjänsteresa.
            </seg>
          </u>
          <note>
            Dag Ekman
          </note>
          <note>
            Interpellation 2003/04:472
          </note>
          <note>
            Interpellation 2003/04:472 av Yvonne Andersson om olika avtal
            i skolans värld
          </note>
          <note>
            Interpellationen kommer att besvaras tisdagen den 1 juni 2004.
          </note>
          <u>
            <seg>
              Skälet till dröjsmålet är bland annat tjänsteresor och tidigare
              inbokade engagemang.
            </seg>
          </u>
          <u>
            <seg>
              Thomas Östros
            </seg>
          </u>
          <note>
            Interpellation 2003/04:473
          </note>
          <note>
            Interpellation 2003/04:473 av Yvonne Andersson (kd) om firande
            till minne av Astrid Lindgrens hundraårsdag
          </note>
          <note>
            Interpellationen kommer att besvaras tisdagen den 1 juni 2004.
          </note>
          <u>
            <seg>
              Skälet till dröjsmålet är arbetsbelastning och resor.
            </seg>
          </u>
          <note>
            Knut Weibull
          </note>
          <note>
            Interpellation 2003/04:474
          </note>
          <note>
            Interpellation 2003/04:474 av Peter Pedersen (v) om tidskrifterna
            och mediekoncentrationen
          </note>
          <note>
            Interpellationen kommer att besvaras tisdagen den 1 juni 2004.
          </note>
          <u>
            <seg>
              Skälet till dröjsmålet är arbetsbelastning och resor.
            </seg>
          </u>
          <note>
            Knut Weibull
          </note>
          <note>
            5 § Svar på interpellation 2003/04:402 om försäljning av JAS
            och jobbexport
          </note>
          <note type="speaker">
            Anf. 1 Statsrådet HANS KARLSSON (s):
          </note>
          <u>
            <seg>
              Herr talman! Peter Eriksson har frågat mig om förlorade jobb,
              samhällsekonomiska kostnader och påverkan på små orter på grund
              av försäljning av JAS.
            </seg>
          </u>
          <u>
            <seg>
              Jag delar Peter Erikssons oro för utvecklingen i Västervik orsakad
              av Electrolux numera spikade planer man har meddelat beslut i
              dag att flytta produktionen till Ungern. Jag har besökt företagsledningen
              och kommunen, och jag förutsätter att Electrolux vid omställningen
              tar sitt fulla ansvar för de arbetstagare som berörs.
            </seg>
          </u>
          <u>
            <seg>
              Peter Erikssons interpellation tyder dock på att han har missuppfattat
              såväl orsaken bakom flyttningen som ansvarsfördelningen mellan
              regering och näringsliv.
            </seg>
          </u>
          <u>
            <seg>
              Electrolux har både genom massmedierna och direkt till regeringen
              informerat om att orsaken bakom flyttningen är global konkurrens,
              prispress och ledig kapacitet vid företagets anläggningar i Ungern.
              Vidare är det så att det motköpsavtal som Peter Eriksson refererar
              till är en fråga helt mellan Gripen International och den ungerska
              staten.
            </seg>
          </u>
          <u>
            <seg>
              När en flytt sker är den således, såvitt jag kan bedöma, en del
              av den strukturomvandling vi ständigt ser inom näringslivet. Vi
              politiker bör säkerställa att denna omvandling sker på ett bra
              sätt för både individ och samhälle. Vi strävar ständigt mot att
              människor som drabbas av strukturomvandlingar alltid ska känna
              tillförsikt och trygghet i att det finns hjälp att komma tillbaka
              på arbetsmarknaden.
            </seg>
          </u>
          <u>
            <seg>
              Regeringen har mot denna bakgrund tillsatt en särskild kontaktperson
              för regionen med uppdrag att samordna insatser från samhälle och
              näringsliv.
            </seg>
          </u>
          <note type="speaker">
            Anf. 2 PETER ERIKSSON (mp):
          </note>
          <u>
            <seg>
              Herr talman! Tack för svaret! Man börjar så smått kunna räkna
              samman den ekonomiska katastrof som JAS-projektet som helhet är.
              Ser man till statens ekonomi ser det ut att komma att kosta ungefär
              100 miljarder kronor. Det är för ett antal plan som vi egentligen
              inte behöver. Inte ens militären i Sverige säger att man behöver
              mer än en bråkdel av dem.
            </seg>
          </u>
          <u>
            <seg>
              Men det är inte det vi ska diskutera i dag. Till i dag har jag
              skrivit en interpellation om utvecklingen när det gäller exporten
              av JAS-plan. Det finns klausuler och avtal som innebär att svenska
              jobb exporteras i samband med flygplansexporten. Jag tänker att
              Hans Karlsson som har ett förflutet inom fackföreningsrörelsen
              bör vara oroad över den här utvecklingen.
            </seg>
          </u>
          <u>
            <seg>
              Det jag egentligen har frågat Hans Karlsson om är om det finns
              någon analys på Regeringskansliet över hur många jobb JAS-exporten
              innebär att vi exporterar utomlands. I det här fallet är det faktiskt
              500 jobb i en lönsam fabrik i Sverige som flyttas ut. Vad innebär
              totalt sett bara den här Ungernexporten samhällsekonomiskt för
              Sverige? Är det 1 000, 2 000 eller ännu fler jobb som vi förlorar
              på grund av de här avtalen?
            </seg>
          </u>
          <u>
            <seg>
              Jag tycker att det vore intressant att få höra om det finns någon
              närmare analys över läget. Vilka samhällsekonomiska kostnader
              handlar det om? Hur många jobb handlar det om? Vad förlorar Sverige?
              Vad finns i den vågskålen eftersom också regeringen medverkar
              väldigt aktivt till den här exporten?
            </seg>
          </u>
          <note type="speaker">
            Anf. 3 Statsrådet HANS KARLSSON (s):
          </note>
          <u>
            <seg>
              Herr talman! Vapenexporten tycker jag inte att det finns något
              som helst skäl att debattera i anledning av nedläggningen i Västervik.
              Vad man tycker om vapenexport beror naturligtvis på individuell
              värdegrund och politiska ställningstaganden i varje enskilt parti.
              Men faktum är att varje exportaffär prövas på det sätt som riksdagens
              majoritet har bestämt. Därför finns det ingen anledning att debattera
              vapenexporten som sådan.
            </seg>
          </u>
          <u>
            <seg>
              Nu frågar Peter Eriksson om det finns några särskilda analyser
              vad gäller förlorade jobb på grund av JAS-export. Det finns varken
              fler eller färre analyser när det gäller export av flygplan än
              det finns när det gäller export av telefoner, bilar eller vad
              det kan vara. Regeringen och regeringsföreträdare drar ju alltid
              för svensk export i olika sammanhang för att helt enkelt gynna
              svensk export.
            </seg>
          </u>
          <u>
            <seg>
              Jag har ingen anledning att tro att den nedläggning som nu sker
              i Västervik är en följd av svensk export av JAS. Företaget har
              redovisat för mig och för regeringen på vilka grunder man fattar
              sitt beslut. Såvitt jag kan bedöma är beslutet affärsmässigt grundat
              från företagsledningens sida.
            </seg>
          </u>
          <u>
            <seg>
              Det får de naturligtvis sist och slutligen själva på Electrolux
              redovisa för både anställda och medborgare i Västervik för att
              försöka vinna människors förtroende för de beslutsunderlag och
              de grunder man fattar sina beslut på. Då är det naturligtvis särskilt
              angeläget att Electrolux självt redogör för de misstänkta samband
              som finns mellan Electrolux nedläggning i Västervik och exporten
              av JAS. Men såvitt jag kan bedöma är detta beslut som fattas på
              affärsmässiga grunder, både om nedläggningen och om exporten liksom
              eventuella motköp som sker.
            </seg>
          </u>
          <u>
            <seg>
              Det är ingen skillnad vad gäller risken för förlorade jobb till
              följd av export av JAS och export av telefoner, som vi verkligen
              har sett effekter av. Vi gör ständigt analyser av riskerna för
              förlorade jobb i Sverige på grund av strukturomvandling på arbetsmarknaden.
              Den strukturomvandlingen kan vi egentligen inte förutse och förutsäga
              i varje särskilt fall. Det är klart att det är bra att ha så bra
              framförhållning som möjligt, men när den sker blir samhällets
              insats egentligen två. Den ena är att säkerställa att människor
              får så mycket hjälp som möjligt i sin privata omställning till
              följd av ett förlorat jobb, och den andra är att orter som drabbas
              får det stöd som de kan behöva för omställning totalt sett.
            </seg>
          </u>
          <note type="speaker">
            Anf. 4 PETER ERIKSSON (mp):
          </note>
          <u>
            <seg>
              Herr talman! Statsrådet hävdar att det inte är någon skillnad
              mellan att sälja telefoner och JAS-plan. Jag tycker att man måste
              ifrågasätta den saken.
            </seg>
          </u>
          <u>
            <seg>
              Projektet med JAS-planet hade över huvud taget inte existerat
              om inte svenska regeringen och riksdagen hade backat upp detta
              genom att förbinda sig att köpa långt mer än vad vi egentligen
              behöver i Sverige. Svenska regeringen har också bidragit aktivt
              i försäljningen och i arbetet med att exportera planen. Det är
              bara att gå in på Gripens hemsida och titta på hur företaget skryter
              med att ha stark support från svenska regeringen när det gäller
              exportsatsningarna.
            </seg>
          </u>
          <u>
            <seg>
              Den 31 mars sade Electrolux koncernchef Hans Stråberg att flyttningen
              av 500 jobb från Västervik var en del av JAS-affären med Ungern.
              Det här bekräftas just i dag när det fattas beslut om att jobben
              ska flyttas till Ungern. Det är bara en del av de motprestationer
              i form av jobb från Sverige till Ungern som företagen har förbundit
              sig att genomföra på grund av affären. Det är att frånsäga sig
              ansvaret lite väl mycket när det gäller kommunen Västervik och
              de regioner som drabbas. Det är inte bara Västervik det handlar
              om. Har inte regeringen något ansvar särskilt för de områden som
              drabbas av att man exporterar JAS-plan och att svenska jobb också
              exporteras i detta?
            </seg>
          </u>
          <u>
            <seg>
              Jag kommer tillbaka till min grundfråga. Den handlar om en ödmjuk
              och enkel sak. Borde det inte finnas en analys någonstans av de
              totala konsekvenserna för Sverige när det gäller jobb och ekonomi
              på grund av exportaffärerna med JAS? Om Hans Karlsson inte har
              kunnat få fram en analys tills i dag kanske det går att begära
              att han försöker ta på sig att få fram en analys längre fram?
            </seg>
          </u>
          <note type="speaker">
            Anf. 5 Statsrådet HANS KARLSSON (s):
          </note>
          <u>
            <seg>
              Herr talman! Jag ska ge ett par raka svar.
            </seg>
          </u>
          <u>
            <seg>
              Nej, regeringen har inget som helst ansvar och därför inget särskilt
              ansvar för nedläggningen i Västervik till följd av att det finns
              export av JAS till bland annat Ungern. Det är beslut fattade på
              affärsmässig grund. Det är beslut som regeringen varken har inflytande
              över eller har någon insyn i. Det sker helt och hållet på affärsmässig
              grund.
            </seg>
          </u>
          <u>
            <seg>
              Vad jag förstår räknas flyttningen av dammsugarfabriken i Västervik
              till Ungern i efterhand som en motköpsaffär. Företaget Electrolux
              har bekräftat att så kommer att ske. Att beslutet att lägga ned
              därmed skulle vara föranlett av en motköpsaffär har jag ingen
              som helst anledning att tro. Jag har inget annat val än att lita
              på de svar som näringslivet självt ger. Regeringen har varken
              insyn i eller varit med i några sådana förhandlingar.
            </seg>
          </u>
          <u>
            <seg>
              Det är sant och riktigt att svensk export får starkt stöd av
              regeringen. Självklart. Det är en del av uppgiften för svenska
              statens företrädare att backa upp företag i Sverige som vill exportera
              och komma in på andra marknader. Det gör vi när det gäller både
              bilar och andra exportvaror, och vi har också gjort det när det
              gäller flygplanet.
            </seg>
          </u>
          <u>
            <seg>
              Peter Eriksson ställer frågor om nedläggningen i Västervik och
              JAS-affären därför att Miljöpartiet och Peter Eriksson inte gillar
              svensk vapenexport och vill göra ett nummer av det. Det kan vara
              begripligt. Jag har respekt för politisk debatt utifrån egna utgångspunkter.
              Men det finns inget skäl för regeringen att göra några särskilda
              analyser till följd av just flygplansexport. Om man går på Peter
              Erikssons tankeslinga kan man likaväl säga att den tillverkning
              och den utveckling som sker i Linköping, tio mil från Västervik,
              är en viktig del av en arbetsmarknadsregion som Västervik tillhör
              och tillför västerviksbor, östgötar och nordsmålänningar arbetstillfällen.
              Vad som är plus och minus kan man verkligen diskutera. Utvecklingen
              av flygplanet i Linköping har skapat en stark arbetsmarknad i
              Östergötland och i norra Småland. Det kan tillgodoräknas om man
              använder sig av den matematik som Peter Eriksson är inne på.
            </seg>
          </u>
          <note type="speaker">
            Anf. 6 PETER ERIKSSON (mp):
          </note>
          <u>
            <seg>
              Herr talman! Det är helt okej. Man kan tillgodoräkna sig plussidan
              när det gäller jobb i Linköpingsregionen, men man bör då se den
              minussida som finns. Då är det inte bara Västervik utan det finns
              sannolikt också andra exempel i dessa avtal på vilka motköp som
              måste göras och vilka prestationer som företagen förbinder sig
              för genom att flytta ut industrier och jobb i andra branscher,
              varor, produkter, kommuner och regioner.
            </seg>
          </u>
          <u>
            <seg>
              Det vore intressant att se både plus- och minussidan, det vill
              säga de totala tecknen. I dag vet vi bara att det kostar enormt
              mycket för statskassan och att det är en affär utan motstycke
              för statens ekonomi och kostnader. Vad gäller jobb och samhällsekonomi
              i övrigt vet vi inte. Vi vet plussidan i Linköping, och vi vet
              att här finns en liten pusselbit i fråga om vad export av 500
              jobb från Västervik handlar om, till exempel samhällsekonomi och
              skatteintäkter. Men vi vet inte helheten.
            </seg>
          </u>
          <u>
            <seg>
              Det är tråkigt att höra att Hans Karlsson inte är mer intresserad
              av att försöka reda ut sambanden och kunna göra en vettig analys
              över totalläget.
            </seg>
          </u>
          <u>
            <seg>
              Jag får ändå tacka för svaret. Jag hoppas att statsrådet funderar
              över frågan ytterligare. Nästa gång en industri måste flyttas
              på grund av JAS vore det bättre om vi kunde få en mer genomarbetad
              analys.
            </seg>
          </u>
          <note type="speaker">
            Anf. 7 Statsrådet HANS KARLSSON (s):
          </note>
          <u>
            <seg>
              Herr talman! Jag tänkte använda bara en del av mina sista minuter
              till en kommentar om det som nu sker.
            </seg>
          </u>
          <u>
            <seg>
              Vi har facit i dag. Anläggningen i Västervik kommer att läggas
              ned. Nu vidtar förhandlingar mellan företaget och de fackliga
              organisationerna för att gå igenom och säkerställa de eventuella
              program och stödinsatser som ska till för de anställda.
            </seg>
          </u>
          <u>
            <seg>
              När det gäller statens engagemang i det första skedet finns förutsättningar
              att gå in med arbetsmarknadspolitiska åtgärder genom dels den
              fördelning som reguljärt sker mellan länen, dels de omprioriteringar
              som AMS kan göra för att säkerställa en bra service från arbetsförmedlingens
              sida i Västervik.
            </seg>
          </u>
          <u>
            <seg>
              Sedan har vi tillsatt Ulf Lönnqvist som en särskild kontaktperson
              mellan regionen, orten, företaget och regeringen. Där pågår dagligen
              diskussioner och överläggningar, som nu kommer att intensifieras
              med sikte på att åstadkomma resultat som kan vara till gagn både
              för de anställda och för orten.
            </seg>
          </u>
          <u>
            <seg>
              Min förhoppning är att också den här omställningen i Västervik
              ska kunna ske på ett godtagbart sätt för de anställda och för
              kommande generationer i Västervik.
            </seg>
          </u>
          <note>
            Överläggningen var härmed avslutad.
          </note>
          <note>
            6 § Svar på interpellation 2003/04:411 om stopplagen
          </note>
          <note type="speaker">
            Anf. 8 Statsrådet LARS-ERIK LÖVDÉN (s):
          </note>
          <u>
            <seg>
              Herr talman! Marietta de Pourbaix-Lundin har frågat mig om jag
              avser att tillåta hyresgäster som så önskar att köpa sina bostäder
              utan prövning av länsstyrelse och Boverket.
            </seg>
          </u>
          <u>
            <seg>
              Regeringen har gett Boverket i uppdrag att utvärdera lagen om
              allmännyttiga bostadsföretag. Av detta drar Marietta de Pourbaix-Lundin
              slutsatsen att jag skulle ha ändrat ståndpunkt. Detta är en förhastad
              slutsats. Skälet till att Boverket fått detta uppdrag framgår
              om man läser igenom regeringens beslut. Lagen infördes 2002, och
              det har under den tiden kommit fram olika synpunkter när det gäller
              lagens utformning och tillämpning vad gäller såväl utdelning som
              tillståndsprövningen vid försäljning av fast egendom. Det är den
              senare delen av uppdraget som Marietta de Pourbaix-Lundin siktar
              in sig på.
            </seg>
          </u>
          <u>
            <seg>
              Av regeringens beslut framgår att Boverket bland annat ska göra
              en genomgång av hur reglerna om tillståndsplikt vid överlåtelse
              av fast egendom tillämpats i olika delar av landet och i olika
              kommundelar samt kartlägga vilka erfarenheter länsstyrelserna
              gjort vid hanteringen av tillståndsärenden. Boverket ska härvid
              utgå från syftet med lagstiftningen, det vill säga bruksvärdesprincipens
              betydelse och vikten av att det finns jämförelseobjekt på så många
              orter som möjligt. Boverket ska också belysa eventuella oklarheter
              i lagen och dess tillämpning och i sådana fall lämna förslag till
              kompletterande regler eller andra åtgärder.
            </seg>
          </u>
          <u>
            <seg>
              För dagen har jag svårt att se att man av detta uppdrag kan dra
              slutsatsen att någon prövning över huvud taget inte ska ske vid
              försäljning av kommunala bostadsföretags fasta egendom. Vid interpellationsdebatten
              den 30 mars i år poängterade jag också att syftet med lagstiftningen
              har varit att skydda bruksvärdessystemet. Men jag vill inte här
              och nu låsa mig för eller emot olika lösningar. Det vore att föregripa
              resultatet av den utredning som Boverket nu gör.
            </seg>
          </u>
          <note type="speaker">
            Anf. 9 MARIETTA DE POURBAIX-LUNDIN (m):
          </note>
          <u>
            <seg>
              Herr talman! 2 669 krossade livsdrömmar. 2 669 stoppade livsdrömmar.
              Det är vad Socialdemokraterna med hjälp av stopplagen har åstadkommit
              sedan den började gälla den 1 april 2002 och fram till den 31
              december 2003. Egentligen är det fler än 2 669 krossade livsdrömmar,
              för alla vet att det bor mer än en i varje lägenhet. Och 2 669
              är det antal lägenhetsinnehavare som har fått nej av länsstyrelsen
              till att omvandla sina hyresrätter till bostadsrätter. Alla avslag
              är av någon underlig anledning i Stockholmsområdet.
            </seg>
          </u>
          <u>
            <seg>
              Det mest kända fallet kanske är Östberga, där 1 003 lägenhetsinnehavare
              fick sina livsdrömmar krossade. Jag vill börja med att citera
              från Dagens Nyheter den 28 maj förra året:
            </seg>
          </u>
          <u>
            <seg>
              Ökat boendeinflytande har varit Östbergas stora chans. Här finns
              engagerade boende som vill åstadkomma något, stadsdelsförvaltningen
              har imponerats av vår sammanhållning och vilja att öka områdets
              attraktionskraft, berättar Penka Kashmerova, själv invandrarkvinna
              från Bulgarien, som i över tre år sökt rätten att själv styra
              över sitt boende.
            </seg>
          </u>
          <u>
            <seg>
              Hon fortsätter:
            </seg>
          </u>
          <u>
            <seg>
              Min vision har varit att bygga ett Östberga där socialt och etniskt
              utanförskap tillhörde det förgångna, som det första av Stockholms
              miljonprogramområden. Det som gör mig uppriktigt ledsen är att
              partipolitik går före den enskilda människans behov och önskemål,
              menar Penka Kashmerova.
            </seg>
          </u>
          <u>
            <seg>
              Den här stopplagen, som aldrig borde ha införts, bör avskaffas
              så fort som möjligt.
            </seg>
          </u>
          <u>
            <seg>
              När lagen skulle införas framhöll Lagrådet i sin granskning att
              det kriterium för vägran att ge tillstånd som finns i lagförslaget
              är otydligt och ger utrymme för högst subjektiva bedömningar.
              Verkligheten har visat att alla vi som röstade mot förslaget och
              Lagrådet har fått rätt.
            </seg>
          </u>
          <u>
            <seg>
              Jag kan ta några exempel. I Akalla utanför Stockholm finns det
              två hus som är likvärdiga: Ett får ja, och ett får nej. I Skogås
              är det ett radhusområde: Några får ja, och några får nej. Vad
              är det annat än godtycke?
            </seg>
          </u>
          <u>
            <seg>
              Sedan kan man säga att man också krossar det kommunala självstyret
              ganska rejält, eftersom man inte kan sälja allmännyttan om man
              vill.
            </seg>
          </u>
          <u>
            <seg>
              Jag läser en rubrik i tidningen Bofast: Eniga politiker vill
              ändra lagen om allmännyttan. Alla partier inklusive hyresgästföreningen
              är eniga. Det var i Liatorp man ville sälja 33 hyreslägenheter
              till en privat fastighetsägare, men länsstyrelsen sade nej. Så
              här skrev man: Vi kunde inte i vår vildaste fantasi föreställa
              oss att länsstyrelsen skulle fatta ett sådant beslut, säger Knut
              Karlsson, socialdemokrat partikamrat till Lars-Erik Lövdén och
              styrelseordförande i Älmhultsbostäder.
            </seg>
          </u>
          <u>
            <seg>
              Det är ännu ett slag mot det kommunala självstyret.
            </seg>
          </u>
          <u>
            <seg>
              Boverket håller på med en utredning, som Lars-Erik Lövdén säger.
              Vad jag vet skulle den utredningen ha varit färdig redan den 3
              maj, och jag hade hoppats att vi skulle kunna debattera den i
              dag. Av någon underlig anledning är den inte färdig, men jag kanske
              får veta varför.
            </seg>
          </u>
          <u>
            <seg>
              Jag förstår nu att Lars-Erik Lövdén inte tänker avskaffa sin
              älskade stopplag. Jag hade förhoppningen att man kanske skulle
              hitta en öppning. Jag vore tacksam för en kommentar om det här
              att Boverkets beslut inte går att överklaga till domstol. Ändå
              håller detta på att domstolsprövas, där man säger att det här
              inte stämmer med Europakonventionen. Kan jag få en liten kommentar
              om detta från bostadsministern?
            </seg>
          </u>
          <note type="speaker">
            Anf. 10 Statsrådet LARS-ERIK LÖVDÉN (s):
          </note>
          <u>
            <seg>
              Herr talman! Det råder ingen tvekan om att regeringen och oppositionen
              här i riksdagen har haft olika uppfattningar om behovet av lagstiftning.
              Vår utgångspunkt har varit den enkla, nämligen att det finns ett
              behov av ett stort allmännyttigt bostadsbestånd för att vi ska
              kunna skydda bruksvärdessystemet. Vi ska kunna ha ett hyresförhandlingssystem
              som är hållbart och som tillförsäkrar hyresgästerna ett väsentligt
              inflytande på hyressättningen.
            </seg>
          </u>
          <u>
            <seg>
              Moderaterna har i grunden en annan uppfattning och är förespråkare
              för fria marknadshyror.
            </seg>
          </u>
          <u>
            <seg>
              Det där är en ideologisk konflikt, en konflikt som finns där
              och som fanns när vi tog lagstiftningen om tillståndsplikt.
            </seg>
          </u>
          <u>
            <seg>
              Det är så, precis som Marietta de Pourbaix-Lundin säger, att
              de flesta avslag har kommit i Stockholmsområdet. Det beror kanske
              på om jag ska göra en enkel reflexion att det skedde en massiv
              utförsäljning av allmännyttiga lägenheter i Stockholm under den
              förra mandatperioden. Det var en massiv utförsäljning och också
              en utförsäljning till i flera fall rena reavinster, som i praktiken
              innebar en väldig kapitalöverföring från kommunkollektivet till
              enskilda personer. Det kanske inte är så konstigt att det är just
              i Stockholm som man har varit restriktiv. Man har sett att det
              finns ett behov av jämförelseobjekt och har därmed vägrat tillstånd
              till försäljningar.
            </seg>
          </u>
          <u>
            <seg>
              Boverkets utvärdering av lagstiftningen kom i dag. Jag fick ett
              pressmeddelande precis innan jag gick hit i dag. Jag ska inte
              debattera den utvärderingen nu, för jag måste själv sätta mig
              in i materialet och dra slutsatser av det material som Boverket
              har kommit med. Vi gav Boverket uppdraget därför att vi såg att
              det fanns ett behov av att göra en genomgång av tillämpningen
              av lagstiftningen för att se om lagstiftningen tillämpas på rätt
              sätt och tillämpas på ett likvärdigt sätt över landet.
            </seg>
          </u>
          <u>
            <seg>
              Jag ska noga gå igenom det material som Boverket har kommit in
              med, och sedan kommer jag att dra mina slutsatser om det finns
              ett behov av att ändra lagstiftningen, göra förtydliganden eller
              vidta andra åtgärder.
            </seg>
          </u>
          <note type="speaker">
            Anf. 11 MARIETTA DE POURBAIX-LUNDIN (m):
          </note>
          <u>
            <seg>
              Herr talman! Det var ju synd att Boverket inte kom lite tidigare
              så att vi båda hade kunnat ta del av vad de har kommit fram till.
              De skulle, som sagt, ha varit färdiga den 3 maj.
            </seg>
          </u>
          <u>
            <seg>
              Men jag måste nu faktiskt ställa en fråga till Lars-Erik Lövdén.
              Låt oss säga att utgångspunkten är att man ska bevara bruksvärdessystemet.
              Det är därför man ska stoppa möjligheten för enskilda att omvandla
              sina hyresrätter till bostadsrätter, och det är därför man ska
              stoppa kommuner som vill sälja delar av sitt allmännyttiga bostadsbestånd
              till en privat fastighetsägare. Hur kommer det sig då att det
              i lagen om allmännyttiga bostadsföretag, som lagen heter, i §
              6 står:
            </seg>
          </u>
          <u>
            <seg>
              Tillstånd fordras inte om förvärvaren är en kooperativ hyresrättsförening
              det finns där uppräknat ett antal fall när det inte fordras.
            </seg>
          </u>
          <u>
            <seg>
              Det är ju ofta det som man hänvisar till, bland annat när det
              gäller östbergaborna. Man säger: Ni behöver inte omvandla till
              bostadsrätter. De kan ju bli kooperativa hyresrätter. Men kooperativa
              hyresrätter ingår inte i bruksvärdessystemet. Om alla de som nu
              får nej skulle vilja bilda kooperativa hyresrättsföreningar får
              ni exakt samma effekt på bruksvärdessystemet som om ni hade tillåtit
              dem att ombilda sina hyresrätter till bostadsrätter. Därför är
              motivet inte ärligt. Det måste finnas ett dolt motiv till att
              ni har infört denna stopplag. Annars skulle inte det här undantaget
              finnas. Detta undantag rycker faktiskt undan mattan för Lars-Erik
              Lövdéns egen argumentation för att man måste hindra hyresgäster
              och kommuner från att göra det de vill göra. Den frågan tycker
              jag att vi har all anledning att få belyst i dag på ett bra sätt.
            </seg>
          </u>
          <u>
            <seg>
              Lars-Erik Lövdén kommenterade över huvud taget inte den kammarrättsdom
              som finns från Jönköping som säger att det faktiskt går att överklaga
              Boverkets beslut, att få en rättslig prövning, för det säger Europakonventionen.
              Ett myndighetsbeslut som berör enskild ska inte stanna hos en
              myndighet, utan det ska gå att överklaga i domstol, och den här
              lagstiftningen är inte gjord på det sättet.
            </seg>
          </u>
          <u>
            <seg>
              Jag vill ha en kommentar från Lars-Erik Lövdén. Jag vill i och
              för sig avskaffa lagen, men jag förstår att Lövdén vill ha den
              kvar. Kommer han, om den nu blir kvar i ytterligare ett par år,
              till 2006 när vi tar över, att skriva in att det är möjligt att
              överklaga så att folk ges den rättssäkerheten trots allt? Det
              är min andra fråga.
            </seg>
          </u>
          <u>
            <seg>
              Men jag ser med stor tillförsikt fram emot förklaringen till
              att undantaget finns för kooperativa hyresrättsföreningar i lagen
              om allmännyttiga bostadsföretag, det vill säga stopplagen.
            </seg>
          </u>
          <note type="speaker">
            Anf. 12 Statsrådet LARS-ERIK LÖVDÉN (s):
          </note>
          <u>
            <seg>
              Herr talman! Det är inte första gången vi debatterar det undantaget
              från lagstiftningen. Det har vi gjort tidigare.
            </seg>
          </u>
          <u>
            <seg>
              Vad lagstiftningen siktade in sig på var ju att efter erfarenheten
              av förra mandatperiodens massiva utförsäljning till bostadsrätter
              få ett stopp för utförsäljningarna så att vi inte äventyrade bruksvärdessystemet.
              Det är grunden för lagstiftningen. Det står tydligt i motiven
              i den proposition som regeringen lade fram för riksdagen. Sedan
              finns det ett undantag när det gäller kooperativ hyresrätt. Det
              är riktigt. Men det är en boende- och upplåtelseform som är väldigt
              begränsad i dag. Och gör man om det till den boendeformen det
              är en begränsad boendeform som inte har så väldigt stort genomslag
              i dag så bevaras ändå hyresrätten som en viktig beståndsdel i
              kommunen.
            </seg>
          </u>
          <u>
            <seg>
              Lagstiftningen förhindrar inte utförsäljningar. Det är möjligt
              att göra utförsäljningar av bostadsbeståndet, men lagstiftningen
              sätter en gräns för hur långt den utförsäljningen får drivas,
              nämligen gränsen att vi måste ha kvar ett hyresrättsbestånd som
              gör det möjligt att tillämpa bruksvärdessystemet.
            </seg>
          </u>
          <u>
            <seg>
              Jag ska inte ge mig in på att kommentera kammarrättsdomen. Jag
              kan ha synpunkter på den. Vi håller på att analysera vad den innebär
              för konsekvenser. Det finns med i arbetet nu när vi ska titta
              på Boverkets rapport som har kommit in till regeringen i dag och
              om det finns ett behov av att göra förändringar i lagstiftningen.
            </seg>
          </u>
          <note type="speaker">
            Anf. 13 MARIETTA DE POURBAIX-LUNDIN (m):
          </note>
          <u>
            <seg>
              Herr talman! Jag noterar Lars-Erik Lövdéns språkbruk: utförsäljning.
              Det får det att låta som något väldigt hemskt. Det är faktiskt
              livsdrömmar som folk har, att få omvandla sin hyresrätt till bostadsrätt.
              Varför försöka få det att låta så negativt, Lars-Erik Lövdén?
            </seg>
          </u>
          <u>
            <seg>
              Och det är ju, igen, nästan självmål när man hävdar att stopplagen
              kom till för att värna bruksvärdessystemet och samtidigt gör ett
              undantag som gör att alla som nu vill omvandla till bostadsrätter
              skulle kunna omvandla till kooperativa hyresrätter. De skulle
              då inte ingå i bedömningen för bruksvärdessystemet. Då har hela
              argumenteringen fallit ihop som en pannkaka.
            </seg>
          </u>
          <u>
            <seg>
              Det är alltså något annat motiv. Det är helt uppenbart att det
              är ett helt annat motiv som gör att den här stopplagen finns.
              Och det är uppenbart, som jag tror att Lars-Erik Lövdén började
              med, att det är en tydlig ideologisk skiljelinje. Vi tror på människor
              och tror att människor ska kunna förverkliga sina livsdrömmar
              medan ni hellre hindrar, försvårar och försöker stoppa folks livsdrömmar.
              Och det är inte bara enskilda människors livsdrömmar. Det handlar
              faktiskt också om det kommunala självstyret som inte står speciellt
              högt i kurs. Jag har förstått nu att det är så.
            </seg>
          </u>
          <u>
            <seg>
              Både Lars-Erik Lövdén och jag vill ha kvar hyresrätten. Varför
              är den inte så attraktiv att den kan klara sig på sina egna meriter
              utan behöver lagar omkring sig för att den ska kunna bevaras?
              Hyresrätter är faktiskt väldigt attraktiva. Det är egentligen
              det lyxigaste boendet man kan ha med all service som ingår. Hyresrätterna
              borde faktiskt kunna klara sig på sina egna meriter.
            </seg>
          </u>
          <u>
            <seg>
              Jag kan bara konstatera att min förhoppning när jag skrev interpellationen,
              att Lars-Erik Lövdén möjligtvis hade ändrat sig, är krossad precis
              som jag förstår att massor med livsdrömmar kommer att fortsätta
              att bli krossade av den här stopplagen, så länge vi har den regering
              som vi har.
            </seg>
          </u>
          <note type="speaker">
            Anf. 14 Statsrådet LARS-ERIK LÖVDÉN (s):
          </note>
          <u>
            <seg>
              Herr talman! Det var en deklaration från Moderaterna om att hyresrätten
              är viktig och måste behållas. Det var inte den politiken som präglade
              det moderata agerandet i Stockholm under den förra mandatperioden.
              Där handlade det då om att sälja ut hela det allmännyttiga bostadsbeståndet.
              Allmännyttan har alltid varit förkastlig för Moderaterna. Det
              är klart att väldigt många människor i Stockholm blev oerhört
              upprörda under förra mandatperioden när de såg hur kommunal egendom
              såldes ut, ofta till reapris.
            </seg>
          </u>
          <u>
            <seg>
              Lagstiftningen är tillkommen för att skydda hyressättningssystemet,
              och det finns ett nationellt intresse av att skydda hyressättningssystemet.
            </seg>
          </u>
          <note type="speaker">
            Anf. 15 MARIETTA DE POURBAIX-LUNDIN (m):
          </note>
          <u>
            <seg>
              Herr talman! Då ska jag deklarera att Moderaterna vill att det
              ska finnas alla upplåtelseformer. Man ska kunna hyra sin lägenhet.
              Man ska kunna ha bostadsrätt. Man ska till och med kunna äga en
              lägenhet i ett flerfamiljshus, vilket Socialdemokraterna inte
              vill. Det ska finnas småhus. Det ska finnas radhus. Det ska finnas
              alla olika upplåtelseformer.
            </seg>
          </u>
          <u>
            <seg>
              Vi som politiker ska se till att detta finns. Sedan är det upp
              till de enskilda människorna att välja vad som passar dem bäst
              i olika situationer i livet.
            </seg>
          </u>
          <note type="speaker">
            Anf. 16 Statsrådet LARS-ERIK LÖVDÉN (s):
          </note>
          <u>
            <seg>
              Herr talman! Socialdemokraterna vill också att det ska finnas
              alla typer av upplåtelseformer. Det vi reagerar mot är den moderata
              inställningen att kommunerna inte ska äga bostäder, som präglade
              det moderata agerandet i Stockholm under den förra mandatperioden.
            </seg>
          </u>
          <note>
            Överläggningen var härmed avslutad.
          </note>
          <note>
            7 § Svar på interpellation 2003/04:437 om ungdomars bostadssituation
          </note>
          <note type="speaker">
            Anf. 17 Statsrådet LARS-ERIK LÖVDÉN (s):
          </note>
          <u>
            <seg>
              Herr talman! Axel Darvik har frågat mig om jag avser att lägga
              om bostadspolitiken nu när det ännu en gång visat sig att subventioner
              inte leder till ökat byggande.
            </seg>
          </u>
          <u>
            <seg>
              Jag vill först framhålla att jag delar Axel Darviks oro för olika
              grupper som har svårt att hävda sig på bostadsmarknaden. Bostadspolitik
              behövs bland annat för att stödja dessa grupper. Bostadspolitiken
              ska bidra till att skapa förutsättningar för alla att leva i goda
              bostäder till rimliga kostnader. Regeringen har givetvis detta
              i åtanke i det dagliga arbetet och har inte för avsikt att lägga
              om den nuvarande bostadspolitiken.
            </seg>
          </u>
          <note>
            De stimulansåtgärder som sattes in under 2003 för att öka byggandet
            av mindre lägenheter som kan efterfrågas av breda hushållsgrupper
            har givit resultat. Per den sista mars 2004 har investeringsstimulans
            lämnats för totalt 5 043 lägenheter varav 1 777 är studentbostäder.
          </note>
          <u>
            <seg>
              Även när vi tittar på utvecklingen under de senaste åren kan
              det konstateras att nyproduktionen ökat. 1999 påbörjades knappt
              15 000 nya lägenheter medan det under 2003 påbörjades 23 000 nya
              lägenheter. Jag räknar här inte in de 3 700 lägenheter som tillskapades
              genom ombyggnation förra året. Totalt motsvarar detta en 40-procentig
              ökning under en femårsperiod.
            </seg>
          </u>
          <u>
            <seg>
              Det tycker jag är en bra utveckling, men jag är inte nöjd ändå.
              Det långsiktiga behovet är större. De nya stimulansåtgärderna
              kommer att bidra till att höja nyproduktionen ytterligare. Boverkets
              prognoser för påbörjade bostäder pekar mot en fortsatt kraftig
              ökning de närmaste åren.
            </seg>
          </u>
          <u>
            <seg>
              Bostadspolitiken består inte enbart av ekonomiska stimulanser
              till nyproduktion utan innehåller också en mängd andra initiativ
              som skapar förutsättningar för ett ökat byggande.
            </seg>
          </u>
          <u>
            <seg>
              Byggkostnadsforum har till uppgift att bland annat främja utvecklingsarbete
              och innovationer genom att utnyttja forsknings- och teknikframsteg
              för att skärpa konkurrensen och bidra till ökad effektivitet och
              lägre kostnader i byggande och boende.
            </seg>
          </u>
          <u>
            <seg>
              Statens bostadskreditnämnd har nyligen fått vidgade möjligheter
              att bevilja kreditgarantier som underlättar finansiering av nya
              bostäder.
            </seg>
          </u>
          <u>
            <seg>
              Vidare arbetar en kommitté med uppdrag att se över plan- och
              bygglagstiftningen. Behovet av att förbättra förutsättningarna
              för ett ökat bostadsbyggande ska särskilt beaktas av kommittén.
              Kommittén ska presentera ett förslag till åtgärder som kan effektivisera
              beslutsprocessen, inklusive instansordningen för överklagande
              samt möjligheten att överklaga.
            </seg>
          </u>
          <u>
            <seg>
              I januari 2004 infördes tredimensionell fastighetsindelning som
              på sikt kan medföra nya bostäder i områden med befintlig bebyggelse
              och infrastruktur.
            </seg>
          </u>
          <u>
            <seg>
              En utredning om reformering av bruksvärdessystemet har tillsatts
              efter förslag från Hyresgästföreningen, Fastighetsägarna Sverige
              och SABO. Utredaren ska bland annat överväga om det bör införas
              särskilda hyressättningsregler för nybyggda hus.
            </seg>
          </u>
          <u>
            <seg>
              Inom Regeringskansliet har en arbetsgrupp tillsatts med uppgift
              att lämna förslag till hur man ska kunna möjliggöra ett mera omfattande
              byggande av hyresbostäder på den mark i Stockholmsregionen som
              ägs av statliga bolag eller förvaltas av statliga myndigheter.
            </seg>
          </u>
          <u>
            <seg>
              I vårpropositionen föreslår regeringen dessutom att en byggsamordnare
              ska tillsättas under en treårsperiod med uppdrag att leda och
              samordna ett arbete för utveckling och utvärdering av byggsektorn.
              Arbetet ska syfta till att öka kvaliteten, kompetensen, konkurrensen
              och attraktiviteten i bygg-, fastighets- och anläggningssektorn.
            </seg>
          </u>
          <u>
            <seg>
              Avslutningsvis vill jag betona att det är kommunerna som har
              ansvaret för bostadsförsörjningen. Genom ett strategiskt markinnehav,
              en aktiv markpolitik med bland annat markanvisningar och exploateringsavtal
              och en god planberedskap kan kommunerna påverka upplåtelseform
              och utformning av bebyggelsen och därigenom erbjuda kommunernas
              invånare de bostäder som behövs.
            </seg>
          </u>
          <note type="speaker">
            Anf. 18 AXEL DARVIK (fp):
          </note>
          <u>
            <seg>
              Herr talman! Bostadsbristen i Sverige har inte på över tio år
              varit så stor som den är i dag. Den ligger som en svart skugga
              över landet och förmörkar mycket av den framtidstro som kanske
              framför allt unga människor har i dag. Fyra av tio kommuner säger
              att det är brist på just sådana bostäder och lägenheter som ungdomar
              eftertraktar. För detta är ministern stolt men inte nöjd.
            </seg>
          </u>
          <u>
            <seg>
              Ungdomarna är de som råkar värst ut när det är svåra tider på
              bostadsmarknaden eftersom de har en utsatt situation. Hyresgästföreningen
              har i sin enkätundersökning frågat 2027-åringar. 65 % svarar att
              det är svårt att hitta en bostad på orten där de bor. 1997 var
              siffran 41 %, trots att demografin har gjort att 2027-åringarna
              i dag är 30 000 färre än de var 1997. Trots detta har betydligt
              fler svårt att hitta en bostad på orten där de bor. Ministern
              är stolt men inte nöjd.
            </seg>
          </u>
          <u>
            <seg>
              Boverket drar i sina prognoser fram att det under den här mandatperioden
              ska byggas 80 000 nya lägenheter. Lars-Erik Lövdén lovade i valet,
              bland annat i ett antal stora morgontidningar, att 120 000 nya
              lägenheter skulle byggas under den här mandatperioden. Experter
              menar att detta inte alls är tillräckligt. Det behövs 40 000 lägenheter
              per år, alltså 160 000 bostäder, för att kunna upprätthålla ett
              hälsosamt bestånd med en chans att råda bot på bostadsbristen.
              Om Boverkets prognoser slår in når man upp till hälften av det
              minimikrav som experter har för vad som är hälsosamt. Ungdomar
              är de som hamnar mest i kläm eftersom de har en mycket utsatt
              situation. Bostadsministern är stolt men inte nöjd.
            </seg>
          </u>
          <u>
            <seg>
              Trots det ser jag vissa ljusglimtar i det svar som jag fick av
              ministern i dag. Där kommer man ut lite ur den tjocka kvävande
              dimma som råder på bostadspolitikens område. Bostadsministern
              lyfter upp ett antal olika åtgärder som planeras. Tidigare var
              det enbart subventioner som var det som var guld och gröna skogar
              och det enda saliggörande som fanns. Nu verkar det som om bostadsministern
              inser att subventioner misslyckas, på samma sätt som subventioner
              alltid har misslyckats på alla olika områden. De har spridit olycka
              i stället för att vara den lyckoslant som man i retoriken kan
              tro att de skulle vara när man lyssnar på bostadsministern.
            </seg>
          </u>
          <u>
            <seg>
              För att ungdomars bostadssituation ska kunna bli bättre behövs
              det en omläggning av politiken. Det behövs mer av marknadsanpassat
              system med förenklade regler, ägarlägenheter, sänkt fastighetsskatt,
              kraftfulla tag mot kartellbildning, möjlighet att skattefritt
              hyra ut en del av bostaden, förändringar av markpolitik och ökad
              betalningsförmåga för ungdomar och studenter. Det är några konkreta
              åtgärder som Folkpartiet liberalerna har, inte en massa utredningar
              som inte leder någonstans.
            </seg>
          </u>
          <u>
            <seg>
              Som avslutning skulle jag som kommentar till ministerns avslutning
              i sitt svar vilja säga att man inte ska komma och skylla allt
              elände på kommunerna. Det finns mycket som kan göras från statligt
              håll. Den som är fri från synd kan kasta i väg den första stenen.
            </seg>
          </u>
          <note type="speaker">
            Anf. 19 Statsrådet LARS-ERIK LÖVDÉN (s):
          </note>
          <u>
            <seg>
              Herr talman! Det där sista förstod jag inte riktigt, Axel. Det
              är kanske så att man ibland måste dra ut svängarna rejält.
            </seg>
          </u>
          <u>
            <seg>
              Jag har vid upprepade tillfällen i den här kammaren i de bostadspolitiska
              debatterna förklarat att det finns ett delat ansvar när det gäller
              bostadsförsörjningen. Det är inte bara kommunerna, inte bara staten,
              inte bara byggbranschen. En förutsättning för att vi ska få bra
              förhållanden när det gäller bostadsproduktionen är att alla parter
              samverkar och anstränger sig. Det handlar om kommunerna också,
              Axel Darvik. Det gör det. Man sitter naturligtvis med väldiga
              bostadspolitiska instrument i kommunerna om man vill använda dem.
              Men det handlar verkligen också om staten. Det handlar i synnerhet
              om byggbranschen.
            </seg>
          </u>
          <u>
            <seg>
              Det är ett tredelat ansvar. Den som inte ser det tror jag inte
              är särskilt framgångsrik när det gäller att analysera förutsättningarna
              för bostadsproduktionen.
            </seg>
          </u>
          <u>
            <seg>
              Jo, det behövs stimulanser för att byggnationen ska ta fart.
              Det visar väl erfarenheterna av de gångna åren. Vi har haft en
              kraftig uppgång av bostadsbyggandet. I fjol tillkom 26 700 lägenheter
              på den svenska bostadsmarknaden. Det är en kraftig uppgång av
              bostadsbyggandet. Den främsta förklaringen till det och att vi
              nu ser hyresrättsproduktion också är de stimulansåtgärder som
              regeringen har gått in med och, om jag har förstått saken riktigt,
              Folkpartiet har varit motståndare till.
            </seg>
          </u>
          <u>
            <seg>
              Det har tillkommit 15 000 studentlägenheter, Axel Darvik. Vi
              ser nu att den nya investeringsstimulansen ger effekt utöver det.
              Hade vi haft de 15 000 studentlägenheterna om vi inte hade gått
              in med investeringsstimulansen? Nej, knappast.
            </seg>
          </u>
          <u>
            <seg>
              I går var jag uppe i Sundsvall och tog det första spadtaget för
              92 lägenheter i flerfamiljshus, femvåningshus. Det är hyreshus
              i attraktivt läge till rimliga kostnader, stimulerande nog ett
              projekt som byggs helt i trä.
            </seg>
          </u>
          <u>
            <seg>
              I morgon ska jag ta spadtag i Stockholmsområdet. Det handlar
              om ett hyresrättsprojekt som byggs med stimulansbidraget, bra
              lägenheter i bra läge.
            </seg>
          </u>
          <u>
            <seg>
              Varken Sundsvallsprojektet eller det projekt som jag tar spadtag
              för i morgon hade tillkommit utan investeringsstimulansen.
            </seg>
          </u>
          <u>
            <seg>
              Investeringsstimulansen har en väldigt bra effekt. Men det räcker
              inte, och det underströk jag i mitt svar. Jag har samma uppfattning
              som Axel Darvik om att konkurrensen måste skärpas. Jag har kanske
              också samma uppfattning som Axel Darvik om vikten av att vi släpper
              fram också mindre och medelstora aktörer vid sidan om de stora
              drakarna för att effektivisera byggproduktionen.
            </seg>
          </u>
          <u>
            <seg>
              Det har från början varit regeringens strategi att genom Byggkostnadsforum
              på Boverket och de pilotprojekt som på den vägen har initierats
              skapa förutsättningar för en utveckling i branschen. Går Axel
              Darvik in på Boverkets hemsida och klickar på Byggkostnadsforum
              ska han få en utmärkt redovisning av de framgångar som detta projekt
              haft och som vi nu kan avläsa i den konkreta, verkliga bostadsproduktionen.
            </seg>
          </u>
          <note type="speaker">
            Anf. 20 AXEL DARVIK (fp):
          </note>
          <u>
            <seg>
              Herr talman! Jag tror att det är svårt att hitta särskilt många
              ungdomar som upptäcker de oerhört fascinerande och enastående
              effekter som regeringens åtgärder har lett till. När jag är ute
              och pratar med ungdomar möter jag många som upplever att det är
              oerhört svårt att få tag på en bostad. Det vittnar inte minst
              också Hyresgästföreningens enkäter om.
            </seg>
          </u>
          <u>
            <seg>
              Låt oss då gå in på och diskutera stimulansen. Ja Folkpartiet
              liberalerna har varit motståndare till de här subventionerna.
              Det finns också en mycket god anledning till detta, för de har
              knappast gett särskilt bra effekter. En fråga är till exempel
              hur många av dem som nu har fått bidrag som verkligen sätter spaden
              i marken och börjar bygga. Det tycker jag är någonting som ni
              på departementet borde analysera noggrannare.
            </seg>
          </u>
          <u>
            <seg>
              En som i alla fall delvis har insett problemet med regeringens
              bostadspolitik är en kollega till Lars-Erik Lövdén som också är
              statsråd i regeringen och ibland ses som kronprins och efterträdare
              till Göran Persson, nämligen Pär Nuder. På HSB:s förbundsstämma
              sade han:
            </seg>
          </u>
          <u>
            <seg>
              Den offentliga bostadspolitiken måste i framtiden inriktas mot
              de som har det allra svårast, de som inte har tagit sig in på
              marknaden, framför allt de unga. Vi ska inte subventionera produktionen
              mera, för vi vet ju vad som händer då, utan insatserna måste riktas
              på ett begåvat sätt. Regeringen har därför nu dragit igång detta
              arbete, men behöver hjälp.
            </seg>
          </u>
          <u>
            <seg>
              Jag undrar om den här insikten också har spritt sig till bostadsministern.
              Jag hoppas att så är fallet.
            </seg>
          </u>
          <u>
            <seg>
              När jag läste tidningen Stockholm City i morse såg jag att Lars-Erik
              Lövdén i en dispyt med det socialdemokratiska stadsbyggnadsborgarrådet
              i Stockholm skriver att regeringen före 2006 ska presentera ett
              nytt bostadsfinansieringssystem med långsiktiga hållbara regler.
              Det här har vi diskuterat förut, bland annat i en av mina första
              interpellationsdebatter. Vad är det för signaler man skickar ut
              när man nu kommer med ett nytt system igen? Hela bostadsbyggandet
              går ju nu in i ett nytt stand-by-läge där man väntar på vad som
              kommer från regeringen.
            </seg>
          </u>
          <u>
            <seg>
              När det senaste investeringsstödet kom sade man att det skulle
              vara långsiktigt. Det var långsiktiga regler som skulle hålla
              och så vidare. Det var mycket kritik från Folkpartiet då, inte
              minst från mig. Vad ser vi nu? Jo, nu kommer bostadsministern
              och säger att man redan 2006, några år efteråt, ska komma med
              ett nytt bostadsfinansieringssystem. Man skickar ut signaler som
              är allt annat än långsiktiga.
            </seg>
          </u>
          <u>
            <seg>
              Det här hattandet och fnattandet är något som skadar bostadsmarknaden,
              framför allt ungdomars möjlighet att få en bostad.
            </seg>
          </u>
          <u>
            <seg>
              Avslutningsvis måste jag fråga hur bostadsministern med tanke
              på Boverkets prognoser ska kunna nå upp till det vallöfte som
              han gav i valrörelsen. Kanske fick det en del ungdomar att rösta
              på Socialdemokraterna när man lovade att bygga 30 000 lägenheter
              om året i och för sig 10 000 för få, enligt experter, men ändå.
              Nu verkar det som om man skjuter långt under.
            </seg>
          </u>
          <u>
            <seg>
              Vilket råd vill statsrådet ge en ung människa som söker bostad?
            </seg>
          </u>
          <note type="speaker">
            Anf. 21 NINA LUNDSTRÖM (fp):
          </note>
          <u>
            <seg>
              Herr talman! Den här interpellationen om ungdomars bostadssituation
              som Axel Darvik har väckt är oerhört viktig.
            </seg>
          </u>
          <u>
            <seg>
              Jag har fått en fråga, herr talman, från ungdomar som studerar
              på Fryshuset i Stockholm och som finns här i riksdagen i dag.
              De har ställt en fråga till mig som jag inte kan svara på. Ungdomarna
              i det här projektet ställer frågan: Hur högt prioriterar regeringen
              ungdomarnas bostadssituation?
            </seg>
          </u>
          <u>
            <seg>
              Det fanns väldigt mycket kloka synpunkter bland ungdomarna och
              också en frustration över att det inte finns bostäder att få för
              de unga. Hur ska vi ha råd att bo? Hur länge ska vi behöva bo
              kvar hemma tills vi blir 2528 år? Det var andra frågor.
            </seg>
          </u>
          <u>
            <seg>
              Jag skulle också vilja kommentera några bitar i det svar statsrådet
              har gett till Axel Darvik när det gäller hur man ska kunna komma
              en bit längre. För att först ta detta med markpolitik och konkurrensfrågor
              gläder det mig att statsrådet tar upp just konkurrensreglerna.
              Detta har vi från Folkpartiets sida drivit många gånger och haft
              uppe i debatterna, och även de så kallade stora drakar som är
              aktörer på marknaden.
            </seg>
          </u>
          <u>
            <seg>
              Här skulle jag vilja fråga statsrådet: Hur går det nu med den
              statliga markpolitiken? Mer mark kommer nu att hamna i de bolag
              som staten äger tillsammans med de stora drakarna, mark där man
              ännu inte har kört i gång bostadsbyggande. Hur är läget i det
              arbetet? Kommer man att komma längre? Och kommer man också att
              se till att släppa in andra aktörer på den statliga marken så
              att man får ökad konkurrens?
            </seg>
          </u>
          <u>
            <seg>
              Det andra är detta med flyttkedjor. Skulle man bygga också en
              annan typ av bostäder skulle man naturligtvis även frigöra de
              billiga bostäderna i befintligt bestånd. Hur ser statsrådet på
              flyttkedjor?
            </seg>
          </u>
          <u>
            <seg>
              Sedan har vi detta med att veta vad den ena kontra den andra
              handen gör. I Stockholm, där det råder bostadsbrist, har man nu
              avslagit eller stoppat ett antal detaljplaner just för mindre
              bostäder på grund av bullernormerna, det vill säga där man inte
              kan få en del av bostaden mot en tyst sida. Finns det inte möjligheter,
              anser statsrådet, att också se över den typen av problem, det
              vill säga där staten genom sina myndigheter faktiskt stoppar byggplaner?
              Är det inte dags att göra en översyn så att vi får fram de här
              småhyresrätterna även i nyproduktion?
            </seg>
          </u>
          <u>
            <seg>
              Detta är några frågor.
            </seg>
          </u>
          <u>
            <seg>
              Sedan vill jag bara framhålla att det finns försök med att bygga
              bostadsrätter för ungdomar, till exempel i Uppsala, där man också
              får ned nyproduktionskostnaden. Det finns alltså goda exempel
              även på bostadsrättssidan.
            </seg>
          </u>
          <u>
            <seg>
              Sedan har vi kollektivtrafiksatsningar. Ser man till att det
              finns infrastruktur kan man bygga bostäder, och då kan också ungdomar
              förflytta sig i länet.
            </seg>
          </u>
          <u>
            <seg>
              Men återigen, herr talman, hoppas jag att statsrådet kan ge svar
              på den fråga jag inte kunde ge svar på: Hur högt prioriterar regeringen
              ungdomarnas bostadssituation, och vad avser regeringen att göra
              för just ungdomarna?
            </seg>
          </u>
          <note type="speaker">
            Anf. 22 Statsrådet LARS-ERIK LÖVDÉN (s):
          </note>
          <u>
            <seg>
              Herr talman! Nina Lundström kunde ju ha börjat med att ge ett
              svar för Folkpartiets räkning till ungdomarna. Jag ska gärna ge
              ett svar från regeringens sida.
            </seg>
          </u>
          <u>
            <seg>
              Regeringen prioriterar just bostäder som riktar sig mot vanliga
              inkomsttagare och mot ungdomar. Det är hela syftet med den investeringsstimulans
              som nu finns både till studentbostäder och till hyreslägenheter.
              Den siktar just in sig på att möta det väldiga behov som finns.
              Jag ser ju också den väldiga bostadsbrist vi har på flera håll
              i landet, särskilt utmejslat i Stockholmsområdet. Den siktar in
              sig på att få fram en produktion av lägenheter som unga människor
              och vanliga inkomsttagare kan efterfråga.
            </seg>
          </u>
          <u>
            <seg>
              Investeringsstimulansen ger nu effekt. Jag beklagar att Folkpartiet
              inte har velat vara med om detta. Den ger en påtaglig effekt.
            </seg>
          </u>
          <u>
            <seg>
              Det är lite egendomligt, Axel Darvik, att stå här och anklaga
              regeringen när det har tillkommit 15 000 studentlägenheter. Det
              räcker inte, utan det behöver byggas fler visst! Men 15 000 studentlägenheter
              har ändå tillkommit med regeringens politik, som Folkpartiet varit
              motståndare till. Det är alltså en lite märklig diskussionsordning.
            </seg>
          </u>
          <u>
            <seg>
              Jag tycker att det finns anledning att notera att vi har haft
              en kraftig uppgång av bostadsbyggandet. Men det räcker inte. Vi
              behöver lyfta nivån ytterligare. 26 700 lägenheter tillkom i fjol.
              Men vi behöver lyfta nivån ytterligare, över de 30 000. Framför
              allt måste bostadsbyggandet ta fart i Stockholmsregionen.
            </seg>
          </u>
          <u>
            <seg>
              Sedan har vi, Axel Darvik, investeringsstimulansen. Det går ju
              att läsa de handlingar som regeringen skickar över till riksdagen.
              Av de handlingarna framgår väldigt tydligt att investeringsstimulansen
              är avsedd som en tillfällig stimulans till och med år 2006. Sedan
              ska regeringen lägga fast en långsiktig finansiering av bostadsbyggandet
              som ska gälla efter år 2006.
            </seg>
          </u>
          <u>
            <seg>
              Ofta när jag är ute och diskuterar bostadsfrågor och när jag
              pratar med branschen säger jag: Inbilla er inte att det blir förmånligare
              att bygga hyresrätter efter år 2006 än det är nu, för den stimulans
              som nu utgår till bostadsbyggandet är väldigt kraftfull. Den motsvarar
              i princip hela byggmomskostnaden för ett projekt. Detta är en
              mycket kraftfull stimulans. Kanske är det därför som den också
              ger effekt.
            </seg>
          </u>
          <u>
            <seg>
              Axel Darvik, de 92 lägenheter som nu byggs i Sundsvall hade inte
              byggts utan investeringsstimulansen. Så mycket betyder denna för
              ett projekts genomförande.
            </seg>
          </u>
          <u>
            <seg>
              Från Nina Lundström fick jag ett antal frågor som sträcker sig
              från infrastruktur till bostadsrättsproduktion och sådant. Visst,
              det går också att bygga bostadsrätter en alldeles utmärkt boendeform.
              Och det går att bygga bostadsrätter till rimliga kostnader så
              att också ungdomar kan efterfråga dem. Jag skulle välkomna fler
              sådana projekt.
            </seg>
          </u>
          <u>
            <seg>
              Infrastrukturen har naturligtvis betydelse när det gäller att
              bredda arbetsmarknads- och bostadsregioner. Det ser vi framför
              allt i Stockholm och Mälardalsregionen.
            </seg>
          </u>
          <u>
            <seg>
              Jag ska inte gå in på alla frågeställningarna. Vi har tidigare
              i denna kammare diskuterat dem. Det är mycket som jag håller med
              om infrastruktur, bostadsrätter och konkurrensförhållanden men
              bortse inte från att investeringsstimulansen nu ger en påtaglig
              effekt när det gäller bostadsbyggandet!
            </seg>
          </u>
          <note type="speaker">
            Anf. 23 AXEL DARVIK (fp):
          </note>
          <u>
            <seg>
              Herr talman! Jag tycker att bostadsministern bör ta reda på hur
              många de projekt är som fått sådana här subventioner och där man
              verkligen har satt spaden i jorden detta innan man kan vara stolt
              över och nöjd med att nya tillkommer.
            </seg>
          </u>
          <u>
            <seg>
              Långsiktiga regler har visat sig vara avgörande för att få i
              gång byggandet. Byggandet är ingenting som görs i en handvändning.
              Det är ingenting som går snabbt. Därför krävs det långsiktiga
              regler. Det är vad många i branschen påpekar när man talar med
              dem.
            </seg>
          </u>
          <u>
            <seg>
              Man får väl ta det hela lite grann för vad det är. Branschen
              litar kanske inte på bostadsministern när han är ute och pratar
              med folk i branschen. Uppenbarligen är det så att kortsiktiga
              regler, kortsiktiga lösningar och så vidare får just effekten
              att man ställer sig i stand-by-läge och väntar och ser när man
              ska söka. Ska vi söka enligt det nya eller enligt det gamla systemet?
              Ja, vi väntar och ser hur det nya blir.
            </seg>
          </u>
          <u>
            <seg>
              Det är en ganska naturlig och sund riskmedvetenhet. Men i och
              med det kortsiktiga tänkandet får det effekten att det slår väldigt
              hårt. Det har till exempel Pär Nuder insett. Han är ju en del
              av regeringen. Bostadsministern och statsrådet Nuder verkar ha
              olika uppfattningar. Nuder säger att vi inte kan hålla på och
              subventionera så som vi tidigare gjort eftersom det får så olyckliga
              konsekvenser.
            </seg>
          </u>
          <u>
            <seg>
              Bostadsministern svarade aldrig på min fråga. Man kan dra upp
              vissa saker och tala om att det skett en ökning och så vidare.
              Men hur ska man nå upp till ett hälsosamt byggande i Sverige?
              Det behövs 40 000 bostäder om året. Det säger experterna. Regeringen
              har målet 30 000. Vi är långt ifrån att ens nå upp till regeringens
              mål det löfte man gav väljarna i valrörelsen.
            </seg>
          </u>
          <note type="speaker">
            Anf. 24 NINA LUNDSTRÖM (fp):
          </note>
          <u>
            <seg>
              Herr talman! Statsrådet tycker att jag ska tala om Folkpartiets
              förslag, men jag tycker att jag inledde med det. Axel Darvik har
              också gjort det mycket föredömligt. Men jag kan gärna upprepa
              mig.
            </seg>
          </u>
          <u>
            <seg>
              Statsrådet säger: Inbilla er inte att det blir förmånligare att
              bygga hyresrätter efter år 2006! Men ett av de förslag som Folkpartiet
              har lagt fram handlar om att vi vill se en reformerad hyressättning
              så att man vet vad man kan ta ut i hyra när man bygger hyresrätter.
              Det kan man ju inte med säkerhet veta i dag.
            </seg>
          </u>
          <u>
            <seg>
              Statsrådet svarade inte på min fråga om den statliga markpolitiken.
              Folkpartiet har lagt fram förslag om att man ska se till att den
              är ett instrument för att se till att konkurrensreglerna upprätthålls.
            </seg>
          </u>
          <u>
            <seg>
              Dessutom gäller det möjligheterna att bygga exempelvis studentbostäder
              på statlig mark.
            </seg>
          </u>
          <u>
            <seg>
              Vidare vill vi införa ägarlägenheter. Vi tror att ju mer bostäder
              som byggs generellt sett, desto lättare kommer det att vara för
              många andra grupper att få bostäder exempelvis ungdomar som har
              en väldigt tuff situation på bostadsmarknaden.
            </seg>
          </u>
          <u>
            <seg>
              Vi vill se över de kommunala bostadsföretagens roll, och vi vill
              se över skattesituationen för boende och byggande. Bostadsutskottet
              har besökt Länsstyrelsen i Stockholms län och kan konstatera att
              hindren är många för bostadsbyggandet i den här regionen. Vi vill
              också se över byggnormer, och vi vill vidta en rad olika åtgärder.
              Men det finns ingen enkel lösning med en specifik åtgärd som löser
              problemen, utan det krävs, tror vi, en rad olika insatser parallellt
              för att se till att det byggs mer. Bygger man mer generellt sett
              kommer också ungdomarna att ha lättare att hitta bostäder. Men
              det krävs ett agerande.
            </seg>
          </u>
          <u>
            <seg>
              Just nu, måste jag säga till statsrådet, ligger det mesta i träda
              på grund av att det pågår utredningar. Vi kan konstatera att dessa
              dröjer med sina besked.
            </seg>
          </u>
          <u>
            <seg>
              Folkpartiets politik är alltså väldigt entydig: Det handlar om
              hur vi kan öka byggandet.
            </seg>
          </u>
          <note type="speaker">
            Anf. 25 Statsrådet LARS-ERIK LÖVDÉN (s):
          </note>
          <u>
            <seg>
              Herr talman! Jo, Axel Darvik, Pär Nuder och jag är helt överens.
              Det är alldeles uppenbart att regeringens politik inriktas också
              på det som Pär Nuder sade på HSB-stämman.
            </seg>
          </u>
          <u>
            <seg>
              Vi går nu in med väldigt kraftfulla investeringsstimulanser till
              byggande av studentbostäder och hyresrätter. Om vi går in med
              så kraftiga stimulanser att de till och med motsvarar hela byggmomskostnaden
              finns det förutsättningar att bygga. Det märks också nu när byggbolagen
              ser möjligheterna att bygga hyresrätter. Marknaden för den dyra,
              exklusiva bostadsrätten är i princip mättad. Därmed måste också
              produktionen inriktas på att nå bredare hushållsgrupper och på
              att bygga till rimliga kostnader. Den processen är nu i gång.
            </seg>
          </u>
          <u>
            <seg>
              Axel Darvik, du är välkommen att följa med mig ut när jag runtom
              i landet tar spadtag i de olika projekt som kommit till, just
              till följd av det investeringsstöd som ni varit motståndare till.
            </seg>
          </u>
          <u>
            <seg>
              Jo, Nina Lundström, det är riktigt att det inte handlar om en
              åtgärd. Jag försökte understryka det både i mitt skriftliga svar
              och i mitt första inlägg. Ska vi fortsätta med att lyfta bostadsbyggandet
              över de 30 000 lägenheterna är det inte en enkel åtgärd som behöver
              komma till om vi samtidigt ska ha långsiktighet i detta och om
              vi ska uppnå en produktion som håller över tiden.
            </seg>
          </u>
          <u>
            <seg>
              Det gäller en rad åtgärder. Den statliga marken är en sådan åtgärd;
              jag nämnde detta i mitt svar. Hyressättningssystemet är en annan
              sådan åtgärd. Det är en rad åtgärder som naturligtvis måste vidtas
              för att underlätta en kontinuerlig bostadsproduktion i Sverige.
            </seg>
          </u>
          <u>
            <seg>
              Jag tycker att det är tillfredsställande att bostadsproduktionen
              har ökat under alla år sedan 1999. Men vi måste lyfta bostadsproduktionen
              ytterligare. Framför allt måste bostadsbyggandet komma i gång
              i Stockholmsområdet, för det är där som det släpar efter mest.
            </seg>
          </u>
          <note>
            Överläggningen var härmed avslutad.
          </note>
          <note>
            8 § Svar på interpellationerna 2003/04:421 och 455 om överförandet
            av indelningsfrågor från regeringen till riksdagen
          </note>
          <note type="speaker">
            Anf. 26 Statsrådet LARS-ERIK LÖVDÉN (s):
          </note>
          <u>
            <seg>
              Herr talman! Rigmor Stenmark har frågat mig om vilka åtgärder
              jag avser att vidta för att lägga fram en proposition med förslag
              om att det ska vara riksdagen som avgör hur länsindelningen ska
              se ut i Sverige.
            </seg>
          </u>
          <u>
            <seg>
              Mikael Oscarsson har frågat mig om jag avser att skyndsamt bereda
              frågan om att det ska vara riksdagen som avgör hur länsindelningen
              ska se ut i Sverige, så att Heby kommuns länsbyte kan ske i tid
              till valet 2006.
            </seg>
          </u>
          <u>
            <seg>
              Inledningsvis vill jag säga att när det gäller länsindelningen
              finns det i dagsläget inte några författningsbestämmelser som
              rör vem som ska avgöra hur Sveriges indelning i län ska se ut.
              Det finns inte heller några författningsbestämmelser som rör förfarandet
              vid ändring i länsindelningen. Enligt praxis anses regeringen
              ha rätt att på egen hand besluta om mindre ändringar i länsindelningen,
              medan riksdagen bör underställas frågor om mer omfattande ändringar.
            </seg>
          </u>
          <note>
            I november 2003 biföll riksdagen en reservation till vad utskottet
            hemställt i sitt betänkande Frågor om kommunal demokrati (bet.
            2003/04:KU3, rskr. 2003/04:34) rörande indelningsfrågor. I tillkännagivandet
            till regeringen angavs att regeringen bör bereda frågan om beslutsformer
            och förfarande vid ändringar i Sveriges indelning i län och landsting
            samt överlämna erforderliga lagförslag till riksdagen.
          </note>
          <u>
            <seg>
              I mars 2004 beslutade regeringen att tillkalla en särskild utredare
              för att bland annat undersöka förutsättningarna för att beslutanderätten
              rörande landstingsindelningen ska kunna föras över från regeringen
              till riksdagen. Utredaren ska också överväga en lagreglering rörande
              förfarandet vid ändringar i länsindelningen. Utgångspunkten ska
              vara att det är riksdagen som ska fatta beslut om sådana ändringar.
              En ändring av läns- och landstingsgräns kan också komma att ske
              genom att en kommungräns ändras. Därför ska utredaren även överväga
              om denna typ av indelningsändringar bör prövas av riksdagen. Utredaren
              ska redovisa sitt uppdrag senast den 16 december 2004.
            </seg>
          </u>
          <u>
            <seg>
              Regeringen har således tillmötesgått riksdagens begäran att bereda
              frågan om beslutsformer och förfarande vid ändringar i Sveriges
              indelning i län och landsting. När utredaren redovisat sitt uppdrag
              kommer en sedvanlig remissomgång att följa. Först därefter kan
              en proposition lämnas till riksdagen.
            </seg>
          </u>
          <note type="speaker">
            Anf. 27 RIGMOR STENMARK (c):
          </note>
          <u>
            <seg>
              Herr talman! Tack för svaret, kommunministern. Det måste naturligtvis
              ligga i bostads- och kommunministerns intresse att värna kommunmedborgarna.
              Kommunerna utgör ju grunden för den samhällsindelning som vi har
              i landet, och det är där som man löser de lokala frågorna. Kommunerna
              läggs sedan samman i större sammanslutningar, i landsting, i län
              och numera även i regioner. Regeringen har haft uppdraget att
              besluta om indelningslagen.
            </seg>
          </u>
          <u>
            <seg>
              Nu har dock riksdagen beslutat att det är riksdagen som ska besluta
              om kommuners tillhörighet till landsting och län. Riksdagen ska
              också se till att man tar till vara de intressen som har med den
              lokala demokratin att göra. Anledningen till att man fattade beslut
              om denna ändring var att man inte anser att regeringen har skött
              dessa frågor på ett bra sätt. Det visar bland annat på ett alltför
              tydligt sätt hanteringen av Heby kommuns ansökan om att byta län
              en fråga som har dragit ut på tiden. Här kan man verkligen tala
              om beslutsångest och långbänk.
            </seg>
          </u>
          <u>
            <seg>
              När jag läste statsrådet Lars-Erik Lövdéns svar i går blev jag
              väldigt besviken. Nu har vi hört svaret, och det har inte heller
              ändrats i den muntliga föredragningen. Så min besvikelse och dessvärre
              också många andras kvarstår.
            </seg>
          </u>
          <u>
            <seg>
              Herr talman! Det mest anmärkningsvärda i svaret är att ministern
              när det gäller den proposition som jag efterlyser i min interpellation
              säger att en utredare har fått i uppdrag att lämna sin redovisning
              till regeringen senast den 16 december 2004. Därpå kommer en sedvanlig
              remissomgång, och först därefter kan regeringen lämna en proposition
              till riksdagen.
            </seg>
          </u>
          <u>
            <seg>
              Denna beskrivning stämmer inte med det uppdrag som regeringen
              har fått av riksdagen. Riksdagen har ställt sig bakom följande
              text, och jag läser högt ur konstitutionsbetänkandet: God tid
              mellan indelningsändringar och allmänna val behövs också för valförberedelser
              både på myndighetsnivå och för partierna. Det innebär att erforderliga
              lagförslag måste föreläggas riksdagen för ställningstagande senast
              under hösten 2004. Den nu begärda utredningen och beredningen
              bör således bedrivas skyndsamt så att propositionen läggs fram
              för riksdagen senast den 1 september 2004.
            </seg>
          </u>
          <u>
            <seg>
              Herr talman! Det är anmärkningsvärt att ministern inte avser
              att följa det som riksdagen har beslutat om. Får en regering och
              en minister med ansvar för en fråga underlåta att efterkomma det
              som riksdagen har beslutat om och detta utan att ens komma tillbaka
              till riksdagen och begära tidsförlängning, om det mot förmodan
              skulle behövas?
            </seg>
          </u>
          <u>
            <seg>
              När det gäller en ändring av indelningslagen kan jag inte se
              något behov av en längre handläggningstid, eftersom ärendet är
              så väl känt av alla parter och så väl förberett.
            </seg>
          </u>
          <u>
            <seg>
              Jag hoppas innerligt att jag har fel i min misstanke om att regeringen
              återigen försöker att förhala ärendet. Är det så, kommunministern,
              att regeringen har bestämt sig för att Heby kommun inte heller
              ska få byta län vid valet 2006? Det är ju i första hand det som
              det handlar om. Om inte, kommer ministern att skynda på ärendet
              så att en proposition om indelningslagen presenteras helt i linje
              med riksdagens uppdrag till regeringen, nämligen den 1 september
              2004?
            </seg>
          </u>
          <note type="speaker">
            Anf. 28 MIKAEL OSCARSSON (kd):
          </note>
          <u>
            <seg>
              Herr talman! Heby kommuns länstillhörighet har varit en stor
              fråga bland hebyborna under många år. För sex år sedan var det
              dags att folkomrösta. Det bedrevs kampanj för både ja och nej.
              En stor del av de röstberättigade 75 % deltog i folkomröstningen.
              Resultatet blev att 39,9 % sade nej medan 57,7 % sade ja, det
              var alltså en klar majoritet med nästan 20 % övervikt för ja.
            </seg>
          </u>
          <u>
            <seg>
              Efter folkomröstningen skrev samtliga partier från höger till
              vänster i kommunfullmäktige i Heby under en ansökan till regeringen
              om att byta län. Kammarkollegiet, som är regeringens utredningsinstans
              i indelningsfrågor, utredde saken. När utredningen var klar rekommenderade
              Kammarkollegiet regeringen att bevilja länsbytet. Den noggranna
              utredningen visade att det skulle innebära bestående fördelar
              för Heby kommun att byta län. Utredningen visade också att konsekvenserna
              för andra berörda län var ringa.
            </seg>
          </u>
          <u>
            <seg>
              I april 2001 avslog regeringen Heby kommuns ansökan om att få
              byta län. Den främsta bevekelsegrunden var att en sådan indelningsändring
              skulle ha en negativ inverkan på sjukvården i Västmanland, och
              det gällde framför allt Sala lasarett. Andra utredningar, exempelvis
              Kommunförbundets, menade att sjukvården inte skulle försämras
              alls. Regeringen måste ha synnerligen starka skäl att gå emot
              folkviljan när även Kammarkollegiet, regeringens eget expertorgan,
              finner att indelningslagens villkor är uppfyllda. Men några sådana
              skäl har aldrig redovisats. Det skulle vara intressant att höra
              kommunministern redovisa några sådana skäl i den här debatten.
            </seg>
          </u>
          <u>
            <seg>
              Argumentet om Sala lasarett är överspelat. Numera är Sala sjukhus
              ett närsjukhus, och i folkmun kallar man det för en förstärkt
              vårdcentral. Man har ingen akutsjukvård och specialistvården har
              samlats i Västerås.
            </seg>
          </u>
          <u>
            <seg>
              För att kunna lösa frågan om Heby har riksdagen uppdragit åt
              regeringen att skyndsamt återkomma till riksdagen med ett lagförslag
              innebärande att det är riksdagen som ska avgöra hur länsindelningen
              ska vara i Sverige. Kan kommunministern ge besked om när propositionen
              om en länsindelning kommer?
            </seg>
          </u>
          <u>
            <seg>
              Riksdagen begärde för ett år sedan att propositionen skulle vara
              klar i september 2004. Först tio månader senare, i mars, tillsatte
              regeringen en utredare. Nu har vi fått besked om att utredningen
              ska vara färdig först den 16 december, och sedan blir det en remissbehandling.
              Det drar ut på tiden. Långbänken fortsätter. Det här tycker inte
              jag är rimligt.
            </seg>
          </u>
          <u>
            <seg>
              Herr talman! Finns det en deadline för regeringen? Kommer statsrådet
              att skyndsamt bereda frågan i enlighet med riksdagens vilja, så
              att Hebys länsbyte kan ske i tid till valet 2006? Det är den frågan
              som jag och, tror jag, tusentals hebybor vill ha svar på i dag.
            </seg>
          </u>
          <note type="speaker">
            Anf. 29 TORSTEN LINDSTRÖM (kd):
          </note>
          <u>
            <seg>
              Herr talman! Frågan om Hebys länsbyte från Västmanlands till
              Uppsala län handlar ytterst om demokrati, för demokrati är ju
              så mycket mer än bara att i val utse representanter. Demokrati
              handlar också om ett förhållningssätt där respekt och tolerans
              är ledstjärnor för att låta alla göra sin röst hörd och att lyssna
              på rösten oavsett om den passar makthavarna eller inte.
            </seg>
          </u>
          <note>
            Lagen om lokala folkomröstningar kom till 1994 som ett resultat
            av ett pionjärarbete av den kristdemokratiska civilministern Inger
            Davidson. Lagen gjorde det möjligt att direkt lyssna till den
            lokala folkviljan och låta den få genomslag i beslutsprocessen.
            Detta arv har Socialdemokraterna haft svårt att förvalta.
          </note>
          <u>
            <seg>
              Av de 70 initiativ till lokala folkomröstningar som tagits sedan
              den nuvarande lagen trädde i kraft har bara en handfull lett till
              folkomröstning. Resten har avslagits med hänvisning till olika
              mer eller mindre irrelevanta skäl. Och när folkomröstning genomförts
              har Socialdemokraterna än mindre lyssnat på resultatet. I stället
              har den egna ideologin fått gå före. Och det är klart att för
              en makthavare som själv anser sig veta bäst är det avsevärt mycket
              enklare att ignorera folkviljan än att lyssna till den. Riksdagen
              har därför uppdragit till regeringen att ta fram en reviderad
              lag om lokala folkomröstningar för att göra det svårare för politiker
              att strunta i folket. Det uppdraget har demokratiminister Sahlin
              dragit i långbänk trots debatt, bland annat med mig, för drygt
              ett år sedan här i riksdagen.
            </seg>
          </u>
          <u>
            <seg>
              I valet 1998 anordnades folkomröstningen om länsbyte i Heby.
              Resultatet blev att 57,7 % av de röstande valde att tillhöra Uppsala
              län. Frågan engagerade många människor, och valdeltagandet var
              över 75 %. Ett enigt kommunfullmäktige i Heby beslöt att ställa
              sig bakom att Heby överförs till Uppsala län. Sedan har den socialdemokratiska
              långbänken tagit över. Trots ett överväldigande stöd från hebyborna
              säger Socialdemokraterna på riksplanet och i landstinget nej,
              utnyttjar regeringspositionen och drar frågan i den egna hemsnickrade
              långbänken på ett ur demokratiskt perspektiv högst tvivelaktigt
              sätt.
            </seg>
          </u>
          <u>
            <seg>
              Efter den s-märkta regeringens märkliga nej till länsbytet, och
              trots att riksdagen gått så långt som lagstiftare som att ge regeringen
              i uppdrag att komma med förslag om ändringar i länsindelningslagen,
              har inget förslag kommit än. Först i mars 2004 tillsattes en utredare
              som väntas vara klar i december. Och förslagen, hur de nu kommer
              att se ut, ska sedan remissas, proposition läggas fram och beslut
              fattas i riksdagen. Jag har lätt att förstå hebybornas frustration
              över att processen tar så lång tid. Det är som om regeringen av
              någon anledning tar varje chans de kan att förhala genomförandet
              av hebybornas vilja. Det är nonchalant.
            </seg>
          </u>
          <u>
            <seg>
              Herr talman! Dagens debatt följs med stort intresse i Heby kommun.
              Statsrådet Lars-Erik Lövdén har chansen att ge besked. Kommer
              hebyborna i valet 2006 att få rösta i sitt nya län? Kommer folkviljan
              att respekteras, för något annat alternativ kan väl ändå knappast
              finnas?
            </seg>
          </u>
          <note type="speaker">
            Anf. 30 INGVAR SVENSSON (kd):
          </note>
          <u>
            <seg>
              Herr talman! Statsrådet glömde att notera att den kd-reservation
              som vann riksdagens gillande också hade en tidsram, som några
              av talarna varit inne på tidigare.
            </seg>
          </u>
          <u>
            <seg>
              Tillkännagivanden har inte någon rättslig grund. Däremot har
              KU sagt att om regeringen inte fullföljer tillkännagivanden bör
              man åtminstone inom samma tidsram informera riksdagen om sin hållning.
              För att statsrådet ska undvika att hamna i KU kan jag bara uppmana
              honom att informera riksdagen i dess helhet det gäller inte i
              interpellationsdebatter före tidsgränsen den 1 september.
            </seg>
          </u>
          <u>
            <seg>
              Herr talman! Frågorna om Heby kommuns landstings- och länstillhörighet
              har aktualiserat frågorna kring hur regeringen hanterar indelningsfrågorna
              i relation till riksdagen. Som ju påpekas i interpellationen har
              riksdagen beställt lagförslag som ska öka riksdagens inflytande
              i frågorna.
            </seg>
          </u>
          <u>
            <seg>
              Heby kommuns landstingstillhörighet, som är grunden för länsindelningen,
              är intressant ur flera synvinklar. Ett av de viktigaste skälen
              för att inte godkänna folkmajoritetens syn på landstingstillhörigheten
              var omsorg om underlaget för Sala lasarett. Nu är det klart att
              Sala lasarett försvinner, och en väsentlig del av hebyborna får
              då vända sig till Västerås för sjukvård. Det handlar för många
              om åttanio mil, medan avståndet till Uppsala är trefyra mil. Dessutom
              är kollektivförbindelserna mellan Västerås och Heby glesa, varför
              sjukhusbesök kommer att ta avsevärd tid i anspråk för medborgarna
              i Heby. Det är också intressant att notera att av pendlarna i
              kommunen är det cirka två tredjedelar som pendlar till Uppsala
              län. De drabbas dessutom av byte av länstrafik som inte är helt
              oproblematiskt. Kulturellt och näringsgeografiskt tillhör också
              kommunen Uppland. Företagen är riktade mot Uppland, liksom praktiskt
              taget alla idrottsförbund. Frekvensen studerande från Heby är
              också hög på gymnasium i Uppland. Även i kommunens västra delar
              är det mer än 70 % som går på gymnasium i Uppsala.
            </seg>
          </u>
          <u>
            <seg>
              Herr talman! Sjukvårdsmässigt har det också varit problem med
              avtalet med Uppsala läns landsting eftersom man har haft kostnadsproblem
              i Västmanland. Jag vet inte om det i dagsläget är löst, men det
              har i alla fall skapat vissa problem. De här samlade problemen
              påverkar också inflyttningsbenägenheten negativt.
            </seg>
          </u>
          <u>
            <seg>
              Sett i backspegeln har egentligen regeringens beslut att inte
              medge landstingsbyte och länsbyte inneburit ett allvarligt misstag
              av rent praktisk art för hebyborna. Det intressanta är också att
              regeringens hantering får principiella följder. Vi står nu inför
              situationen att vi måste ändra lagstiftningen därför att regeringen
              inte hanterat det här på ett bra sätt.
            </seg>
          </u>
          <u>
            <seg>
              Nu har alltså regeringen begärt förslag om ett större inflytande
              för riksdagen i den här typen av frågor. Min fråga till statsrådet
              är om regeringen kan hålla tidsplanen, så att till exempel Heby
              kan få en fair behandling och därmed kunna byta landsting och
              län den 1 januari 2007.
            </seg>
          </u>
          <u>
            <seg>
              Herr talman! Vi behöver en lex Heby, så att sådana här misstag
              inte behöver upprepas i framtiden.
            </seg>
          </u>
          <note type="speaker">
            Anf. 31 LENNART HEDQUIST (m):
          </note>
          <u>
            <seg>
              Herr talman! Mina företrädare här i talarstolen har på ett utmärkt
              sätt skildrat Hebyärendets historik, och jag behöver inte upprepa
              den. Det har varit en på sitt sätt lidandets historia för dem
              i Heby som har verkat för ett länsbyte, men så småningom kommer
              man förmodligen ändå att kunna uppnå önskat resultat.
            </seg>
          </u>
          <u>
            <seg>
              Jag vill jämföra Heby kommuns länsbyte med Mullsjö kommuns länsbyte.
              Mullsjö kommun bytte ju län och kom att bli en del av Jönköpings
              län den 1 januari 1999. Det var ett smidigt länsbyte som skedde
              under den mandatperioden. Alla parter insåg att det som skedde
              var bra. Det skedde också med den lagstiftning som i dag gäller.
            </seg>
          </u>
          <u>
            <seg>
              I Heby kommun genomfördes en folkomröstning som gav ett entydigt
              resultat. Och precis som Mikael Oscarsson har angivit pekade de
              utredningar som gjordes av konsekvenserna också entydigt på att
              man borde bifalla ansökan. De enda som hade invändningar var egentligen
              Socialdemokraterna i Västmanlands län. På den grunden avslog regeringen
              ansökan. Man gick sedan in med en förnyad ansökan som också avslogs.
              Därefter har riksdagen, som har majoritet för att Heby ska få
              byta länstillhörighet, försökt att använda andra instrument.
            </seg>
          </u>
          <u>
            <seg>
              Det senaste instrumentet är att det ska åstadkommas en lagstiftning
              här i riksdagen som skulle kunna möjliggöra en snabb handläggning
              av ärendet. Nu har statsrådet mycket tydligt i sitt interpellationssvar
              visat att man inte avser att hålla tidsplanen.
            </seg>
          </u>
          <u>
            <seg>
              Jag skulle vilja fråga Lars-Erik Lövdén: Med en utredning som
              redovisas i december 2004, hur ska det då vara möjligt att hinna
              med ett länsbyte inom ramen för det som konstitutionsutskottet
              har sagt ska gälla tidsmässigt för ett länsbyte? Jag skulle vilja
              att Lars-Erik Lövdén presenterade hur han ser på tidsplanen för
              att Heby ska kunna byta län och för att man i valet 2006 ska kunna
              vara en del av Uppsala län, och framför allt då Uppsala läns landsting.
            </seg>
          </u>
          <u>
            <seg>
              Förmodligen kommer Lars-Erik Lövdén att få lov att ge beskedet
              att man troligen inte hinner med detta tidsmässigt med den här
              uppläggningen. Då kvarstår ju en möjlighet. Det är att regeringen
              bifaller en förnyad ansökan från Heby kommun om att få byta län
              eftersom man med befintlig lagstiftning, Mullsjöexemplet talar
              ju entydigt för det, kan låta regeringen fatta beslutet.
            </seg>
          </u>
          <u>
            <seg>
              Det intressanta är ju att det skäl som bidrog till, eller var
              helt avgörande för, att regeringen avslog de tidigare ansökningarna,
              nämligen Sala lasarett, inte längre finns. Då skulle jag vilja
              ställa frågan till Lars-Erik Lövdén: Om Heby kommun kommer in
              med en ny ansökan, och det borde de kunna göra väldigt snabbt,
              är Lars-Erik Lövdén då beredd att se till att Heby kommun får
              byta län och att man går den riksdagsmajoritet som finns här,
              som vill bifalla en sådan ansökan men inte ges möjligheten, till
              mötes?
            </seg>
          </u>
          <note type="speaker">
            Anf. 32 GUNNAR ANDRÉN (fp):
          </note>
          <u>
            <seg>
              Herr talman! Folkpartiet anser att det bästa folkstyret uppnås
              om man följer folkviljan. Då tänker jag inte på tidningen Folkviljan
              utan något helt annat.
            </seg>
          </u>
          <u>
            <seg>
              Jag skulle vilja anknyta till det Lennart Hedquist började med.
              Det var ju så att när Västra Götalands län bildades för några
              år sedan, 1999, var det icke mindre än två kommuner, dels Mullsjö,
              dels faktiskt också Habo kommun, som kom att byta län från dåvarande
              Skaraborgs län efter folkomröstningar. Jag tror för min del att
              det är bra att följa den här typen av folkvilja och att folkstyret
              mår bäst av det. Vi har dessutom haft en lång rad kommundelningar
              som också följer det här mönstret. Vaxholm tillhörde till exempel
              ett tag Österåkers kommun. Nykvarn avknoppades allra senast från
              Södertälje. Salem och Botkyrka har också varit en kommun under
              en viss tid. Det finns ytterligare några exempel. Vi har ökat
              antalet kommuner på senare år sedan vi har haft just den här typen
              av folkviljeyttringar som man har tillgodosett.
            </seg>
          </u>
          <u>
            <seg>
              Jag tror för min del att man måste se till vilka näringspolitiska
              förutsättningar det finns och hur människor upplever detta. Man
              kan få en motsättning, som man har fått i Heby kommun, när man
              på något sätt följer en princip, en indelningsprincip, som folk
              inte upplever som relevant. Vi såg det väldigt konkret när något
              som hette Länsbytarpartiet, som inte har någon ideologi utan närmast
              gäller en administrativ indelning eller företeelse, fick nio mandat
              i Heby kommun för något år sedan. Det är inte heller bra för demokratin
              att vi får den typen av partier. Vi hade ju i Stockholmsområdet
              vid något tillfälle något som hette Planskilda korsningspartiet.
              Det finns mycket speciella omständigheter.
            </seg>
          </u>
          <u>
            <seg>
              Jag skulle vilja säga till statsrådet att jag för min del tror
              att det vore klokt och man kan ju också vara klok i politiken
              att bifalla den här ansökan från Heby. Jag tror att den fara man
              ser för att Västmanlands län skulle fara illa av detta är obefogad.
              Västmanlands län är ett starkt län med stark industri, stark administration
              och så vidare. Jag tror att båda länen skulle må väldigt bra av
              att man tillgodosåg den önskan som en ganska stor majoritet tycks
              ha i Heby kommun.
            </seg>
          </u>
          <note type="speaker">
            Anf. 33 Statsrådet LARS-ERIK LÖVDÉN (s):
          </note>
          <u>
            <seg>
              Herr talman! Inläggen har hittills handlat väldigt mycket om
              Heby, och det kan man ju förstå. Men riksdagens beställning är
              ju vidare än så. Riksdagens beställning handlar om att göra en
              förändring när det gäller beslutsrätten i fråga om landstingsindelning,
              att införa en lagreglering rörande ändrat förfarande vid ändring
              av länsindelning. Som en konsekvens av det handlar det också om
              att överföra beslutsrätten från regeringen när det gäller förändringar
              när en kommungräns ändras och de konsekvenser detta får för landstings-
              och länsindelningsfrågorna.
            </seg>
          </u>
          <u>
            <seg>
              Det är inte en så enkel problematik att man bara kan begränsa
              det till Heby. Det är en ganska komplicerad materia att hantera,
              att föra över den beslutsrätt som i dag finns hos regeringen till
              riksdagen. Det är inte bara fråga om att besluta. Det gäller förfarandereglerna
              också. Det handlar inte bara om Heby. Riksdagens beställning är
              vidare än så.
            </seg>
          </u>
          <u>
            <seg>
              Regeringen har därför ansett det nödvändigt att bereda de här
              frågorna på ett noggrant och omdömesgillt sätt. Det är därför
              vi har tillsatt en särskild utredare som ska lägga fram sina förslag
              senast i december. Vår tidsplanering är inriktad på att lämna
              en proposition till riksdagen i maj månad 2005. Det möjliggör
              för riksdagen att fatta ett beslut som innebär att riksdagen också
              beslutar om eventuella länsindelningsfrågor, inte bara Heby utan
              också andra frågor som kan aktualiseras, så att besluten kan träda
              i kraft den 1 januari 2007.
            </seg>
          </u>
          <u>
            <seg>
              Jag tycker att det är lite väl begränsat om man bara uppehåller
              sig vid Heby. Det är ett särskilt komplex. Men när riksdagen har
              förklarat att man vill ta över hela materian, hela beslutsrätten
              och därmed också förfarandet, måste man bereda de frågorna på
              ett noggrant och omdömesgillt sätt.
            </seg>
          </u>
          <u>
            <seg>
              Det finns inga baktankar, Rigmor Stenmark, från regeringens sida
              om att förhala. Det är omtanke om att när vi nu gör den här förändringen
              som riksdagen har beställt måste det ske på ett sätt som är noggrant
              och omdömesgillt. Tidsplaneringen gäller. Vi avser att lägga fram
              en proposition i maj 2005.
            </seg>
          </u>
          <note type="speaker">
            Anf. 34 RIGMOR STENMARK (c):
          </note>
          <u>
            <seg>
              Herr talman! Jag tycker också att riksdagens beställning är vidare
              än att bara se till Heby. Men egentligen hade detta inte behövts
              om vi hade haft en regeringen som var villig att lyssna till folkviljan.
              Det är inte en så komplicerad materia som ministern säger och
              som man alltid har sagt under de år som har gått. Jag tror att
              det är två mandatperioder som vi redan har diskuterat det här,
              och vi är inne på en tredje. Så komplicerat är det inte, utan
              det handlar väldigt mycket om vilja. Det är bara att erkänna det.
            </seg>
          </u>
          <u>
            <seg>
              Demokrati är ju människors möjligheter att få vara med och forma
              samhället. För oss i Centerpartiet är det grundbulten i det hela.
              Jag tror faktiskt att jag kan göra mig till tolk för alla partier.
              Jag har lyssnat in den biten. Alla partier är egentligen eniga
              om att slå vakt om den demokrati som vi har i Sverige även Socialdemokraterna.
              Jag hoppas det.
            </seg>
          </u>
          <u>
            <seg>
              Vi vill ju alla bli respekterade. Vi vill bli respekterade som
              individer och respekterade i samarbete med andra. Vi riksdagsledamöter
              som har fått det stora förtroendet i allmänna val att vara människors
              företrädare från de valkretsar som vi är valda i har ju också
              att hela tiden ha med oss detta i bakhuvudet, i alla de beslut
              som vi är med om när vi ska stifta lagar. Det ska vara något som
              främjar människors vardag och helg. Det ska underlätta för människor
              i deras liv. Det här beslutet, ministern, har inte underlättat
              för Heby kommun och dess medborgares vilja att byta län.
            </seg>
          </u>
          <u>
            <seg>
              Jag tillhör ju Uppsala län, och jag brukar säga att för mig i
              Uppsala län spelar det inte så stor roll om det kommer nya medlemmar
              till länet eller inte. Men det skulle vara främmande för mig att
              säga ifrån att nej tack, ni ska inte komma hit. I stället har
              uppsalaborna hela tiden, oavsett parti, sagt: Hebyborna är hjärtligt
              välkomna till oss, för de finns redan här de är våra arbetskamrater,
              våra medresenärer. De är våra grannar hela tiden, införlivade.
              Varför ska det då vara så omöjligt?
            </seg>
          </u>
          <u>
            <seg>
              Om man respekterar kommunmedborgarnas yttersta vilja är det självklart
              att man går från ord till handling. Det är trist att konstatera
              att ministern försöker göra det här så omöjligt. Det är också
              trist jag återkommer till det att regeringen så totalt nonchalerar
              till och med ett riksdagsbeslut om att ärendet ska vara framme
              på riksdagens bord den 1 september. Som någon sade, det finns
              en chans att det här inte ska behöva bli ett KU-ärende. Jag har
              inte någon större vilja att det ska bli det. Men det är klart,
              om ministern inte tänker gå riksdagens vilja till mötes och inte
              ens tänker komma tillbaka till riksdagen och begära utsträckt
              tid, då måste även vi från oppositionen gå från ord till handling.
              Vi menar ju faktiskt någonting med det här.
            </seg>
          </u>
          <u>
            <seg>
              Lex Heby, var det någon som sade. Det var ett förslag som jag
              faktiskt lade fram på ett mycket tidigt stadium i bostadsutskottet.
              Jag fick dessutom gehör för det. Det finns redan ett förslag framlagt.
              Det är till och med så att Lagrådet har tittat på det. Det fanns
              ingenting som pekade mot att vi inte skulle ha kunnat få det så.
              Men det fanns inte riktigt majoritet för det i riksdagen, och
              det beklagar jag. Jag hälsar med tillfredsställelse att åtminstone
              kd är med på den sidan nu. Det är också en möjlighet.
            </seg>
          </u>
          <u>
            <seg>
              Det finns hur många förslag som helst. Gör det inte mer komplicerat
              än vad det är, ministern.
            </seg>
          </u>
          <note type="speaker">
            Anf. 35 MIKAEL OSCARSSON (kd):
          </note>
          <u>
            <seg>
              Herr talman! Heby hänger ihop med Uppsala län. Låt mig nämna
              två exempel. Över 70 % av dem som arbetar utanför Heby arbetar
              i Uppsala Arlanda-regionen. En växande andel av gymnasisterna
              väljer Uppsala. För närvarande är det närmare 70 % av alla gymnasister
              från Heby som går i gymnasium i Uppsala.
            </seg>
          </u>
          <u>
            <seg>
              Jag nämnde i mitt förra inlägg nedläggningen av lasarettet i
              Sala, som nu är ett närsjukhus. När det gäller sjukvårdsavtalet,
              som har nämnts här i debatten, är det så att Västmanlands län
              sade upp det i höstas av besparingsskäl. Hebybor får alltså inte
              längre åka till Akademiska sjukhuset. Det får ibland absurda följder,
              som när en sjuksköterska från Heby som jobbar på ortopeden på
              Ackis måste åka till Västerås för att få behandling för sitt knä.
              Ett nytt landstingsavtal är utlovat, men ingen vet hur det kommer
              att se ut. Det här är ett exempel på att hebyborna är misshandlade.
              Den ovisshet som har varit under en lång tid skadar kommunen på
              olika vis.
            </seg>
          </u>
          <u>
            <seg>
              Jag vill också påminna om den stora majoriteten i folkomröstningen.
              Det var nästan 20 % skillnad mellan ja och nej. När det gällde
              folkomröstningen om EMU var partierna överens om att folkomröstningen
              skulle få gälla om det så bara skulle skilja en tiondels procent.
              Det här är en demokratifråga.
            </seg>
          </u>
          <u>
            <seg>
              Jag hade under förra mandatperioden vid ett par tillfällen förmånen
              att få debattera frågan med dåvarande demokratiministern. Jag
              hade egentligen ställt min interpellation till demokratiminister
              Mona Sahlin, för jag tycker att det här är en demokratifråga.
              Om man tillåter människor i en kommun att folkomrösta måste man
              respektera det. Annars tappar folk tilltron till demokratin.
            </seg>
          </u>
          <u>
            <seg>
              Frågan om Salalasarettet är nu avskriven, som flera har sagt.
              Det var det enda skäl som regeringen då angav. Finns det några
              nya argument mot att Heby inte ska få byta län? Den frågan har
              jag fått från flera hebybor inför den här debatten. Det vore intressant
              att få svar på den frågan.
            </seg>
          </u>
          <u>
            <seg>
              Det är dags att sluta sinka. Det är dags att få den här frågan
              ur långbänken. Nu kom Lars-Erik Lövdén med ett löfte om att det
              ska komma en proposition i maj nästa år. Är det ett löfte och
              kan vi lita på det? Regeringen lyckades ju förhala det här beslutet
              under hela förra mandatperioden.
            </seg>
          </u>
          <note type="speaker">
            Anf. 36 TORSTEN LINDSTRÖM (kd):
          </note>
          <u>
            <seg>
              Herr talman! Ingen enkel problematik, säger Lars-Erik Lövdén.
              Problemet är bara att det blir svårt med trovärdigheten när argument
              efter argument har fallit i diskussionen under årens lopp. Ett
              av huvudargumenten har Lars-Erik Lövdéns socialdemokratiska kolleger
              med benäget bistånd av Vänsterpartiet, Moderaterna och Folkpartiet
              avvecklat, nämligen genom de beslut som har tagits om sjukvården
              i Västmanland. Nu har lasarettet i Sala förändrats och fått betala
              priset för åratal av misskött ekonomi i det landstinget. Därmed
              har också Socialdemokraternas absoluta huvudinvändningar mot länsbytet
              fallit.
            </seg>
          </u>
          <u>
            <seg>
              Herr talman! Frågan är om det inte är dags att utifrån detta
              också våga ta ett steg till. Nu tändes ändå ett ljus, i Lars-Erik
              Lövdéns andra anförande. Det lovades en proposition. Det talades
              om en ambition. Jag hoppas verkligen att den propositionen kommer,
              så att riksdagen får tillfälle att behandla den och vi får ett
              riksdagsbeslut så att hebybornas folkvilja kan respekteras. Annars
              måste jag säga, som västmanlänning, att jag känner mig väldigt
              kränkt av regeringens agerande.
            </seg>
          </u>
          <u>
            <seg>
              Herr talman! Det är dags för en proposition. Det är dags för
              beslut upp till bevis. Det är dags att respektera folkviljan.
            </seg>
          </u>
          <note type="speaker">
            Anf. 37 INGVAR SVENSSON (kd):
          </note>
          <u>
            <seg>
              Herr talman! Jag vill instämma med statsrådets synpunkter, att
              det är en komplicerad fråga att ändra indelningslagen och ge riksdagen
              ökad makt. Det gäller även förfarandereglerna. Det är en fråga
              som är vidare än Heby. Ofrånkomligen kvarstår att riksdagen har
              tagit initiativ i frågan och att det är orsakat av regeringens
              hantering av Heby. Regeringen har själv skapat problematiken.
            </seg>
          </u>
          <u>
            <seg>
              Jag vill också instämma i det som sägs om att det finns ett beredningstvång.
              Som KU-ledamot är jag särskilt angelägen att regeringen uppfyller
              beredningstvånget. Det har jag inga invändningar mot.
            </seg>
          </u>
          <u>
            <seg>
              När det gäller tidsplanen talas det om en proposition i maj 2005.
              Vi kan få problem med tidsplanen därför att det inte finns några
              garantier för att propositionen verkligen kommer. Det finns ett
              antal exempel i gångna tider på att propositioner som är utlovade
              inte har kommit, inte har dykt upp. Då har vi ett problem, om
              riksdagens majoritet vill lösa den här frågan.
            </seg>
          </u>
          <u>
            <seg>
              I utskotten finns nu inte äkta majoriteter, det vill säga majoriteter
              som motsvarar kammaren. Därför kan man inte heller ta utskottsinitiativ
              om man skulle vilja det, såvida man inte får med sig regeringssidan
              och Vänsterpartiet. Det är ett problem för majoriteten i riksdagen
              på den punkten. Det betyder att om vi ska vara helt säkra på att
              få igenom detta så måste vi, under allmänna motionstiden i höst,
              lägga fram konkreta förslag på hur vi vill se detta. Det kanske
              inte är helt lyckligt. Jag skulle vilja vädja till statsrådet
              att så långt möjligt ge garantier för att den här propositionen
              kommer.
            </seg>
          </u>
          <note type="speaker">
            Anf. 38 LENNART HEDQUIST (m):
          </note>
          <u>
            <seg>
              Herr talman! Jag är övertygad om att det kommer att skrivas en
              rad statsvetenskapliga uppsatser om Hebyärendet, just genom att
              det är ett så åskådligt exempel på ansvarsområden för regering
              och riksdag, på hur regeringen hanterar frågor när det finns en
              annan majoritet i riksdagen och på hur riksdagen då försöker använda
              sin beslutskapacitet, dock misslyckat i det här fallet, för att
              försöka få sin vilja igenom.
            </seg>
          </u>
          <u>
            <seg>
              Det här är i grunden ett enkelt ärende där regeringen borde ha
              gått folkviljan i Heby till mötes. Sedan hade det varit klart.
              Men en mängd dolda beslutskriterier kom att spela in och styra
              regeringens hantering. Jag tror att man i regeringen, om man tänker
              efter, inte finner att det var en särskilt bra hantering av frågan
              under föregående mandatperiod. I den meningen har dock Lars-Erik
              Lövdén bordet rent. Visserligen var han statsråd då, men det var
              en annan person som var föredragande statsråd och den som väl
              får bära ansvaret för den hanteringen.
            </seg>
          </u>
          <u>
            <seg>
              Hur är läget i dag? Ja, Lars-Erik Lövdén säger att det är en
              stor fråga att ändra den aktuella lagstiftningen, och det kan
              jag hålla med om. Utredningen kommer i december och en proposition
              eventuellt i maj. Alla inser att det kan innebära att Hebyärendet
              inte kommer att kunna avgöras under den här mandatperioden.
            </seg>
          </u>
          <u>
            <seg>
              Därför kvarstår min fråga till Lars-Erik Lövdén: I vilken utsträckning
              är regeringen beredd att med nuvarande lagstiftning som grund
              behandla en ny ansökan från Heby kommun och, mot bakgrund av att
              de av regeringen tidigare åberopade skälen mot inte längre föreligger,
              snabbt besluta i enlighet med Heby kommuns och därmed även riksdagsmajoritetens
              vilja?
            </seg>
          </u>
          <note type="speaker">
            Anf. 39 Statsrådet LARS-ERIK LÖVDÉN (s):
          </note>
          <u>
            <seg>
              Herr talman! Lennart Hedquist blir säkert inte förvånad om jag
              säger att jag passar i den sista frågan. Det är ju inte så att
              jag på förhand kan uttala mig om en eventuell ny ansökan från
              Heby kommun. Det är regeringen som kollektivt fattar det beslutet.
              Jag kan alltså inte på förhand göra en bedömning av en sådan hypotetisk
              frågeställning.
            </seg>
          </u>
          <u>
            <seg>
              Jag vill upprepa vad jag sade tidigare, nämligen att jag har
              respekt för riksdagens beslut. Riksdagens beslut tar emellertid
              inte sikte bara på Heby. Riksdagens beslut är vidare än så. Det
              handlar om att föra över hela beslutsrätten i alla indelningsfrågor
              som rör län och landsting till riksdagen. Då måste man också titta
              på förfarandereglerna.
            </seg>
          </u>
          <u>
            <seg>
              Det handlar också om att väga in konsekvenserna av att en förändring
              av en kommuns gränser även kan få konsekvenser för landstings-
              och länsindelningen. Detta är en komplicerad materia som man måste
              ta allvarligt på när man ska föra över beslutsbefogenheterna till
              riksdagen. Därför har vi tillsatt en särskild utredare.
            </seg>
          </u>
          <u>
            <seg>
              Vi har nu gjort upp en tidsplan utifrån riksdagens tillkännagivande.
              Den tidsplanen innebär att vi efter remissbehandling av utredarens
              förslag ska lägga fram en proposition på riksdagens bord i maj
              2005. Det är regeringens ambition utifrån det tillkännagivande
              som riksdagen gjort i den här frågan.
            </seg>
          </u>
          <note type="speaker">
            Anf. 40 RIGMOR STENMARK (c):
          </note>
          <u>
            <seg>
              Herr talman! Jag vill tacka mina meddebattörer. Det är inte ofta
              som så många deltar i en interpellationsdebatt som fallet varit
              i dag. Det visar att frågan är intressant och angelägen för fler
              än Mikael och mig som interpellerat.
            </seg>
          </u>
          <u>
            <seg>
              Jag vill också tacka ministern. Fortfarande har vi dock inte
              fått något riktigt klart svar, och fortfarande har riksdagen inte
              medgivit någon förlängning av tiden. I stället har riksdagen begärt
              att det ska komma någonting från regeringen till den 1 september
              2004.
            </seg>
          </u>
          <u>
            <seg>
              Säkerligen kommer någon student vid Uppsala universitet att nappa
              på detta och skriva en C-uppsats eller på annat sätt bevaka Heby,
              precis som var fallet när Knivsta bröt sig ur Uppsala och blev
              egen kommun. Det ärendet var ganska likt det här; skillnaden är
              egentligen bara att orterna ligger på var sin sida av länet. Den
              delningen var ganska lätt att få igenom till och med från statligt
              håll, till och med från den socialdemokratiska regeringens sida.
              Därför förstår jag inte vad som är skillnaden nu. Vad är det som
              är så svårt?
            </seg>
          </u>
          <u>
            <seg>
              Tack ändå för svaret i dag. Vi återkommer säkerligen till ärendet,
              och jag kommer att bevaka frågan och hur den hanteras framöver.
            </seg>
          </u>
          <note type="speaker">
            Anf. 41 MIKAEL OSCARSSON (kd):
          </note>
          <u>
            <seg>
              Herr talman! Jag vill också tacka för den här debatten. Frågan
              om Hebys länsbyte har dragit ut på tiden, och regeringen har vid
              flera tillfällen kört över riksdagen i just denna fråga.
            </seg>
          </u>
          <u>
            <seg>
              Det var sagt att en proposition skulle komma till hösten. Nu
              har vi fått beskedet, som i och för sig är positivt, att det ska
              komma en proposition i maj nästa år. Jag och flera andra kommer
              att, månad för månad, följa utvecklingen så att det verkligen
              blir så.
            </seg>
          </u>
          <u>
            <seg>
              Herr talman! Det har snart gått två mandatperioder sedan folkomröstningen.
              Det är negativt för Heby kommun, och det är negativt för demokratin.
              Därför är det hög tid att en ändring kommer till stånd så att
              Heby kommun får bli en del av Uppsala län och att invånarna får
              rösta där vid valet 2006.
            </seg>
          </u>
          <note>
            Överläggningen var härmed avslutad.
          </note>
          <note>
            9 § Anmälan om inkomna uppteckningar från EU-nämndssammanträden
          </note>
          <note>
            Talmannen anmälde att uppteckningar från EU-nämndens sammanträden
            onsdagen den 14 och fredagen den 23 april inkommit.
          </note>
          <note>
            10 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            11 § Förnyad bordläggning
          </note>
          <note>
            Föredrogs och bordlades åter
          </note>
          <note>
            12 § Bordläggning
          </note>
          <note>
            Anmäldes och bordlades
          </note>
          <note>
            13 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 11 maj
          </note>
          <note>
            Carl B Hamilton
          </note>
          <note>
            Nina Lundström
          </note>
          <note>
            Hillevi Engström
          </note>
          <note>
            Ulrik Lindgren
          </note>
          <note>
            Anne-Marie Ekström
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 18 maj.
          </note>
          <note>
            14 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 11 maj
          </note>
          <note>
            Marietta de Pourbaix-Lundin
          </note>
          <note>
            Henrik von Sydow
          </note>
          <note>
            Joe Frans
          </note>
          <note>
            Henrik von Sydow
          </note>
          <note>
            Nina Lundström
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 18 maj.
          </note>
          <note>
            15 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 10 maj
          </note>
          <note>
            Johan Pehrson
          </note>
          <note>
            Torsten Lindström
          </note>
          <note>
            11 maj
          </note>
          <note>
            Christer Nylander
          </note>
          <note>
            Marie Wahlgren
          </note>
          <note>
            Erling Wälivaara
          </note>
          <note>
            Liselott Hagberg
          </note>
          <note>
            Marie Wahlgren
          </note>
          <note>
            Jeppe Johnsson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 18 maj.
          </note>
          <note>
            16 § Kammaren åtskildes kl. 15.56.
          </note>
          <u>
            <seg>
              Förhandlingarna leddes av talmannen.
            </seg>
          </u>
          <u>
            <seg>
              /Monica Gustafson
            </seg>
          </u>
        </div>
      </body>
    </text>
  </TEI>
</teiCorpus>
