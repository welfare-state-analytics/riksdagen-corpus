<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200304</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200304</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--47</head>
          <docDate when="2003-12-11">2003-12-11</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2003/04:47
          </note>
          <note>
            Torsdagen den 11 december
          </note>
          <note>
            Kl. 09:00 - 20:45
          </note>
          <note>
            1 § Justering av protokoll
          </note>
          <note>
            Justerades protokollet för den 5 december.
          </note>
          <note>
            2 § Avsägelse
          </note>
          <note>
            Andre vice talmannen meddelade att förste vice talman Per Westerberg
            (m) avsagt sig uppdraget som suppleant i Europarådets svenska
            delegation.
          </note>
          <note>
            Kammaren biföll denna avsägelse.
          </note>
          <note>
            3 § Anmälan om kompletteringsval till Europarådets svenska delegation
          </note>
          <note>
            Andre vice talmannen meddelade att Moderata samlingspartiets
            riksdagsgrupp på grund av uppkommen vakans anmält Göran Lindblad
            som suppleant i Europarådets svenska delegation.
          </note>
          <note>
            Andre vice talmannen förklarade vald till
          </note>
          <note>
            suppleant i Europarådets svenska delegation
          </note>
          <note>
            4 § Hänvisning av ärende till utskott och beslut om förlängd
            motionstid
          </note>
          <note>
            Föredrogs och hänvisades
          </note>
          <note>
            Kammaren biföll talmannens förslag att motionstiden för ovanstående
            skrivelse skulle förlängas till fredagen den 23 januari 2004.
          </note>
          <note>
            5 § Ändringar i årsredovisningslagen, m.m
          </note>
          <note>
            Föredrogs
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            6 § Fortsatt svenskt deltagande i en internationell säkerhetsstyrka
            i Afghanistan
          </note>
          <note>
            Föredrogs
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            7 § Finansiell samordning inom rehabiliteringsområdet
          </note>
          <note type="speaker">
            Anf. 1 ANNA LILLIEHÖÖK (m):
          </note>
          <note>
            Fru talman! Kommun, myndighet, stuprör, ansvars- och anslagsprinciper
            gör det besvärligt att samarbeta i den offentliga sektorns verksamheter.
            När någon behöver stöd eller hjälp är det lätt att hamna i mellanrummen
            i detta rutnät. Samverkan behövs, och det behövs initiativ för
            att fylla ut mellanrummen.
          </note>
          <note>
            Det handlar också om ett lokalt perspektiv med individinriktade
            och anpassade åtgärder gentemot statliga generella regler, försäkringsmässiga
            principer om åtagande och rättigheter. För att sätta individens
            behov i centrum krävs ofta samarbete för att kunna ge det stöd
            som kanske inte låter sig definieras så lätt av regler och anslag.
            Ett exempel är de sjukskrivna som kanske inte har fått träffa
            någon sedan de träffade läkaren som skrev sjukintyget. Vissa långtidssjukskrivna
            beskriver att de under ett eller två års tid inte träffat en enda
            person från försäkringskassan till exempel. Försäkringskassan
            skickar ordentligt pengar, men de har inte tid att höra av sig.
          </note>
          <note>
            Detsamma kanske gäller arbetsgivaren, särskilt när sjukskrivningen
            drar ut på tiden och om en fungerande vikarie finns på plats.
            Arbetskamraterna har säkert fullt upp. Jag är nog tveksam om försäkringskassans
            annonskampanj om att man ska ringa upp sin arbetskamrat kommer
            att ändra så mycket på det.
          </note>
          <note>
            Samverkan är viktigt, det behövs en god del mer av det. Riksdagen
            har därför beställt ett förslag om en ram för samverkan från regeringen.
            Den proposition vi nu ska diskutera är det svar vi har fått.
          </note>
          <note>
            Regeringen föreslår en lag om inrättande av ett samordningsförbund.
            Rubriken Finansiell samordning inom rehabiliteringsområdet är
            snarast missvisande. Detta är en lag om hur en ny offentligrättslig
            instans med en politiskt sammansatt styrelse ska inrättas. Reglerna
            är mycket bestämda för hur denna samarbetsinstans ska se ut med
            stadgar, styrelse, revision etcetera. Det ska vara fyra parter,
            försäkringskassa, landsting, kommun och länsarbetsnämnd. Samarbetet
            ska inriktas på precis de personer som behöver stöd från flera
            instanser och som står mycket långt från arbetsmarknaden. Samverkan
            ska inriktas på att de ska komma tillbaka till arbetet.
          </note>
          <note>
            Det finns också regler för finansieringen. En fjärdedel från
            vardera landsting och kommun och hälften från försäkringskassan
            som också ska stå för den del som länsarbetsnämnden svarar för.
          </note>
          <note>
            Vi har yrkat avslag på den här propositionen. Vi tror helt enkelt
            inte att en ny politikerstyrd myndighetsliknande nivå är det som
            löser samordningsproblemen, särskilt inte med den tungrodda sammansättning
            som föreslås. De samverkansprojekt som visar sig ge resultat har
            ofta snarare involverat två parter, kanske i första hand landsting
            och försäkringskassa respektive socialtjänst och länsarbetsnämnd.
          </note>
          <note>
            Regeringens förslag inriktar sig på en mycket snäv målgrupp långt
            från arbetsmarknaden där det är svårast att uppnå resultat i stället
            för att inrikta samverkan på en snar rehabilitering av sjukskriva
            där det verkligen går att uppnå resultat som innebär fler människor
            i arbete och förhindra att fler blir långtidssjukskrivna.
          </note>
          <note>
            För många mindre kommuner kommer den här tilltänkta målgruppen
            kanske att bestå av ett tiotal personer, vilket aldrig kan motivera
            att delta som en del i en ny politiskt styrd huvudman som byggs
            upp med personal och administration. I samverkan kring de människor
            som står längst från arbetsmarknaden är det väl snarast arbetsmarknadsmyndighetens
            insatser som är viktigast. Det är därför lite underligt att länsarbetsnämnden
            inte ingår med egna medel och eget ansvar. För målgruppen särskilt
            utsatta är det inte i första hand sjukpenningen som utbetalas,
            utan det är socialbidrag och a-kassa. Finansieringsmodellens andelar
            är alldeles för stelbent reglerade för de mycket olika och varierande
            behoven av samverkan.
          </note>
          <note>
            Vi anser inte heller att det är någon bra modell att försäkringskassans
            finansiering ska utgöra en andel av en osäker prognos för sjukpenningkostnaden.
            Vi tycker att budgetmedel ska avsättas i reda pengar. Samverkan
            ska prioriteras genom konkret avsatta anslag och tydliga uppdrag
            med befogenhet. Samverkan måste ytterst grundas på viljan att
            genomföra verksamheten och också avsätta resurser.
          </note>
          <note>
            Det visar sig också att de avsatta procentmedlen för det här
            året inte ens har gått åt. Det har antagligen inte funnits något
            särskilt tydligt uppdrag.
          </note>
          <note>
            Den absolut viktigaste samverkan är den mellan försäkringskassan
            och landstingets sjukvård. Det föreslagna förbundet är enligt
            vår uppfattning inte det som bäst gagnar detta syfte på något
            sätt.
          </note>
          <note>
            Vi har lagt fram ett eget förslag med inriktningen att samverkan
            mellan sjukvård och försäkringskassa ska komma först. Gränser
            mellan sjukvård och försäkringskassa försvårar, eller omöjliggör
            till och med, tidig rehabilitering av sjukskrivna. Flerdubblingen
            av antalet sjukskrivna kräver omedelbara insatser. Det är särskilt
            oroväckande när köerna nu växer på många håll, möjligheterna till
            behandling och operation begränsas och vårdgarantin tas bort.
            Redan efter någon månads sjukskrivning ökar risken att den sjukskrivne
            aldrig kommer tillbaka till arbetet.
          </note>
          <note>
            Samverkan behövs för en tidig bedömning av sjukskrivningar. I
            det pågående Socsamförsöket i Finspång har det uppnåtts mycket
            goda resultat med denna arbetsmetod. Deras beräkningar visar att
            kostnader och arbetsgivaravgifter skulle kunna sänkas med upp
            till 30 miljarder om hela landet arbetade på det här sättet.
          </note>
          <note>
            Vi menar att både det politiska och det finansiella ansvaret
            måste vara tydligt för att vi ska kunna utkräva ansvar när åtaganden
            inte fungerar. Ett hinder för samverkan är ofta att de statliga
            myndigheterna saknar uppdrag och befogenheter till samarbete.
          </note>
          <note>
            Ett första steg är naturligtvis att detta omgående åtgärdas i
            budgetuppdrag och instruktioner. Regeringen måste sätta fokus
            på myndigheternas arbetssätt.
          </note>
          <note>
            Det krävs befogenheter. Det krävs organisation, resurser och
            kompetens.
          </note>
          <note>
            Givetvis måste man skapa förutsättningar för olika yrkesgrupper
            och professioner att arbeta tillsammans.
          </note>
          <note>
            Erfarenheter från tidigare samverkansprojekt måste tas till vara.
            Ibland visar det sig räcka med så enkla åtgärder som att ha gemensamma
            lokaler, eller att en person från försäkringskassan placeras på
            en vårdcentral.
          </note>
          <note>
            Ett exempel på samarbete för att få socialbidragstagare i arbete
            är Skärholmen, där man erbjuder en jobbgaranti så att man ska
            få arbete inom sex dagar efter bedömning.
          </note>
          <note>
            De tidigare Finsamförsöken och de pågående Socsamförsöken baseras
            på särskilda försökslagstiftningar. Finsam avsåg samarbete mellan
            landsting och försäkringskassa och infördes i början av 1990-talet.
            Socsam avser försäkringskassa, landsting och kommuner. Det infördes
            också under 1990-talet och har pågått sedan dess. Samverkan är
            frivillig och medel läggs ihop från de olika huvudmännen.
          </note>
          <note>
            Frisam är en ytterligare lagstiftning som möjliggör för myndigheter
            att arbeta tillsammans med kommun och landsting, dock utan att
            pengarna läggs ihop.
          </note>
          <note>
            Både Socsam och Frisam avser stöd till särskilt utsatta som är
            långt från arbetsmarknaden. Många utmärkta verksamheter bedrivs
            landet runt inom ramen för Frisam.
          </note>
          <note>
            Vi anser att en komplettering av denna lagstiftning skulle kunna
            ge goda möjligheter för samverkan kring de särskilt utsatta som
            behöver stöd från flera samhälleliga instanser och där samverkan
            kan anpassas efter lokala förhållanden.
          </note>
          <note>
            Vi moderater har i många år arbetat för att få en nationell hälsoförsäkring
            med vårdgaranti som gör att det ska gå att få vård över hela landet
            inom rimlig tid. Sjukvård, rehabilitering och medicinskt grundad
            sjukskrivning kommer då att kompletteras och samordnas på ett
            naturligt sätt. Geografiska gränser och ansvarsgränser mellan
            myndigheter och kommuner behöver då inte vara ett avgörande problem
            inom dessa verksamheter.
          </note>
          <note>
            Med detta, fru talman, vill jag yrka bifall till den moderata
            reservationen nr 2 i betänkandet.
          </note>
          <note type="speaker">
            Anf. 2 BO KÖNBERG (fp):
          </note>
          <note>
            Fru talman! Kammaren diskuterar nu en minst 20 år gammal idé.
            Det som det har handlat om under resans gång är en av de större
            skandalerna i välfärdsreformer i Sverige under de senaste decennierna.
          </note>
          <note>
            Den tanke som föddes för ca 20 år sedan i Bohuslandstinget var
            att det är bättre att få sin operation eller behandling snabbt
            än att först stå i kö och få sjukpeng och sedan få sin behandling.
            Sett från andra hållet: Det är bättre att medborgarna snabbt får
            sin operation än att de först kostar sjukpeng och sedan ändå får
            sin operation.
          </note>
          <note>
            Besparingen med att ha långa operationsköer uppstår bara om den
            som ska få hjälp är en person som antingen avlider i kön eller
            blir frisk av sig själv. Det är inte så rasande många som blir
            friska av sig själva när de av läkare har bedömts behöva en operation
            eller behandling, och det är med några tragiska undantag i huvudsak
            inte så att patienterna dör i vårdköerna. Kostnaden dyker upp
            någon gång ändå.
          </note>
          <note>
            Det var ett antal politiker från olika håll, bland annat från
            Socialdemokraternas håll, som i Bohuslandstinget 1983 1984 kom
            på den här idén. Förmodligen var den äldre än så. Den måste väl
            ha framförts vid många köksbord när människor har väntat på operation
            och man har sagt sig: Vore det inte bättre att jag fick operationen
            snabbt än att jag först ska få sjukpeng i tolv månader och sedan
            få operationen?
          </note>
          <note>
            Det var enkelt. Det var begripligt, och nästan alla höll med
            inte alla, inte den socialdemokratiska regeringen i mitten av
            1980-talet, förstås.
          </note>
          <note>
            I den här kammaren fick olika personer, framför allt folkpartisten
            Daniel Tarschys, jaga socialdemokratiska socialministrar med blåslampa.
            Till slut, när han var inne på sin tredje, tror jag, omkring 1990
            1991 verkade det tändas en lampa någonstans. Den dåvarande socialministern
            Ingela Thalén såg till att det blev bidrag som skulle kunna användas
            åt det håll som Bohustanken handlade om.
          </note>
          <note>
            När vi fick den borgerliga regeringen hösten 1991 fanns en del
            tankearbete gjort på det som sedan kom att kallas finansiell samordning.
            I den regeringen, där jag hade ansvaret för socialförsäkringsfrågorna,
            presenterades 1992 den lagstiftning som tillät försöksverksamhet
            med finansiell samordning mellan landsting och försäkringskassor.
            Två år senare presenterades också en lagstiftning som tillät motsvarande
            en ekonomisk samordning där även socialtjänsten ingick.
          </note>
          <note>
            Vi var mycket måna om att denna kanske självklara tanke ändå
            skulle utvärderas ordentligt för att vi skulle se om den bar.
            Det innebar att socialstyrelse och riksförsäkringsverk fick i
            uppdrag att noga gå igenom det hela. Det gjorde de och presenterade
            en utvärdering våren 1997 som det vågar jag säga som har läst
            en del utvärderingar i mina dagar var en av de mest positiva som
            har presenterats över en försöksverksamhet.
          </note>
          <note>
            De ekonomiska besparingarna var av en omfattning som ingen av
            oss hade vågat vare sig utlova eller kanske ens drömma om. Den
            sista utvärdering som gjordes pekade på att de områden som var
            med skulle under en femårsperiod kommit upp i besparingar motsvarande
            cirka 16 % av sjukförsäkringskostnaden.
          </note>
          <note>
            Då var det väl klart? En idé hade förts fram. Den hade testats.
            Rikets främsta myndigheter hade utvärderat den. Det var en positiv
            utvärdering. Nu var det väl bara fråga om att den socialdemokratiska
            regeringen, som ju då hade kommit tillbaka, skulle se till att
            hela landet fick möjlighet att pröva detta när man var överens
            lokalt mellan två eller tre parter?
          </note>
          <note>
            Nej, så blev det inte. Dåvarande minister Maj-Inger Klingvall
            presenterade i ungefär samma veva, eller några månader senare,
            en helt annan modell som inte innebar finansiell samordning. Den
            kallades Frisam, och har redan nämnts i dagens debatt. Den presenterades
            från socialdemokratiskt håll under några år som det stora fina
            alternativet till finansiell samordning.
          </note>
          <note>
            Det hörs inte så mycket om det nu för tiden. De som har arbetat
            med det i kommunförbund, landstingsförbund och försäkringskassor
            konstaterar gång på gång att det är finansiell samordning som
            behövs. Det behövs möjligheter att använda pengarna gemensamt.
          </note>
          <note>
            Det var inte bara den finansiella samordningen mellan försäkringskassor
            och landsting som utvecklades väl. Det gällde även den som byggde
            på den så kallade Socsamlagstiftningen där även socialtjänsten
            ingick. I exempelvis Finspång noterade man mycket goda resultat.
            Det gjorde man även på flera andra håll.
          </note>
          <note>
            Det satt ändå långt inne. Till slut blev det en fyrpartiuppgörelse
            med den socialdemokratiska regeringen att vi skulle få finansiell
            samordning för ett par år sedan. Det blev ingenting av det. Den
            socialdemokratiska regeringen höll inte den uppgörelsen. Det finns
            mycket att säga om det, men det ska jag inte göra i dag.
          </note>
          <note>
            Fru talman! Dagens förslag innebär att från och med 2004 om det
            blir majoritet för det i kammaren, vilket det sannolikt blir kommer
            det att vara möjligt att samverka mellan fyra parter; förutom
            de tre nämnda även arbetsmarknadsmyndigheten.
          </note>
          <note>
            Namnet finansiell samordning har nu efter 20 år kommit fram och
            finns med i en proposition från en socialdemokratisk regering.
            Det är ju bra. Men vi som bryr oss om frågan är oerhört mycket
            mer intresserade av innehållet än av namnet.
          </note>
          <note>
            Centerpartiet och Folkpartiet har i en motion yrkat avslag på
            propositionen och föreslagit egen lagtext och egna förslag som
            ligger nära de lyckade försöksverksamheterna. Jag yrkar, fru talman,
            bifall till den motionen.
          </note>
          <note>
            De tre främsta invändningar vi riktar mot förslaget är följande.
          </note>
          <note>
            Det ena är att det är ett krav, inte bara en möjlighet, att alla
            fyra måste vara med. Var och en inser förstås att det innebär
            att var och en av de fyra får vetorätt mot att det blir något.
          </note>
          <note>
            Det kanske inte är så allvarligt, tycker någon, om man är positivt
            tänkande och inte råkar veta vad Arbetsmarknadsverket tycker om
            den här frågan. Men det vet de som i dag ska fatta beslut och
            de som nu sitter i kammaren. Det har framgått tydligt i remissvar,
            och det har framgått tydligt i den hearing som utskottet hade.
            Vid den utfrågning vi hade konstaterades att remissvaret hade
            varit avvisande och att man hade betänkligheter mot den här lösningen.
          </note>
          <note>
            Om inte alla fyra blir överens blir det ingenting av med den
            finansiella samordningen.
          </note>
          <note>
            Den andra invändning vi framför från Centerns och Folkpartiets
            sida är att det är en mycket begränsad målgrupp det är fråga om.
            Det handlar om att man måste rikta in sig på kanske 5 % av befolkningen.
          </note>
          <note>
            Den tredje invändning vi redovisar är att det bara får användas
            upp till 5 % av pengarna.
          </note>
          <note>
            Vår motion är som sagt väl genomarbetad. Det finns alternativ
            lagtext. Kammaren har möjlighet att ställa sig bakom den, även
            om mina förhoppningar förstås har minskat under utskottsbehandlingen
            av den.
          </note>
          <note>
            Det som har hänt och som fortsätter att hända är, som jag sade
            inledningsvis, fru talman, en skandal. Socialdemokraterna har
            under de fem första åren av de 20 år som idén har funnits och
            under de många år som de har suttit i regering inte gjort någonting.
            Under något års tid har de sedan varit positiva men därefter bara
            förhalat frågan.
          </note>
          <note>
            Fru talman! Det bidde en tumme.
          </note>
          <note type="speaker">
            Anf. 3 KENNETH LANTZ (kd):
          </note>
          <note>
            Fru talman! För några veckor sedan drabbades jag av en sensäcksinflammation
            på höger knä. Av olika skäl besökte jag två läkare. Den första,
            som faktiskt är riksdagens företagsläkare, skrev ut recept på
            lite medicin som han gav mig. Samtidigt ställde han en fråga till
            mig om jag ville bli sjukskriven. Jag blev stum och förvånad.
            Det var inte något tvång, utan det var ett erbjudande som jag
            fick. Beslutet var enligt läkaren upp till mig själv att ta. På
            frågan om jag ville bli sjukskriven svarade jag omgående: Nej
            tack.
          </note>
          <note>
            Det andra läkarbesöket, en vecka senare, innebar en mindre operation
            på mitt högra knä, nämligen tömning av vätska i sensäcken. Den
            andre läkaren hade ingen vetskap om den förste läkarens erbjudande
            om sjukskrivning, och tacknämligt nog kom aldrig sjukskrivningsfrågan
            upp vid det andra läkarbesöket. Ett bandage runt knät, en klapp
            på axeln samt lycka till och hör av dig till mig om du inte blir
            frisk räckte när jag lämnade den andre läkaren.
          </note>
          <note>
            Glad i hågen vandrade jag tillbaka till mitt arbetsrum i riksdagshuset
            med ovanligt många tankar i huvudet.
          </note>
          <note>
            Fru talman! Kan detta vara ett exempel på orsaken till våra höga
            sjukskrivningstal i dag? Kan det vara så illa att folk erbjuds
            att vara sjukskrivna utan att egentligen behöva det? Troligtvis.
            I så fall är det hög tid att använda alla goda resurser och förslag
            för att komma till rätta med våra höga sjukskrivningstal och åtföljande
            kostnader. En sådan åtgärd kan utan tvekan vara den finansiella
            samordning inom rehabiliteringsområdet som vi diskuterar just
            nu. Detta är självklart för att komma åt källan till hela problemställningen.
          </note>
          <note>
            Betänkandets förslag om att samla fyra olika parter till en gemensam
            organisation med målsättningen och det tydliga kravet att återställa
            eller i alla fall öka den enskildes funktions- och arbetsförmåga
            kan vara bra. I dag är alla berörda parter enigt överens om att
            alla kraftfulla åtgärder behövs för att minska sjukskrivningstalen.
            Kampen mot ohälsan har alltså helt plötsligt blivit rumsren. Det
            är inte så länge sedan min partiledare Alf Svensson fick klä skott
            för många meningar med ifrågasättande av orsaken till de ökande
            sjukskrivningstalen.
          </note>
          <note>
            Utskottets utfrågningar inför denna debatt gav flera exempel
            på hur vår i sig väldigt goda försäkring har missbrukats. Riksförsäkringsverket
            påstod till exempel: De höga sjukpenningkostnaderna beror delvis
            på att försäkringen används för andra syften än för medicinsk
            sjukskrivning. Detta, fru talman, är talande nog. Det krävs kraftfulla
            åtgärder för att man ska kunna nå regeringens mål en halvering
            av sjuktalen. Det är enligt min uppfattning bra att vi fått denna
            proposition, men det som är bra kan med fleras hjälp bli bättre.
            Därför vill vi kristdemokrater berika betänkandet med de synpunkter
            som återfinns i reservation 3. Jag yrkar bifall till reservation
            3 under punkt 1.
          </note>
          <note>
            Det är ganska många människor som kan bli berörda av detta betänkande.
            Det skulle mycket väl kunna vara ca 280 000 människor. Påfallande
            många av dessa skulle kunna komma tillbaka till normal funktions-
            och arbetsförmåga genom dessa gemensamma insatser.
          </note>
          <note>
            Betänkandets positiva text om likabehandling utifrån såväl köns-
            som integrationsperspektiv är bra. Jag tycker även att det är
            positivt att projektet ska bedrivas som ett fristående samordningsorgan,
            som det kommer att bli enkelt att utvärdera.
          </note>
          <note>
            Dock, fru talman, har jag några synpunkter på förslaget, vilket
            framgår av Kristdemokraternas reservationer nr 3 och 6.
          </note>
          <note>
            Lokala initiativ till samordning måste uppmuntras. Betänkandets
            förslag möjliggör inte så stora lokala initiativ som jag tror
            skulle kunna effektivisera arbetet optimalt. Individen måste självklart
            alltid sättas i centrum, och då är det inte säkert att nationella
            lösningar blir de mest effektiva. Kristdemokraterna har vid andra
            tillfällen lagt fram förslag om en rehabiliteringsförsäkring med
            en offentlig huvudaktör och med tydliga signaler om att sätta
            individen i centrum.
          </note>
          <note>
            Det har även funnits förslag om en liknande rehabilitetsförsäkring,
            som faktiskt fått stöd och erkännande från såväl LO som TCO. Det
            skulle vara intressant att i denna debatt få höra vad Mariann
            Ytterberg eller någon annan av socialdemokraterna anser om anledningen
            till att regeringen inte visar större intresse för en dylik försäkring
            när fackliga organisationer förordar denna tanke. Jag skulle uppskatta
            om vi kunde få svar på det i den här debatten.
          </note>
          <note>
            Fru talman! Jag ifrågasätter alltså det tvingande kravet på att
            fyra parter måste delta i samordningen. Även här skulle jag vilja
            ställa en fråga: Skulle det inte vara så att en flexibilitet rentav
            skulle ge högre effektivitet?
          </note>
          <note>
            Är det vidare helt uteslutet med lokala och regionala initiativ?
            Är våra regionala försäkringskassor och deras kontaktytor helt
            utan värde? Varför måste vi få ett projekt som åsidosätter regionala
            förslag och idéer? Vad är egentligen skälet till att samtliga
            parter måste ingå i samordningen?
          </note>
          <note>
            Det är inte helt säkert att den effektivaste modellen kräver
            att alla fyra instanser ska delta. Kristdemokraterna anser det
            därför inte vara nödvändigt med fyra parters deltagande.
          </note>
          <note>
            Fru talman! Till slut beträffande finansieringen: 5 % av de budgeterade
            kostnaderna för sjukpenning ska enligt betänkandet kunna disponeras
            till finansiell samordning. Men Kristdemokraterna anser detta
            vara för osäkert. I vår reservation föreslår och argumenterar
            vi för en höjning upp till 10 %, vilket vi får stöd för från bland
            annat Försäkringskassornas förbund. Vid utfrågningen den 30 oktober
            i år menade man tydligt och klart att 5 % är alldeles för lågt.
          </note>
          <note>
            Jag tror att det är av största vikt att vi nu gemensamt anstränger
            oss för att medvetet arbeta enligt målsättningen att halvera sjuktalen.
            Min fråga vill jag då ställa på följande sätt: Fördubblade sjukskrivningstal
            från 1997 till i dag har fått regeringen att vakna till liv inom
            detta område. Jag vill ställa följande fråga: Kommer vi att få
            en fortlöpande uppföljning av olika insatsers effekt på sjuktalen
            och i förekommande fall tillhörande förslag om åtgärder, om satsningarna
            framöver inte får den önskade effekten?
          </note>
          <note>
            Låt oss få resurser och friare regler. Jag är helt övertygad
            om att parterna kommer att klara av att ta ansvaret för detta.
            Men om regler från högre ort som ska hämma parternas arbete med
            att infria arbetsmodeller blir viktigare än att hjälpa enskilda
            människor tillbaka till funktions- och arbetsförmåga, har vi misslyckats
            totalt. För syftet är väl ändå att vi ska få människor tillbaka
            till arbete?
          </note>
          <note type="speaker">
            Anf. 4 BIRGITTA CARLSSON (c):
          </note>
          <note>
            Fru talman! Vad gäller det här betänkandet yrkar jag bifall till
            reservation nr 1.
          </note>
          <note>
            När vi i dag debatterar Finsam, finansiell samordning inom rehabiliteringsområdet,
            gör vi det med mycket blandade känslor. När Socialdemokraterna
            hösten 2000 gjorde en principöverenskommelse med Centerpartiet,
            Folkpartiet och Miljöpartiet var glädjen och förväntningarna stora.
            Det skedde vid behandlingen i socialutskottet av propositionen
            Nationell handlingsplan för utveckling av hälso- och sjukvården
            . Utskottet skrev att regeringen skyndsamt skulle återkomma till
            riksdagen med ett förslag om finansiell samordning mellan hälso-
            och sjukvården, socialtjänsten och socialförsäkringen i syfte
            att underlätta samarbetet för att åstadkomma ökad hälsa och minskade
            sjukskrivningar. Vi trodde då att vi skulle få se en fortsättning
            på Finsam och Socsam, som provats i ett antal kommuner med mycket
            lyckat resultat.
          </note>
          <note>
            Sedan har frågan varit uppe vid flera tillfällen, och det har
            varit ännu bredare majoritet i socialförsäkringsutskottet i tillkännagivande
            till regeringen om att komma med förslag till riksdagen. Redan
            vid behandlingen av budgetpropositionen för 2001 kan vi läsa i
            socialförsäkringsutskottets betänkande att regeringen i sitt beredningsarbete
            skulle väga in även de förslag som hade lagts fram av utredningen
            om den arbetslivsinriktade rehabiliteringen och Sjukförsäkringsutredningen.
          </note>
          <note>
            Vid behandlingen av budgetpropositionen för 2002 gavs ett tillkännagivande
            till regeringen igen. Vid behandlingen av denna fråga ville s
            och v inte vara med längre, men det fanns fortfarande en majoritet
            i socialförsäkringsutskottet för att skynda på regeringen i frågan
            om finansiell samordning.
          </note>
          <note>
            Med tanke på att kostnaderna för sjukskrivningar under den här
            tiden kraftigt har ökat och nu ligger på en mycket hög nivå finns
            det ingen förståelse för denna förhalning från regeringens sida.
            Att regeringen skulle bryta uppgörelsen från 2000 på detta sätt
            gör att besvikelsen är mycket stor.
          </note>
          <note>
            Fru talman! Överenskommelsen verkar inte vara så allvarligt menad
            från Socialdemokraternas sida. Väntan på en proposition blev lång
            ja, väldigt lång. Att det skulle behöva dröja närmare fyra år
            innan vi kunde fatta beslut i denna fråga kunde vi nog inte ana.
          </note>
          <note>
            I juni i år kom så äntligen den proposition som ligger till grund
            för det här betänkandet. Innehållet var då känt, och Kenneth Johansson
            med flera hade en interpellationsdebatt här i kammaren med arbetslivsminister
            Hans Karlsson, där massiv kritik framfördes mot det förslag som
            skulle komma.
          </note>
          <note>
            Förslaget som vi diskuterar är alldeles för begränsande. Tveksamheten
            är väldigt stor huruvida det kommer att ge några vinster alls,
            vare sig för enskilda personer eller för samhällsekonomin i stort.
            Dessutom begränsar det kreativiteten i kommunerna ute i landet.
            Det är mycket förvånande att regeringen inte har lyssnat på eller
            tagit någon notis om kritik eller önskemål från en lång rad instanser.
            Man har heller inte tagit intryck av de framgångsrika försöken
            med finansiell samordning under 19931997. Det hade kunnat vara
            infört i hela landet om inte regeringen hade stoppat dessa försök.
          </note>
          <note>
            Under de senaste åren har andra former av finansiell samordning
            genomförts på försök i ett antal kommuner. I flera fall har de
            varit mycket lyckosamma. Laholms kommun, som har genomfört ett
            Socsamprojekt, hör i dag till de tio kommuner som har det lägsta
            antalet sjukdagar i landet. Lokala företrädare hävdar att detta
            inte hade varit möjligt om man inte hade kunnat riva de gamla
            organisationernas stenhus och ta ett samlat grepp. Svåra fall
            har kunnat rehabiliteras med samordnade insatser och strukturerad
            uppföljning.
          </note>
          <note>
            Liknande försök har genomförts i Finspång, med påtagliga, ekonomiskt
            mätbara resultat, och kostnaderna har kunnat sänkas med 20 miljoner
            kronor per år genom finansiell samordning. Det beror på att man
            har kunnat arbeta över revirgränserna mellan socialtjänst, arbetsmarknadsmyndigheter
            och försäkringskassa.
          </note>
          <note>
            Jag har gjort studiebesök på ett flertal orter där olika Socsamförsök
            har prövats med framgång. I mitt hemlän Västra Götaland finns
            tre olika försök. Det är Grästorp, Stenungsund och Göteborg på
            Hisingen. Försöken har sett olika ut beroende på att de bedrivs
            i olika kommuner. Men samstämmigheten har varit stor. Man är nöjd
            med resultatet av den samverkan som bedrivs. Även utskottet har
            besökt Stenungsund och Deltaprojektet i Göteborg. Vid utfrågningar
            har man träffat företrädare också för andra kommuner där man har
            bedrivit sådan här verksamhet. Även jag har varit i Laholm, och
            jag har träffat företrädare för Finspång vid några olika tillfällen.
          </note>
          <note>
            Från årsskiftet finns det alltså möjlighet till begränsad finansiell
            samordning som innebär att olika myndigheter ges möjlighet att
            poola resurser och personal för rehabiliteringsinsatser. Det blev
            tyvärr en tummetott jämfört med den uppgörelse som Centerpartiet
            var med och gjorde med socialministern hösten 2000. Kommun, landsting,
            länsarbetsnämnd och försäkringskassa måste delta även om man lokalt
            vill se ett annat upplägg. Målgruppen inskränks hårt. De belopp
            som får samordnas begränsas kraftigt. Det är oklart om lokala
            lyckade projekt runtom i landet, som Stenungsund, Finspång och
            Laholm, ska kunna fortsätta i framtiden.
          </note>
          <note>
            Grundidén, ursprungligen kläckt av Göteborgs och Bohus läns landsting,
            att använda försäkringspengar till rehabilitering och vård utifrån
            lokala behov är fortfarande genial och har visat sig fungera.
            Tänk att det ska vara så svårt att tillåta lokala lösningar, riva
            hinder och se möjligheter.
          </note>
          <note>
            Vi vill alltså att man inte ska föreskriva någon viss modell
            från de centrala myndigheternas sida. Det ska inte toppstyras
            på det sätt som nu sker. Kärnpunkten ska vara att de som verkar
            på den lokala nivån ska ha vidsträckta möjligheter att ta egna
            initiativ så länge det kan minska statens kostnader för främst,
            men inte enbart, sjukförsäkringen. En försäkringskassa bör utan
            särskild prövning få disponera upp till 10 % av de beräknade kostnaderna
            för sjukpenning och rehabiliteringsersättning.
          </note>
          <note>
            Min fråga till Mariann Ytterberg är: Är socialdemokraterna i
            utskottet verkligen nöjda med det sätt som den här frågan har
            hanterats på?
          </note>
          <note type="speaker">
            Anf. 5 MARIANN YTTERBERG (s):
          </note>
          <note>
            Fru talman! Det ärende som vi har att debattera i dag, finansiell
            samordning på rehabiliteringsområdet, handlar i grund och botten
            om vår syn på samverkan, hur vi använder våra gemensamma resurser
            och hur vi i ett samhälle under förändring också utvecklar politiken
            och förnyar våra organisationsmodeller. Samhällets institutioner
            är till för oss människor som instrument för vår gemensamma välfärd
            och inte tvärtom.
          </note>
          <note>
            Jag vill beskriva hur det enligt propositionen kan komma att
            se ut. Då utgår jag från den verksamhet som finns på Hisingen.
            Det är alltså ett Socsamförsök där också länsarbetsnämnden var
            med från början. Psykiatrin kom med 1998. Man samarbetar också
            med vuxenutbildning.
          </note>
          <note>
            Jag skulle vilja säga att vi i dag har alldeles för många människor
            i välfärdens väntrum. Vi vet inte vad de behöver, för om vi visste
            det skulle de inte vara där.
          </note>
          <note>
            Enligt det här förslaget lägger försäkringskassan, länsarbetsnämnden,
            landstingen och kommunerna pengar i en gemensam pott. Men man
            ställer också den gemensamma kompetensen till individens förfogande.
            Den läggs också i en gemensam pott. Man kan arbeta i team läkare,
            sjukgymnast, arbetsterapeut, kurator, rehabhandläggare, arbetsförmedlare
            och så vidare och göra gemensamma bedömningar av individens behov.
            Eftersom detta för med sig att man inte längre behöver snegla
            på sin egen kassa och se till sin egen myndighets behov och vad
            den egna myndigheten kan vinna behöver det inte bli så många fall
            mellan de berömda stolarna.
          </note>
          <note>
            Vid utvärderingen av försöksverksamheten i Göteborg kan man se
            vinsterna, i det här fallet för Hisingsborna. De pekar bland annat
            på:
          </note>
          <note>
            Personalen framhåller följande fördelar:
          </note>
          <note>
            Organisationerna har fått mer fokus på gemensamma vinster på
            lång sikt. Konkurrensen minskar och samförståndet mellan myndigheterna
            ökar.
          </note>
          <note>
            När det gäller samhällsekonomin kan man se att de offentliga
            försörjningsstöden sammantaget har minskat, men a-kassan har ökat
            i förhållande till sjukpenning och socialbidrag. Det är i och
            för sig en önskad utveckling. Vi vill ju att människor ska komma
            närmare arbetsmarknaden.
          </note>
          <note>
            Samordningen av resurserna inom rehabiliteringsområdet skapar
            bättre förutsättningar för samhället att på ett aktivt och konstruktivt
            sätt möta de behov som i dag tenderar att hamna i väntelägen och
            passivitet. Det innebär oro och lidande för den enskilde och dessutom
            långvariga samhälleliga försörjningsåtaganden med professionell
            frustration som följd.
          </note>
          <note>
            Lagstiftningen om samverkan är ett medel i strävan att nå ökad
            välfärd hos fler grupper i samhället. Vi ser att många av försöken
            har varit lyckade och haft en viktig mening för alla inblandade
            aktörer. Tid och pengar har sparats. Den enskilde har snabbare
            kunnat få rätt stöd på rätt plats och vid rätt tillfälle. Gråzonerna
            undviks, och människor slipper slussas emellan.
          </note>
          <note>
            Den enskilde har naturligtvis också ett ansvar. Men myndighetsperspektivets
            fokus måste vara att individen står i centrum. Det är han eller
            hon som samhället ska samla sig kring och inte tvärtom. Men det
            är som sagt frivilligt. Man behöver inte samverka alls. Man kan
            till exempel arbeta enligt Frisam eller i andra projekt som finns.
          </note>
          <note>
            Jag kommer då in på frågan om frivilligheten. Jag anser att den
            ibland har sitt pris och sina begränsningar. Vi har nu bestämt
            oss för en finansiell samordningsmodell som vänder sig till en
            särskild målgrupp av människor med särskilda behov vilka ofta
            står långt från arbetsmarknaden. Det gäller då att alla de aktörer
            som har en roll att spela finns med på scenen.
          </note>
          <note>
            Om vi vill att den här gruppen ska ges en reell chans att återfå
            sin arbetsförmåga är det fullt rimligt att den aktör som står
            närmast arbetslivet också finns med, det vill säga arbetsmarknadsmyndigheten.
            Är det av omsorg och hänsyn till AMS och att det inte är så entusiastiskt
            som det inte behöver vara med, Bo Könberg? Man kan tala om tvång.
            Men det är så viktigt att AMS är med. Vi har därför valt det sättet.
            Det har naturligtvis både för- och nackdelar. Men det är så viktigt
            att det är med.
          </note>
          <note>
            Sammanfattningsvis vill jag säga att det handlar om samverkan
            mellan försäkringskassa, länsarbetsnämnd, landsting och kommun
            för att uppnå en effektiv användning av resurser och insatser
            för människor i behov av samordnade insatser. Om de inte behövde
            de samordnade insatserna kunde de kanske få hjälp på traditionellt
            sätt.
          </note>
          <note>
            Vi vill underlätta för människor som är i behov av rehabiliteringsinsatserna.
            De ska uppnå förbättrad förmåga till eget förvärvsarbete. Vi ska
            förhindra att de hamnar i gråzonen mellan myndigheter.
          </note>
          <note>
            Försäkringskassan ska bidra med hälften av resurserna till samordningen.
            Landstinget ska bidra med en fjärdedel. Kommunen eller kommunerna
            för här kan många små kommuner gå samman, som vi talade om tidigare
            deltar med en fjärdedel.
          </note>
          <note>
            Man använder högst 5 % av sjukpenningsanslaget. Det är många
            som har synpunkter på det. Att det är just 5 % står inte i lagen.
            Det är regeringen som har föreslagit det. Eftersom sjukpenningen
            regleras av en rättighetslag och är någonting som människor alltid
            måste få känns det viktigt att vi har försäkringsmässigheten.
            Men det är förhandlingbart. Det kom fram dels i propositionen,
            dels vid hearingen. Jag skulle vilja uppmana Bo Könberg och andra:
            Låt oss spränga vallen, och gemensamt sträva mot det.
          </note>
          <note>
            Det har sagts att det kan vara jobbigt att samarbeta när flera
            är med. Det kan också vara positivt. Ju fler aktörer som är med,
            desto mer pengar har vi att använda och desto mer kompetens.
          </note>
          <note>
            Den finansiella samordningen ska bedrivas genom ett fristående
            förbund. Det har framförts olika synpunkter på det. Förbundet
            ger legitimitet och struktur. Det ger medborgarna både insyn och
            inflytande.
          </note>
          <note>
            När jag talar med dem som arbetar med den här modellen säger
            de: Samordningsförbundet, eller styrelsen, blir vad man gör det
            till. Det kan bli väldigt tungrott om man vill det. Men det behöver
            absolut inte bli det.
          </note>
          <note>
            Vi har sagt att det i första hand ska vara politiker i styrelsen.
            Då har man mandat att fatta beslut om vilka prioriteringar man
            ska göra, hur man ska finansiera insatserna och stödja samverkan.
          </note>
          <note>
            Styrelsen har stor frihet. Det tycker jag också framkommer i
            propositionen. Styrelsen kan göra kartläggningar av flaskhalsar.
            Den kan göra bedömningar av vårdbehov. Den kan också bestämma
            hur man ska använda pengarna. Den kan bestämma att man lägger
            alla pengar på sjukvården om det är behovet hos den här gruppen.
          </note>
          <note>
            Till grund för utformningen av förslaget ligger Socsamlagstiftningen.
            Det är en tidsbegränsad lokal försöksverksamhet mellan försäkringskassa,
            landsting och kommun. Det finns gott om erfarenheter och förebilder
            att ta vara på för den som vill komma igång snabbt.
          </note>
          <note>
            Jag vill återigen uppmana: Låt oss nu använda Finsam på ett konstruktivt
            sätt så att fler människors vilja och förmåga ska kunna tas till
            vara. Jag yrkar slutligen bifall till utskottets förslag i betänkandet
            och avslag på motionerna.
          </note>
          <note>
            Eftersom ingen annan här har sagt det får väl jag säga det: Äntligen!
            Jag håller med om att det har varit bökigt med tiden.
          </note>
          <note type="speaker">
            Anf. 6 BIRGITTA CARLSSON (c) replik:
          </note>
          <note>
            Fru talman! Jag ställde en fråga till Marianne Ytterberg, men
            jag fick inget svar på den. Är socialdemokraterna i utskottet
            verkligen nöjda med propositionen?
          </note>
          <note>
            Jag ställer frågan med tanke på allt det vi hört och fått del
            av. Oerhört många försök i många olika kommuner i vårt land har
            vittnat om, och man har berättat om, hur bra det har varit. Man
            har haft en stor möjlighet att forma det utifrån de problem man
            har i kommunen.
          </note>
          <note>
            Det är alldeles för mycket av storstadsfixering i det liggande
            förslaget. Det är toppstyrning. Man ska begränsa möjligheterna
            för kommunerna genom att man bestämmer hur mycket som får satsas
            och att alla ska vara med.
          </note>
          <note>
            Arbetsförmedlingen som inte ens satsat en krona i projektet kan
            sätta käppar i hjulet för att det över huvud taget ska komma till
            stånd någon form av samverkan i en kommun. Vad har vi då vunnit
            med detta, även om också jag kan hålla med om att det är Äntligen!
            som förslaget har kommit?
          </note>
          <note>
            Är ni verkligen nöjda med detta? Varför har man i så fall inte
            hållit fast vid den tidigare uppgörelse som ändå gjordes? Vi trodde
            att ett handslag med Socialdemokraterna gällde. Det har det visat
            sig att det verkligen inte gör.
          </note>
          <note type="speaker">
            Anf. 7 MARIANN YTTERBERG (s) replik:
          </note>
          <note>
            Fru talman! Jag tror inte att förslaget är så begränsande. Det
            går att använda, och det finns väldigt mycket utrymme i det. Nog
            tror jag att jag kan tala för kamraterna här när jag säger att
            vi är nöjda med förslaget.
          </note>
          <note>
            Jag hoppas också att det ska utvecklas. Det finns också med i
            betänkandet och propositionen att det är oerhört viktigt med uppföljning
            och utvärdering och att vi hela tiden följer det.
          </note>
          <note type="speaker">
            Anf. 8 BIRGITTA CARLSSON (c) replik:
          </note>
          <note>
            Fru talman! Det är klart att utvärderingar måste göras. Det håller
            vi givetvis med om. Man har gjort utvärderingar av de försök som
            redan har gjorts. Det visade sig att man vid de första Finsamförsöken
            som bedrevs 19931997 gjorde enormt stora samordningsvinster genom
            att man kunde använda försäkringskassans pengar för att snabbare
            få människor opererade och snabbare åtgärder för en person.
          </note>
          <note>
            Det är inte nog med att det för den enskilda personen är en stor
            vinst att slippa gå sjukskriven ibland flera år inan en operation
            blir utförd. Även för samhället i stort är det en stor vinst.
            Det känns inte klokt att en så stor del av vår gemensamma kaka
            i dag går till just detta område.
          </note>
          <note>
            Vi är uppe i 120 miljarder inom sjukförsäkringsområdet. Man måste
            med enormt stor kraft verkligen se till att alla får pröva möjligheten
            att spara in kostnaderna och framför allt minska lidandet för
            de personer som drabbas.
          </note>
          <note>
            Jag känner en stor besvikelse över att Socialdemokraterna trots
            en uppgörelse där man verkligen har lovat kommer med en halvmesyr
            till förslag. Det är självklart viktigt att det förslag som ligger
            i dag genomförs. Men det är alldeles för svagt.
          </note>
          <note type="speaker">
            Anf. 9 MARIANN YTTERBERG (s) replik:
          </note>
          <note>
            Fru talman! Jag tror att det finns ett stort utrymme i detta
            förslag. Låt oss därför, som jag sade till Bo Könberg, spränga
            gränserna.
          </note>
          <note type="speaker">
            Anf. 10 BO KÖNBERG (fp) replik:
          </note>
          <note>
            Fru talman! Flera av partierna har i debatten riktat kritik mot
            den punkt som handlar om att alla fyra måste vara med det som
            jag översatte till vetorätt för var och en av de fyra. Med anledning
            av det frågade Mariann Ytterberg mig om huruvida argumenten handlade
            om att vi ville ta hänsyn till AMS. Svaret är att det inte handlar
            om det. Det handlar om att vi vill ta hänsyn till de människor
            som kan få hjälp och möjligheten att få en bättre effekt både
            vad gäller minskat mänskligt lidande och ekonomi.
          </note>
          <note>
            Fru talman! I går fick jag en kopia av ett brev som hade sänts
            till arbetslivsminister Hans Karlsson, som tydligen inte har funnit
            tillfälle att vara med oss när vi diskuterar hans stora proposition.
            Det är ett brev från en småföretagare i Tyresö, som berättar så
            här: En av våra yngre anställda då 20,5 år gammal fick ljumskbråck
            i början av september. Nu har han fått operationstid i mitten
            på januari. Man räknar med att pojken måste vara borta i drygt
            fem månader. Han är mycket ledsen för det; han vill nämligen gå
            till jobbet.
          </note>
          <note>
            Mariann Ytterberg känner förstås inte till det här fallet. Men
            min fråga till henne med anledning av brevet är närmast om en
            person av den typen tillhör den målgrupp som kan få hjälp med
            den proposition som ni tänker rösta igenom om några timmar.
          </note>
          <note>
            Vi har talat en hel del om de lyckosamma utvärderingarna av Finsamförsöken.
            Men även Socsam har på flera ställen haft mycket goda effekter,
            bland annat i Finspång. Representanterna för Finspång sade vid
            utskottets hearing för några veckor sedan att de med bakgrund
            av sex års erfarenhet betraktade förslaget som en tillbakagång
            för sin del. De vill själva fortsätta att använda den gamla lagstiftningen
            långt efter 2006 i stället för den nya som ni tänker anta i dag.
          </note>
          <note>
            Delar Mariann Ytterberg Finspångs bedömning om att detta är en
            tillbakagång för deras del eller har Socialdemokraterna här i
            kammaren någon annan bedömning?
          </note>
          <note type="speaker">
            Anf. 11 MARIANN YTTERBERG (s) replik:
          </note>
          <note>
            Fru talman! För att börja med den första frågan så kan jag säga
            att Stockholms läns landsting kommer att införa en rehabiliteringsgaranti
            från den 1 januari. Det kanske Bo Könberg har sett. Den kommer
            att omfatta medicinsk och arbetsinriktad rehabilitering för länets
            alla invånare. Jag tror att den skulle kunna bidra till att hjälpa
            den person som Bo Könberg pratade om.
          </note>
          <note>
            När det gäller den andra frågan så är det svårt att svara på
            detta utifrån Finspångs synpunkt. Jag kan inte svara på om det
            är en tillbakagång för dem eller inte. Jag vet inte i vilken mån
            det påverkar dem. När man får gå in i det nya systemet och den
            nya lagstiftningen så kanske det visar sig att den fungerar i
            det här fallet. Jag har ingen uppfattning om det.
          </note>
          <note type="speaker">
            Anf. 12 BO KÖNBERG (fp) replik:
          </note>
          <note>
            Fru talman! Jag läste brevet först i går när jag fick det, och
            jag kan ju inte svära på att jag har rätt i min bedömning. Men
            jag är ganska säker på att det inte blir någon större skillnad
            med denna propositionen för den här personen.
          </note>
          <note>
            Vad gäller rehabiliteringsgarantin i Stockholms län så är mitt
            intryck av den allmänna debatten att Socialdemokraterna, som numera
            tillsammans med två stödpartier har makten här i storstadsregionen,
            tvärtom har minskat vårdgarantier och annat och försökt att rulla
            tillbaka dem. 1520 års debatt i de här frågorna visar ganska entydigt
            att svenska folket inte har någon större hjälp av Socialdemokraterna
            när det gäller att se till att använda vårdresurserna mer effektivt.
            Tyvärr får vi ytterligare belägg för det genom det som just nu
            händer.
          </note>
          <note>
            Jag kan förstå om Mariann Ytterberg inte vill göra någon bedömning
            av min fråga om Finspång. Men som avslutning på detta replikskifte
            är det då bara att konstatera att man från en av de mer lyckosamma
            Socsamkommunerna har kommit fram till att den proposition som
            ni föreslår att kammaren ska anta innebär en tillbakagång för
            dem.
          </note>
          <note>
            Jag har full förståelse för att Mariann Ytterberg tycker att
            det är äntligen. Det har ju gått ungefär 20 år, som jag nämnde
            i mitt inledningsanförande. Men då är det synd att det bara blev
            ett namn och en tumme.
          </note>
          <note type="speaker">
            Anf. 13 MARIANN YTTERBERG (s) replik:
          </note>
          <note>
            Fru talman! Jag tänker på Bo Könbergs förhållningssätt i frågan.
            Du är ju ändå pappa till mycket av det här. När finansiell samordning
            i den första tappningen kom i början på 90-talet så pratade du
            om att samarbetet skulle breddas. Nu är det slut på vårt replikskifte,
            men jag vill ändå lyfta fram att det är mycket i den här vägen
            som vi har arbetat på. Jag har inte varit med hela tiden, så jag
            har inte riktigt den historiska bakgrunden med alla turerna.
          </note>
          <note>
            Jag begär inte att Bo Könberg ska säga äntligen. Men jag träffade
            en person i förra veckan som när jag berättade att vi skulle ha
            en debatt i dag om finansiell samordning sade: Då är väl Bosse
            Könberg lycklig!
          </note>
          <note type="speaker">
            Anf. 14 KENNETH LANTZ (kd) replik:
          </note>
          <note>
            Fru talman! Mariann Ytterberg pratar sig varm för samhällets
            resurser och att de ska vara till för människorna. Det är lovvärt,
            och det låter fantastiskt bra. Men tänk er att min kassa hemma
            i Skåne vill driva ett projekt för människornas bästa och får
            tag på två parter. Eftersom man då förhindras att göra det så
            vill jag ställa en rak fråga: Anser Mariann Ytterberg att det
            sätt på vilket vi har använt de här pengarna samhällets gemensamma
            resurser med krav på fyra parter är det bästa för den enskilda
            människan?
          </note>
          <note type="speaker">
            Anf. 15 MARIANN YTTERBERG (s) replik:
          </note>
          <note>
            Fru talman! Jag tror att det här är en väldigt bra början. Det
            kom ju också fram på hearingen. Det finns många behov, önskemål
            och synpunkter på detta. Vi har diskuterat för- och nackdelar
            fram och tillbaka, men har ändå landat i detta att det är viktigt
            för den här gruppen människor att alla fyra är med.
          </note>
          <note>
            När sedan styrelsen inom den finansiella samordningen i verkligheten
            fattar beslut så är ju inte alla fyra med hela tiden. Alla fyra
            är överens om hur pengarna ska användas, och sedan är det individens
            behov i utrymmet som får styra. En viss individ kanske bara behöver
            sjukvård eller bara något annat, och då är det okej.
          </note>
          <note type="speaker">
            Anf. 16 KENNETH LANTZ (kd) replik:
          </note>
          <note>
            Fru talman! Det kan ju låta bra och riktigt. Men vi får aldrig
            glömma bort den enskilde individen. Det är den enskilda människan
            som lider av det här och som också får ta ansvaret inte ekonomiskt,
            men mentalt.
          </note>
          <note>
            Vi gladde oss när LO och TCO ställde sig bakom förslaget och
            tankarna om en rehabiliteringsförsäkring. Vad är skälet till att
            Socialdemokraterna har nonchalerat förslaget, som ändå har fått
            stöd av såväl LO som TCO?
          </note>
          <note type="speaker">
            Anf. 17 MARIANN YTTERBERG (s) replik:
          </note>
          <note>
            Fru talman! Jag kan inte svara på den frågan. När propositionen
            skrevs stod det att frågan ligger hos regeringen. Jag hörde också
            frågestunden där Désirée frågade om den här saken, men jag kan
            inte svara på hur den frågan ligger i dag. Det är synd att inte
            ministern är här; han är tvungen att vara med på regeringssammanträdet.
            Men det hade varit bra om han hade varit här. Då kunde han ha
            svarat för regeringens hållning i frågan.
          </note>
          <note type="speaker">
            Anf. 18 ROLF OLSSON (v):
          </note>
          <note>
            Fru talman! Dagens betänkande är ett resultat av ett tillkännagivande
            från riksdagen hösten 2001 till regeringen om att återkomma med
            förslag om finansiell samordning mellan socialförsäkring, hälso-
            och sjukvård, socialtjänst och arbetsmarknadsmyndigheter. Därefter
            har en proposition arbetats fram i samverkan mellan Socialdemokraterna,
            Vänsterpartiet och Miljöpartiet som ligger till grund för dagens
            betänkande.
          </note>
          <note>
            Propositionen och betänkandet om en finansiell samordning på
            rehabiliteringsområdet innebär också, som vi ser det i Vänsterpartiet,
            ytterligare ett led i arbetet på att långsiktigt minska ohälsan
            i landet och förbättra rehabiliteringsinsatserna bland befolkningen.
            I våras beslutade vi i den här kammaren om förändringar i sjukskrivningsprocessen,
            och nu är vi alltså i färd med att debattera och besluta om förslagen
            i betänkandet om samordning inom rehabiliteringsområdet. Jag utgår
            från att ytterligare förslag kring områden som på olika sätt berör
            ohälsoproblematiken kommer att läggas på riksdagens bord framöver.
            Det är oerhört viktigt att så sker, och jag är som sagt övertygad
            om att det kommer förslag. Det finns kanske anledning att något
            beröra den diskussionen också vid debatten om utgiftsområde 10.
          </note>
          <note>
            Fru talman! De nu föreliggande förslagen till samordning bygger
            naturligtvis också på de viktiga erfarenheter som vunnits under
            drygt tio års arbete och verksamhet i olika samverkans- och samordningsformer
            på rehabiliteringsområdet. Det har gällt Finsam- och Socsamförsöken.
            Det gäller verksamheten inom ramen för Frisam. Därutöver finns
            ytterligare former för samverkansprojekt, till exempel inom ramen
            för storstadspolitiken och i andra verksamheter. Det känns också
            viktigt att understryka att det för oss i Vänsterpartiet har varit
            viktigt att de sex återstående Socsamprojekten får en chans att
            verka vidare, eftersom uppslutningen lokalt kring de här försöken
            har varit mycket stark, och intressanta erfarenheter och resultat
            har vunnits. Det känns därför mycket bra att vi i den nu aktuella
            budgetpropositionen har enats om att föreslå en treårig förlängning
            av de nu pågående Socsamförsöken med utvärdering parallellt med
            den nya verksamheten, som nu också föreslås. Då kan alltså jämförelser
            göras med den finansiella samordningen, och det är viktigt för
            framtiden.
          </note>
          <note>
            Fru talman! Konstruktionen av den här finansiella samordningen
            bygger på en frivillig överenskommelse mellan de nu nämnda fyra
            samverkansparterna. Målgruppen är människor som har behov av samordnade
            rehabiliteringsinsatser från flera av parterna för att förbättra
            eller uppnå förmåga till förvärvsarbete. Åtgärderna som får finansieras
            genom samordningen ska ligga inom de samverkande parternas samlade
            ansvarsområde och syfta till att öka eller återställa den enskildes
            funktions- och arbetsförmåga.
          </note>
          <note>
            Det är viktigt att det är fyra samverkande parter enligt oss
            i Vänsterpartiet, att rehabiliteringsarbetet bygger på bredast
            möjliga bas och att ingen viktig part i rehabiliteringen står
            utanför. Det är en viktig utgångspunkt för det här reformarbetet.
            Det finns ju anledning att understryka, mot bakgrund av debatten,
            att vid sidan av den här formen av finansiell samordning finns
            ju fortsättningsvis också andra möjliga samverkansformer inom
            ramen för Frisam och på andra sätt.
          </note>
          <note>
            Fru talman! Det är oerhört centralt, vilket understryks i betänkandet
            och propositionen, att upprätthålla principerna om likabehandling
            av människor även inom ramen för en finansiell samordning. Inga
            genvägar eller gräddfiler i rehabiliteringsarbetet ska skapas
            för den nu aktuella målgruppen på bekostnad av andra grupper som
            också är aktuella för åtgärder. Det understryks också på ett tydligt
            sätt i yttrandet från socialutskottet, och det finns anledning
            att hålla med om det.
          </note>
          <note>
            Precis som socialutskottet understryker vill jag också betona
            vikten av att den här frågan och andra grundläggande förutsättningar
            får en ordentlig genomlysning i den uppföljning och utvärdering
            som lokalt ska göras löpande och följas av en större, mer genomgripande
            utvärdering på nationell nivå, senast efter tre år. Propositionen
            pekar ut många mycket viktiga områden att belysa i den här utvärderingen,
            och det finns en tydlig öppenhet i propositionen till att förändringar
            kan bli alldeles nödvändiga efter utvärdering.
          </note>
          <note>
            En fråga som exempelvis måste följas noga är gränsen för statens
            utgifter, 5 % av budgeterade utgifter för sjukpenning. Den gränsen
            kan komma att behöva höjas. Det konstateras också i betänkandet
            att om ramen visar sig vara för snäv så bör den kunna vidgas.
            Vi ska ha en öppenhet för den möjligheten.
          </note>
          <note>
            Rehabiliteringsinstrumenten ska vara effektiva och väl anpassade
            till målgruppen, till de människor som behöver dem. Sammanfattningsvis
            är det viktigt för oss i Vänsterpartiet att, som fastslås i betänkandet,
            allt rehabiliteringsarbete, all planering och all uppföljning
            och utvärdering ska genomsyras av ett tydligt köns- och integrationsperspektiv.
          </note>
          <note>
            Fru talman! Jag yrkar med detta bifall till betänkandet SfU4.
          </note>
          <note type="speaker">
            Anf. 19 BO KÖNBERG (fp) replik:
          </note>
          <note>
            Fru talman! Rolf Olsson inledde med att tala om ett långsiktigt
            arbete för att bekämpa ohälsan, om jag uppfattade honom rätt,
            och man kan väl lugnt säga att det har varit ganska långsiktigt.
            Utvärderingen av den finansiella samordningen kom ju, vilket redan
            har nämnts några gånger i debatten, våren 1997. Sedan dess har
            ohälsan, om man mäter den i form av sjuktal och annat, fördubblats.
            Sjukskrivningarna har fördubblats under samma period som Finsamutvärderingen
            har legat i departementets byrålådor.
          </note>
          <note>
            Under de här åren ja, sedan början har jag för min del uppfattat
            Vänsterpartiet som en bromskloss i de här frågorna. Vänsterpartiet
            har ju bytt namn och så, och man har väl övergett en del av marxismen,
            men det finns ju delar av marxismen som man kanske inte måste
            överge, om jag nu ska ge något råd till ett annat parti. Då tänker
            jag närmast på det att ett parti som har en del av sin inspiration
            hos Karl Marx väl ändå borde tycka att ekonomiska drivkrafter
            är något som har betydelse och bör användas för de syften som
            man kan uppfatta som goda.
          </note>
          <note>
            Den fråga jag har till Rolf Olsson lyder: 20 års arbete fram
            till denna ganska mediokra proposition, är det inte lite väl långsiktigt?
          </note>
          <note type="speaker">
            Anf. 20 ROLF OLSSON (v) replik:
          </note>
          <note>
            Fru talman! Jag tycker att det är jätteintressant att diskutera
            marxism med Bo Könberg. Det vill jag gärna fortsätta göra. Jag
            uppmanar Bo Könberg att grundligt studera vad Karl Marx har skrivit.
            Det finns mycket värdefullt att hämta!
          </note>
          <note>
            Jag tycker precis som Bo Könberg, som gjorde en mycket grundlig
            historisk exposé över bakgrunden till den finansiella samordningen,
            att det naturligtvis är viktigt att studera vad som har hänt under
            de gångna åren. Jag tycker att Finsam har inneburit viktiga och
            värdefulla erfarenheter. Det har också Socsam inneburit. Jag menar
            att erfarenheterna nu tas till vara. Det är bara att läsa propositionen.
            De utvärderingar som har gjorts av alla de här formerna av finansiell
            samordning finns ju återgivna där.
          </note>
          <note>
            Jag delar inte synen att det finns en automatik i detta. Det
            påstås att om man bara hade genomfört den av Bo Könberg så hyllade
            första varianten av finansiell samordning, så skulle man ha fått
            besparingar på 16 % över hela landet. Det finns ingen vetenskaplig
            grund för att påstå något sådant. Vi vet inte vad som skulle ha
            hänt om det hade blivit fler försöksverksamheter. Vi vet att väldigt
            mycket erfarenhet talar för att finansiell samordning i rehabiliteringsarbetet
            har mycket att vinna på en bred bas av samverkande aktörer. Det
            ökar sannolikheten för att man kan ta fram planer för samlade
            rehabiliteringsinsatser för den enskilde som bygger på ett helhetstänkande.
          </note>
          <note>
            Fru talman! Jag vill avsluta denna replikomgång med att fråga
            Bo Könberg om inte han ser risker för att man skapar gräddfiler
            med den första formen av Finsam, som ju Bo Könberg i hög grad
            var ansvarig för.
          </note>
          <note type="speaker">
            Anf. 21 BO KÖNBERG (fp) replik:
          </note>
          <note>
            Fru talman! Låt mig börja med den fråga som ställdes till mig.
            Det finns förstås en sådan risk. Det var vi mycket medvetna om
            när vi tog fram den första Finsamlagstiftningen och om jag minns
            rätt fick den godkänd av en enhällig kammare våren 1992. Därför
            sade vi till de myndigheter som skulle utvärdera det hela att
            bland utvärderingsuppgifterna ha just den uppgiften. Vid utvärderingen
            1997 konstaterade man att några sådana undanträngningseffekter
            inte hade ägt rum. Och tanken med utvärderingar är väl att man
            ska dra någon slutsats och lära något av dem.
          </note>
          <note>
            Jag diskuterar också gärna marxism med Rolf Olsson. Men vi tycks
            nu åtminstone vara överens om att det finns lärdomar i Finsam
            och Socsam som går att använda, och det tyder väl på att Rolf
            inte helt och hållet har lämnat tankarna att ekonomiska drivkrafter
            spelar roll och att man ska försöka rikta in dem åt rätt håll,
            så att säga.
          </note>
          <note>
            Jag skulle vilja pröva om Rolf Olsson har något svar på frågan
            hur det kommer sig att de som har jobbat med frågorna i Finspång
            i sex år kallar det här för en tillbakagång. Har de helt fel,
            de som har jobbat praktiskt? Har Rolf Olsson en annan och djupare
            kunskap om vad som händer? Eller är det kanske så illa att propositionen
            är ungefär så blek som jag har beskrivit den?
          </note>
          <note type="speaker">
            Anf. 22 ROLF OLSSON (v) replik:
          </note>
          <note>
            Fru talman! Jag tycker att det är bra att Bo Könberg också ser
            risken med gräddfiler och genvägar. Jag menar att den risken skulle
            ha kvarstått om vi hade låtit detta växa över hela landet. Den
            risken måste vi ständigt ha för ögonen, och jag tycker att det
            är väldigt viktigt, det som socialutskottet har skrivit i sitt
            yttrande och som också socialförsäkringsutskottets majoritet har
            ställt sig bakom: Likabehandlingen måste vara ledstjärnan när
            vi nu reformerar detta.
          </note>
          <note>
            Detta är ett steg framåt. Jag tycker att det är ett tydligt och
            bra steg framåt. Det kvarstår alltså flera andra möjligheter att
            göra på andra sätt för dem som så önskar.
          </note>
          <note>
            När det gäller Finspång har jag också varit där och studerat
            verksamheten, och jag har stor aktning och respekt för den verksamheten.
            Jag tror att de har hittat former som är väldigt bra för dem.
            Jag ser inte annat än att de nu har möjlighet, genom det förslag
            som vi lägger, att fortsätta sin verksamhet i tre år med utvärdering.
            Det är mycket möjligt att vi kommer fram till att vi ska vidga
            ramarna vid den kontrollstation som ligger inom tre år och att
            vi då gör möjligheterna större att kanske jobba i riktning mot
            de former som man har valt i Finspång.
          </note>
          <note type="speaker">
            Anf. 23 MONA JÖNSSON (mp):
          </note>
          <note>
            Fru talman! Nu är vi äntligen framme jag måste också säga äntligen
            vid beslutet om möjligheten till en permanent finansiell samordning
            inom rehabiliteringsområdet. Under åren har flera framgångsrika
            försök pågått runtom i landet inom ramen för Socsam och Frisam.
            De har banat vägen för dagens betänkande.
          </note>
          <note>
            Många är de personer som blivit skickade från den ena instansen
            till den andra och mötts av beskedet att det är inte vårt bord.
            Äntligen ska möjligheten till samordning och helhetssyn för dessa
            människor finnas i hela landet. Det kommer att göra förståelsen
            mellan myndigheter bättre det har vi sett genom de pågående försöken
            och individen kommer på ett annat sätt att sättas i centrum.
          </note>
          <note>
            Miljöpartiet tycker att det är bra att det klart och tydligt
            framgår att även länsarbetsnämnden nu är en av de fyra samarbetsparterna
            utöver kommuner, landsting och försäkringskassa.
          </note>
          <note>
            Försäkringskassan föreslås få möjlighet att disponera högst 5
            % av de budgeterade kostnaderna för sjukpenning till finansiell
            samordning. Dessa pengar ska enligt betänkandet utgöra statens
            samlade del, det vill säga både försäkringskassans och länsarbetsnämndens
            medel. Det står vidare i betänkandet att samtliga fyra parter
            måste delta för att en finansiell samordning ska komma till stånd.
            Därför anser Miljöpartiet att det är viktigt att de 5 procenten
            inte används till andra projekt som bestäms från regeringsnivå
            där endast två parter ingår. Vi anser att det är viktigt att man
            på lokal nivå råder över sina egna medel.
          </note>
          <note>
            Fru talman! Det är viktigt att allt arbete följs upp och utvärderas
            och att man där speciellt uppmärksammar diskriminerings-, köns-
            och integrationsperspektiven. Miljöpartiet anser också att det
            är viktigt att de försök som nu pågår får fortsätta så att upparbetade
            kontakter inte bryts. Utvärdering och uppföljning ska också göras
            av de nu pågående försöken. Då visar det sig hur vi ska gå vidare
            i fortsättningen.
          </note>
          <note>
            Jag yrkar bifall till förslaget i betänkandet.
          </note>
          <note type="speaker">
            Anf. 24 BIRGITTA CARLSSON (c) replik:
          </note>
          <note>
            Fru talman! Jag ställde ingen fråga till Mona Jönsson i mitt
            anförande, men jag kan göra det nu i stället.
          </note>
          <note>
            Miljöpartiet var med de borgerliga partierna om en reservation
            i socialförsäkringsutskottet där vi hade en beställning till regeringen
            som såg annorlunda ut än det förslag som ligger i dag. Kan Mona
            Jönsson känna stolthet över att ha bidragit till att Socialdemokraterna
            sviker ett löfte till andra partier om att verkligen komma med
            förslag till riksdagen, och i stället kommer med förslag som inte
            alls innehåller det vi först kom överens om när vi tidigare behandlade
            frågan i utskottet?
          </note>
          <note type="speaker">
            Anf. 25 MONA JÖNSSON (mp) replik:
          </note>
          <note>
            Fru talman! Jag kan inte stå för Socialdemokraternas politik.
            Att vi är samarbetspartier och har samarbetat om det här är någonting
            helt annat. Socialdemokraterna får stå för sin politik. Nu har
            vi lyckats komma till skott med det här, och jag tycker att vi
            nu ska se framåt.
          </note>
          <note type="speaker">
            Anf. 26 BIRGITTA CARLSSON (c) replik:
          </note>
          <note>
            Fru talman! Jag menar inte att Mona Jönsson ska stå för Socialdemokraternas
            politik. Men jag tycker att det vore bra om ni stod för er egen,
            eftersom ni också var med på en reservation som innebar en helt
            annan beställning än den vi i dag ser på vårt bord.
          </note>
          <note type="speaker">
            Anf. 27 MONA JÖNSSON (mp) replik:
          </note>
          <note>
            Fru talman! Vi kan inom vårt parti också ändra åsikt. Det är
            inte så att om man har en åsikt sedan flera år tillbaka är den
            konstant hela tiden. Samhället utvecklas. Jag var inte med på
            den tiden.
          </note>
          <note type="speaker">
            Anf. 28 BO KÖNBERG (fp):
          </note>
          <note>
            Fru talman! Vi har diskuterat den aktuella propositionen om Finsamförslaget.
            Jag skulle vilja säga några ord om ett förslag som Folkpartiet
            har väckt och som behandlas i detta betänkande, nämligen det som
            behandlas i reservation nr 4, som jag härmed yrkar bifall till.
          </note>
          <note>
            Det är ett förslag om en försöksverksamhet som skulle vara ännu
            mer långtgående än den finansiella samordning som vi nu har diskuterat.
            Det är en idé som har funnits med i den allmänna debatten, framför
            allt från Läkarförbundets sida. Man har pekat på just det som
            är en av grundtankarna bakom förslagen om finansiell samordning,
            nämligen att det finns samband och att vi använder samhällets
            resurser på ett icke-optimalt sätt genom att ha strikta gränser
            mellan sjukvård och försäkringskassa.
          </note>
          <note>
            Det förslag vi har lagt är att man ska ha en försöksverksamhet
            under några år med några stora län och ett antal andra län, där
            man prövar att se till att landstingen får ansvar för delar av
            kostnaderna för sjukskrivningen. Vi har föreslagit att man skulle
            få vara ansvarig för ca 20 %. Samtidigt skulle det föras över
            medel från staten till de berörda landstingen i samma storleksordning.
            Uppkommer det då vinster skulle det vara till fördel för hela
            samhället men också för de ingående parterna.
          </note>
          <note>
            Det här förslaget har vi tyvärr inte fått stöd för från något
            av de andra partierna i utskottet, och förmodligen får vi det
            inte heller i kammaren i dag. Jag tror att det vore av klart värde
            för framtiden att få det här prövat.
          </note>
          <note>
            Vi är från Folkpartiets sida övertygade om att hade man genomfört
            den finansiella samordningen ungefär som den såg ut efter utvärderingen
            1997 skulle delar av den gigantiska ökning av sjukskrivningarna
            som ägt rum i vårt land under de åren ha kunnat undvikas. Det
            här är ett försök att pressa tillbaka den stora ökning av sjukskrivningarna
            som ägt rum.
          </note>
          <note>
            Det är tråkigt att vi inte har fått stöd av flera, men jag yrkar
            bifall till förslaget för vår del.
          </note>
          <note>
            Föredrogs
          </note>
          <note>
            Överläggningen var härmed avslutad.
          </note>
          <note>
            8 § Anslag inom socialförsäkringsområdet
          </note>
          <note>
            Föredrogs
          </note>
          <note>
            Utgiftsområde 10
          </note>
          <note type="speaker">
            Anf. 29 ANNA LILLIEHÖÖK (m):
          </note>
          <note>
            Fru talman! Läkaren Åsa beskriver i ett nummer av Dagens Medicin
            hur hon ägnar en stor del av sin tid på vårdcentralen åt patienter
            vars ärenden inte så mycket är bot och behandling utan sjukintyg.
            Hon beskriver samtal som är lika många andra hon får, till exempel
            rösten i telefonluren: Jag är inte en som utnyttjar systemet men
            jag tänkte att bara den här gången, att jag kunde sjukskriva mig
            alltså. Eller också är det kvinnan med tre tonåringar som sent
            omsider i sitt samtal kommer fram med vad hon egentligen vill,
            nämligen att få sin 25-procentiga sjukskrivning förlängd bara
            ett år till.
          </note>
          <note>
            Försörjningsproblem och problem med tid hänvisas till sjukvården.
            Problem med ekonomi och arbete kläs i medicinska termer. Sjukskrivning
            är emellertid något som ska ordineras med största försiktighet,
            precis som andra mediciner. Det visar sig att många blir sjuka
            av sjukskrivning. Redan efter en månads sjukskrivning visar det
            sig att det är svårt att komma tillbaka till arbetslivet.
          </note>
          <note>
            800 000 svenskar går inte till arbetet på grund av sjukskrivning
            eller förtidspension. För några veckor sedan slogs ett dystert
            rekord när antalet permanent sjukskrivna förtidspensionärer passerade
            halvmiljonersstrecket.
          </note>
          <note>
            Sammanlagt har vi närmare en miljon färre poliser, färre sjuksköterskor,
            färre vårdbiträden, färre lärare, färre på fabriker, färre på
            kontor och så vidare. Samtidigt är var femte person i arbetsför
            ålder borta på grund av sjukskrivning eller förtidspension.
          </note>
          <note>
            Kostnaderna i arbetslivet blir enorma. Därtill kommer högre sjukförsäkringsavgifter,
            som leder till högre lönekostnader och ännu färre jobb. Mindre
            blir gjort, och ekonomin krymper, och detta gäller oavsett vem
            som betalar.
          </note>
          <note>
            Det sorgliga är, fru talman, att det förefaller vara ett bra
            val för individen. Mycket visar på att många sjukskrivna faktiskt
            saknar drivkraft för att bli friska och söka sig till det arbete
            som de faktiskt kan utföra trots eventuella handikapp. Jag hörde
            faktiskt häromdagen en läkare som ville utöka förtidspensionen.
            Hans argument var att många sjukskrivna blir så stressade när
            sjukskrivningen riskerar att ta slut att de plötsligt blir ännu
            mer sjuka. När de har fått förtidspension har många blivit betydligt
            friskare, enligt denna läkare.
          </note>
          <note>
            Vad som omedelbart behöver och kan åtgärdas är reglerna för sjukskrivning,
            så att vi aldrig kommer till de här situationerna. Vad vi ska
            ha är en sjukförsäkring som faktiskt gäller när man är för sjuk
            för att arbeta eller när man behöver stöd när man har ett handikapp
            så att man inte kan arbeta med olika arbetsuppgifter.
          </note>
          <note>
            Det talas mycket om fusk, men det stora fusket är väl egentligen
            att regeringen inte ens vidtar de mest nödvändiga åtgärderna.
            Jag dristar mig att påstå att det är regeringen som börjar rasera
            förtroendet för vår sjukförsäkring. Det är, gång efter annan,
            bleka och veka initiativ som landar i mycket lite. Det enda som
            har blivit konkret under det här året är en tredje sjuklönevecka,
            som egentligen var en skattehöjning, och en regel om att företagen
            också ska göra obehövliga rehabiliteringsutredningar.
          </note>
          <note>
            Sjukskrivningsprocessen behöver en rejäl uppstramning. Fortfarande
            står det i Riksförsäkringsverkets anvisningar att allt som inte
            är normalt är sjukt. Tyvärr är livet för de flesta inte på topp
            varje dag med fysiskt, psykiskt och socialt välbefinnande, men
            vi är knappast sjuka för det. Tillämpningen av sjukförsäkringen
            har tyvärr medfört en pågående ändring i attityderna som gör att
            vi ser sjukskrivning som ett sätt att lösa allehanda problem.
            I regeringens rapport om sjukskrivningar i budgetbilagan tar man
            upp just den här frågan och säger: Något har hänt i samspelet
            mellan individ, arbetsplats och läkare. Sjukskrivning har blivit
            ett alltmer accepterat sätt att hantera press och påfrestningar
            som drabbar människor i deras liv.
          </note>
          <note>
            Sjukförsäkringen har alltmer fått karaktären av en försörjningsförsäkring.
            Med regeringens goda minne har alltfler arbetslösa blivit sjukskrivna
            så att det i dag är uppemot en fjärdedel av de sjukskrivna som
            är arbetslösa.
          </note>
          <note>
            Men viss insikt finns. I budgetpropositionen och propositionen
            om ohälsan i våras citeras det som står i lagen om allmän försäkring
            sedan 1997, nämligen att sjukskrivning ska vara medicinskt motiverad
            och att den inte ska ske med hänsyn till sociala eller arbetsmarknadsmässiga
            skäl. Men regeringen drar inga konsekvenser av sina resonemang
            för att se till att lagens bokstav följs. Vi har föreslagit ett
            antal förändringar i lagen om allmän försäkring för att göra reglerna
            tydliga och förhindra omotiverade sjukskrivningar.
          </note>
          <note>
            Vi föreslår en andra karensdag det behövs omtag under sjukskrivningen
            som också måste involvera den enskilde. Jag hörde en läkare som
            hade kommit till insikt om att det andra läkarintyget är en kritisk
            punkt och som manade sina kolleger till försiktighet.
          </note>
          <note>
            Vi har sedan länge föreslagit avstämningsmöten, helst under den
            fjärde veckan, som i Finspång, som vi har hört om i den tidigare
            debatten, där sjukskrivningarna har minskat med upp till en tredjedel.
            Förslaget om avstämningsmöten tog regeringen fasta på, och i propositionen
            i våras uppmanade man till en utökning av detta. Men vart tog
            den reformen vägen? Enligt en undersökning är det bara en liten
            del av försäkringskassorna som tillämpar metoden, och då i de
            flesta fall efter fem, sex månader. Detsamma gäller förslaget
            om försäkringsläkare, som vi har drivit i många år. När majoriteten
            tog över förslaget blev det för lite och för långsamt, och det
            kommer att dröja 20 år innan vi har tillräckligt med försäkringsläkare.
          </note>
          <note>
            Vi har inte fått se något förslag som gör det möjligt att kombinera
            sjukvård och företagshälsovård, vilket i praktiken gör det svårt
            att etablera företagshälsovård. Det är en kritisk punkt att få
            i gång företagshälsovård där man känner till arbetsplatser och
            arbetsuppgifter och kan bedöma om sjukdom leder till arbetsoförmåga,
            att personen i fråga inte kan arbeta, och vilka arbetsuppgifter
            som personen faktiskt kan utföra.
          </note>
          <note>
            Vi har föreslagit sjukskrivning från arbetsuppgifter. Förslaget
            avstyrks av majoriteten i betänkandet med motiveringen att detta
            inte kan införas eftersom arbetsgivaren då måste anpassa en anställds
            arbete eller finna andra uppgifter och med hänvisning till att
            arbetsgivarens rehabiliteringsutredning ska innehålla uppgifter
            om just detta. Jo visst, men varför inte se till att detta sker
            med en gång, från första dagen? Varför vänta på en rehabiliteringsutredning
            när många skulle kunna komma tillbaka till arbetet på ett helt
            annat sätt?
          </note>
          <note>
            Konsekvenserna av att man inte antar ett sådant här förslag är
            att läkare fortsätter att sjukskriva på heltid och kanske under
            flera månader för en knäoperation, som vi just hörde av en av
            kollegerna i kammaren. Syftet med ett sådant här förslag är att
            man ska ta till vara det friska och precisera hur vi kan arbeta
            lika väl som hur vi är förhindrade att arbeta.
          </note>
          <note>
            Arbetsgivaren och arbetsplatsen måste involveras i sjukskrivningsprocessen.
            Vi har föreslagit att regeringen ska utreda ett förslag om friskpeng
            som innebär att arbetsgivare tar över ansvaret för sjukskrivningarna
            och behovet av rehabilitering, kanske till nya arbetsuppgifter.
            Förslaget skulle också innebära att försäkringskassan utsätts
            för nyttig konkurrens. Problemet i dag är ju att alldeles för
            många sjukskrivna lämnas åt sitt öde.
          </note>
          <note>
            Bara 7 % av de långtidssjuka får rehabilitering. Många med allvarliga
            handikapp får vänta mycket länge på stöd och hjälp. Vi har formulerat
            ett tydligt uppdrag om att försäkringskassan ska ta hand om och
            ansvara för rehabiliteringen.
          </note>
          <note>
            Det är illavarslande i dag att landsting efter landsting varslar
            om att operationsverksamhet, behandling och vårdgarantier tas
            bort. Det blir dyrbart när fler kommer att sjukskrivas och ännu
            färre kommer att kunna få behandling och rehabilitering. Vi har
            avsatt sammanlagt 3 miljarder mer än vad regeringen har gjort
            till rehabilitering och för att man ska kunna behålla och utveckla
            vårdgarantin.
          </note>
          <note>
            Vi vill ha en försäkringsbar, trygg och hållbar sjukförsäkring
            som gäller när man verkligen är sjuk. Vi har föreslagit att sjukpenningen
            ska grunda sig på verkliga inkomster och inte på framtida tänkta
            inkomster. Vi föreslår också en sänkning av ersättningsnivån till
            75 %.
          </note>
          <note>
            Det är faktiskt inte enbart arbetsgivare som har ekonomiska incitament.
            Individen påverkas också av ekonomiska drivkrafter. Det visar
            sig i hur sjukskrivningarna har ökat efter det att ersättningsnivån
            höjdes av Socialdemokraterna 1997. Detta bekräftas också av forskning.
            Det visar sig också att karensdagen sannolikt har haft stor betydelse
            för att begränsa den korta frånvaron. Men vart tog förslaget om
            en skärpning när det gäller karensdagen vägen, som regeringen
            aviserade i våras?
          </note>
          <note>
            Vi menar att 75 % ersättningsnivå är en rimlig balansering. Det
            är en rimlig ersättning som samtidigt inte uppmuntrar omotiverad
            sjukfrånvaro.
          </note>
          <note>
            Vi anser inte att regeringens aviserade höjning av taken i sjukförsäkringen
            rimmar väl med en ambition att minska sjukfrånvaron. Det är orimligt
            att låta andra betala när regeringen ställer villkoren. Då hjälper
            det inte att lyfta ut ur statsbudgeten. Det spelar ju ingen roll
            vem som betalar. Det är fortfarande för dyrbart för oss alla.
          </note>
          <note>
            Vi har i många år motionerat om att sjukförsäkringen behöver
            göras försäkringsmässig. Vi välkomnar statsministerns aviserade
            utredning. Sjukförsäkringen skulle mycket väl kunna ingå i arbetsmarknadens
            försäkringar och kombineras med ett statligt grundskydd för den
            del som inte går att försäkra. Till detta kan läggas frivilliga
            tilläggsförsäkringar.
          </note>
          <note>
            Vi tycker att det är en utmärkt inriktning. Men det får inte
            stoppa nödvändiga åtgärder i dag. En reformerad sjukförsäkring
            fordrar för övrigt också en reformering av arbetsgivaravgifter
            och skatter. Sjukförsäkringen går faktiskt ungefär ihop i dag.
            De försäkrade och de som betalar försäkringen ska givetvis få
            tillbaka pengarna om och när rimligare försäkringsvillkor sänker
            kostnaderna.
          </note>
          <note>
            Sjukförsäkringen och ohälsan får inte göras till ytterligare
            ett skäl till skattehöjningar såsom den tredje sjuklöneveckan.
            Jag förstår av tidningarna i morse att nya åtgärder nu är på väg
            som innebär att lägga över en fjärdedel av sjukkostnaden på arbetsgivarna.
          </note>
          <note>
            Det är synd att ministern inte är här och deltar i debatten om
            det som han själv har sagt har utpekats som en av mandatperiodens
            viktigaste fråga. Jag är orolig för vad som ska komma i förslagsväg
            här redan innan jul. Det hade varit intressant att få debattera
            och höra vilka åtgärder ministern avser att vidta som gör att
            vi faktiskt får fler tillbaka till arbetsplatserna, att vi får
            fler som hålls friska och fler som blir hjälpta i tid, får rehabilitering
            och inte fastnar i långtidssjukskrivning. Men det var väl för
            mycket att hoppas på i debatten.
          </note>
          <note>
            Med detta, fru talman, yrkar jag bifall till reservation nr 6.
            Jag ställer mig givetvis bakom alla andra moderata reservationer
            i betänkandet.
          </note>
          <note type="speaker">
            Anf. 30 LINNÉA DARELL (fp):
          </note>
          <note>
            Fru talman! Jag vill börja med att yrka bifall till reservation
            nr 1 och nr 18. Jag står naturligtvis bakom övriga av Folkpartiet
            liberalernas reservationer och särskilda yttranden.
          </note>
          <note>
            För ganska precis ett år sedan diskuterade socialförsäkringsutskottet
            regeringens mål om halvering av sjukfrånvaron fram till 2008.
            Det är naturligtvis inte fel att sätta upp mål, tvärtom. Men det
            som har oroat oss i Folkpartiet är formuleringarna som öppnade
            för att minska sjukfrånvaron genom att föra över människor till
            sjuk- och aktivitetsersättning, det som tidigare kallades förtidspensionering.
          </note>
          <note>
            Resultaten ser vi nu. Vi har fått rätt. I den senaste rapporten
            från Riksförsäkringsverket omfattas inte mindre än 502 300 personer
            av förtidspensionering. Fram till början av november hade antalet
            i år ökat med 61 000. Det betyder att innan årets slut har dryga
            70 000 personer avförts från arbetsmarknaden på bara ett enda
            år.
          </note>
          <note>
            För vissa är det säkert en adekvat åtgärd. Sjukdom och olycksfall
            kan drabba människor så illa att arbetsoförmågan blir total och
            långvarig. Men många önskar inte alls att bli avförda från arbetslivet.
            Man vill i stället ha hjälp att komma tillbaka. Den hjälpen heter
            rehabilitering.
          </note>
          <note>
            Det är något som många efterfrågar men inte får tillgång till.
            Under flera år har vi från Folkpartiet föreslagit en rehabiliteringsgaranti.
            För ett år sedan konstaterade utskottet att endast 8 % av dem
            som varit sjukskrivna längre än 60 dagar hade varit föremål för
            samordnad rehabilitering. I år är den siffran 9 %. Det är visserligen
            en ökning men fortfarande oacceptabelt lågt, vilket också utskottet
            konstaterar. Men precis som förra året skriver utskottsmajoriteten
            att mot bakgrund av regeringens satsningar på rehabiliteringsområdet
            finns det inte skäl att föreslå att riksdagen ska ta ställning
            till en rehabiliteringsgaranti. Alltså avvisas vårt förslag återigen
            trots de magra resultaten av de åtgärder som utskottsmajoriteten
            beskriver att regeringen vidtar. Vi kan vänta, men för alla nu
            långtidssjukskrivna som riskerar att utan rehabiliteringsinsatser
            slås ut från arbetsmarknaden är det inte acceptabelt att ansvariga
            politiker fortsätter att avvisa goda förslag.
          </note>
          <note>
            Fru talman! I en frågestund här i kammaren den 13 november uttryckte
            statsministern intresse av att utreda en socialförsäkringsreform,
            något som vi från Folkpartiet har motionerat om både nu och tidigare.
            Det känns naturligtvis tillfredsställande att ha fått det gensvaret
            från regeringen. Tyvärr avslår ändå utskottsmajoriteten vår motion,
            den här gången med hänvisning till statsministerns uttalande.
            Jag må säga att kreativiteten blomstrar vad det gäller att avslå
            oppositionens motioner. Det är synd att kreativiteten inte är
            lika stor när det gäller att finna åtgärder för att få ned ohälsan.
          </note>
          <note>
            Vi menar att riksdagen ändå bör ge ett tillkännagivande till
            regeringen om en parlamentarisk grupp med företrädare för de sju
            riksdagspartierna.
          </note>
          <note>
            Fru talman! Från Folkpartiet sade vi nej till införandet av den
            tredje sjuklöneveckan när riksdagen behandlade den frågan i våras.
            Enligt Riksförsäkringsverket är resultaten av den veckan väldigt
            marginella när det gäller att minska ohälsan. Men de är mycket
            kännbara för företagen, särskilt för de små företagen. När det
            gäller de små företagen fanns också ett högkostnadsskydd med i
            riksdagsbeslutet. Det har redan avförts från diskussionen när
            Lagrådet yttrade sig. Trots detta beslöt en majoritet här i kammaren
            att det skulle införas. Det har inte kunnat verkställas. Min fråga
            till Socialdemokraterna är: Vad har hänt med frågan?
          </note>
          <note>
            Jag har haft en debatt tidigare här med arbetslivsminister Hans
            Karlsson. Han beskrev att man hade lämnat uppgifter till EU om
            att det här skulle vara en tillfällig åtgärd. Så ser inte riksdagsbeslutet
            ut.
          </note>
          <note>
            Det finns tydligen en hel del andra förslag. Det har vi fått
            veta via medierna. Jag beklagar också att arbetslivsministern
            inte är här i dag och kan vara med i den här debatten. Ett regeringssammanträde
            lade tydligen hinder i vägen. Vi får väl hoppas att det är ett
            mycket viktigt regeringssammanträde ur det perspektiv som vi diskuterar
            i kammaren. Det är väl få debatter som är det är så angeläget
            att regeringen deltar i.
          </note>
          <note>
            Det cirkulerar också uppgifter om att arbetsmiljöarbete i sig
            ska premieras. Om det är sant måste det väl ändå finnas en koppling
            till resultatet av detta arbetsmiljöarbete. Annars blir det väl
            lite knepigt. Arbetsmiljöarbete i sig är viktigt, men det finns
            redan krav på företag att ägna sig åt det.
          </note>
          <note>
            Det lär också finnas en diskussion om kontroll kring sjukskrivningar,
            det vill säga bekämpande av överutnyttjande och fusk. Jag har
            sett en formulering från arbetslivsministern om att försäkringen
            ska tillämpas strikt men att kontrollen av de sjukskrivna inte
            får bli integritetskränkande. Det är en formulering som jag kan
            instämma i. Det är förstås en tolkningsfråga när den gränsen är
            nådd. Vi har i dagarna sett en redovisning från Malmö och Helsingborg
            där man har lyckats minska kostnaderna genom att öka kontrollen.
          </note>
          <note>
            Det är inte bara en fråga om kostnaderna utan också en signal
            om att fusk och överutnyttjande inte är acceptabelt. Jag vet att
            en del sjukskrivna personer känner sig kränkta av debatten om
            fusk och menar att man inte har vare sig fuskat eller överutnyttjat.
            Självklart är det också så att de allra flesta inte gör det. De
            allra flesta har skäl för att ha blivit sjukskrivna. Jag menar
            dock att samhället måste få reagera, kontrollera och åtgärda när
            det finns misstankar.
          </note>
          <note>
            Vi ser redan en diskussion mellan arbetsmarknadens parter om
            att bryta upp det generella sjukförsäkringssystemet därför att
            förtroendet för nuvarande system sviktar. Detta skulle, menar
            jag och Folkpartiet, ställa åtskilliga människor med svag ställning
            på arbetsmarknaden utanför. I andra delar av arbetslivet skulle
            den trygghet mot inkomstförlust som vårt system innebär bli mycket
            bräcklig. Att motverka överutnyttjande och fusk gynnar i längden
            dem som bäst behöver det skydd och den trygghet som en generell
            socialförsäkring ger. Att ställa krav är att bry sig det gäller
            på de flesta områden, så också här.
          </note>
          <note>
            Bara knappt hälften av alla sjukskrivningar hänger ihop med jobbet.
            Det visar alla undersökningar. 3050 % hänger ihop med hur det
            är på arbetsplatsen. När jag besöker företag får jag alltid exempel
            på sjukskrivningar som inte på något sätt har med jobbet att göra.
            Företagaren frågar: Hur ska jag kunna göra något åt att mina anställda
            drabbas av cancer, mår dåligt på grund av en skilsmässa eller
            har skadat sig på fritiden?
          </note>
          <note>
            Jag läste häromdagen en artikel av två socialdemokratiska riksdagsledamöter
            där allt som rörde ohälsan fokuserades på arbetslivet. Visst måste
            mycket göras för att öka människors inflytande och makt över vardagen,
            och då också jobbet naturligtvis. Men vardagen levs inte bara
            på arbetsplatserna.
          </note>
          <note>
            I min hemkommun har den s-märkta kommunstyrelseordföranden efterlyst
            en medborgardialog kring kommunens åtaganden. Men när den enda
            skola som finns i en av kommundelarna nästa höst ska läggas ned,
            då finns inte ett spår av kommundialog. Människor känner att vardagen
            styrs av andra krafter som de inte kan påverka.
          </note>
          <note>
            När barnomsorgen inte fungerar för att det finns för lite personal
            får föräldrarna svaret: Ja, men ni har ju fått maxtaxa. Men föräldrarna
            hade hellre velat ha mer personal. Vardagen styrs av någon annan.
          </note>
          <note>
            Föräldrar som trivs med sitt heltidsarbete känner inte makt över
            sin vardag när dammråttorna samlar sig i hörnen och tvättkorgen
            svämmar över. Regeringen har nämligen bestämt att hinner man inte
            med hemsysslorna så ska man korta sin arbetstid. Köpa hemtjänster
            är fult; det ska inte var och en ha råd med. Eller ta den lågavlönade
            som vill jobba extra för att komma i fatt ekonomiskt och förbättra
            sin och familjens ekonomiska situation och upptäcker att skatte-
            och bidragseffekter gör att det inte alls blev så lönsamt. Någon
            annan styr vardagen.
          </note>
          <note>
            För många människor handlar det inte bara om brist på makt över
            sin vardag det handlar om vanmakt!
          </note>
          <note>
            För väldigt många landar detta så småningom i en sjukskrivning.
            I behandlingssammanhang betonar man ofta behovet av en helhetssyn
            på människan. Det gäller också här. Vill vi förhindra utslagning
            och öka människors makt över sina liv måste vi se människors hela
            vardag, och där det krävs politiska beslut för förändring måste
            dessa beslut tas.
          </note>
          <note>
            Min fråga är: Hur länge ska det dröja innan Socialdemokraterna
            och regeringen inser att det måste till mer av helhetssyn på människors
            tillvaro för att minska ohälsan?
          </note>
          <note type="speaker">
            Anf. 31 SVEN BRUS (kd):
          </note>
          <note>
            Fru talman! Nu uppmanas vi alla i annonser från försäkringskassan
            att ta ansvar för den galopperande sjukfrånvaron genom att bry
            oss mer om varandra. Det är förvisso en viktig och befogad uppmaning
            som vi behöver ta till oss på allvar, inte bara så här några veckor
            före jul utan helst året om. Engagemang och medmänsklighet är
            tyvärr bristvaror i vårt hårt pressade arbetsklimat. Alltför många
            orkar inte hänga med, och den enda utvägen är då att sjukskriva
            sig eller att bli sjukskriven.
          </note>
          <note>
            Ohälsan i samhället kan dock inte botas bara genom försäkringskassans
            välmenande annonskampanj. När Moa är försvunnen är det bra att
            jobbarkompisar hör av sig, och visst är det bra att fråga efter
            både Eva och Göran och alla de andra. Kanske skulle vi utmana
            varandra här i kammaren att redan under den här dagen höra av
            oss till någon som vi vet inte mår så bra just nu. Försäkringskassan
            har helt rätt. Men, fru talman, det krävs mera. Det krävs en sammanhållen
            politik som angriper ohälsoproblemet i hela dess vidd. Det är
            här som regeringens politik har sina stora brister.
          </note>
          <note>
            Några små delsteg har tagits i år genom vissa beslut om förändringar
            inom sjukförsäkringen för ökad hälsa i arbetslivet. Det är bra
            att tydliggöra sjukdomsbegreppet, se över läkarnas roll och så
            vidare. Precisionen vid sjukskrivning kan förvisso bli bättre.
            Det är positivt att regeringen betonar arbetsförmåga hellre än
            oförmåga. Det instämmer vi också i. Därför behöver man oftare
            deltidssjukskriva.
          </note>
          <note>
            Vi kristdemokrater vill gå längre genom att helt slopa de fasta
            stegen i sjukersättningen. Det ska vara möjligt att få ersättning
            med vilken procentsats som helst mellan 25 och 100 %. Dagens system
            tar inte tillräckligt till vara den individuella förmågan. De
            förslag som regeringen presenterat hittills i form av elvapunktsprogram
            med mera hanterar de här stora problemen på ytan. Det är många
            gånger lovvärda insatser, men det samlade greppet saknas för att
            föra fler tillbaka till arbete.
          </note>
          <note>
            Det finns förvisso många viktiga frågor inom detta utgiftsområde,
            men det känns angeläget att använda talartiden till en fokusering
            på en politik som sänker de höga ohälsotalen. Regeringen har också
            sagt att detta är den här mandatperiodens viktigaste politiska
            fråga. Om det verkligen är det hade det varit klädsamt om ett
            statsråd också hade deltagit i den här debatten för att skapa
            trovärdighet bakom den målsättningen.
          </note>
          <note>
            Efter ett årtionde med socialdemokratisk regering är nästan var
            sjätte svensk mellan 18 och 65 år sjukskriven eller förtidspensionerad.
            Det är främst kvinnorna som är drabbade. Deras sjukdagar har fördubblats
            under en femårsperiod. Två tredjedelar av de långa sjukskrivningarna
            drabbar just kvinnor. Den snabbaste ökningen sker bland de yngsta
            på arbetsmarknaden, det vill säga 1629-åringarna. Här handlar
            det oftast om stressrelaterade sjukdomar.
          </note>
          <note>
            Men nu är det varken kvinnor, ungdomar eller andra sjukskrivna
            som ska skuldbeläggas för att de är sjuka. De är nämligen sjuka.
            Kanske någon eller några har tänjt lite på sjukförsäkringssystemet
            vem skulle kunna hävda att det aldrig förekommer? Visst måste
            vi ta upp kampen mot fusket och överutnyttjandet, och visst behöver
            attitydfrågorna belysas. Men det är trots allt inte huvudproblemet.
            Ansvaret vilar i första hand på regeringen, som visat en häpnadsväckande
            passivitet inför den skenande utvecklingen som startade på allvar
            1997.
          </note>
          <note>
            Kostnaderna för ohälsan ökar fortfarande, om än i något långsammare
            takt. Drygt 100 miljarder kronor i år är en skrämmande och alarmerande
            hög siffra. Det är en utgift som hotar stora delar av vår gemensamma
            välfärd och trygghet. Under trycket av dessa enorma kostnader
            knakar hela välfärdssystemet i fogarna.
          </note>
          <note>
            Det är naturligtvis bra att nu också statsministern säger sig
            beredd att medverka i en bred översyn av socialförsäkringarna.
            Frågan om försäkringssystemets omfattning och utformning handlar
            ytterst om var gränsen går mellan det offentliga åtagandet och
            individens eget ansvar. Dagens system har stora brister och behöver
            reformeras så att det är hållbart både över mandatperioder och
            över konjunkturcykler. Vi kristdemokrater är beredda att delta
            konstruktivt i en sådan översyn och i sådana samtal. Vi ser fram
            emot att detta inte bara stannar vid statsministerns ord i en
            frågestund utan också leder till konkreta mått och steg.
          </note>
          <note>
            Men, fru talman, allvarligast är ändå inte miljarderna utan människorna.
            Ett samhälle där alltfler stannar hemma en vanlig vardag på grund
            av sjukdom, förtidspension eller arbetslöshet är ett i ordets
            rätta bemärkelse sjukt samhälle.
          </note>
          <note>
            Vad är då regeringens förklaring till denna katastrofala situation?
            Hittills har det handlat om att ensidigt peka på arbetsplatsernas
            miljö. Varför har det då hänt så lite på de offentliga arbetsplatserna
            under alla socialdemokratiska regeringsår? Drygt 40 % av alla
            sjukskrivna är ju kvinnor inom verksamheter som vård, omsorg och
            skola, oftast på politikerstyrda arbetsplatser. Här har regeringen
            och de socialdemokratiskt styrda landstingen och kommunerna ett
            stort ansvar att leva upp till.
          </note>
          <note>
            Den fysiska arbetsmiljön har blivit bättre och säkrare för de
            allra flesta. Olyckorna på arbetet minskar, och det allmänna hälsoläget
            förbättras i befolkningen. Ändå stannar alltfler hemma från dessa
            säkra arbetsplatser. Det måste vara någonting som har gått snett
            i regeringens problemanalys när all uppmärksamhet ges den del
            av livet som vi yrkesarbetar. Merparten av vår tid ägnar vi ju
            åt andra delar av livet. Var finns då helhetssynen?
          </note>
          <note>
            Fru talman! Vi kristdemokrater gör en bredare analys av orsakerna
            till ohälsan än att ensidigt fokusera på arbetsmiljön. Det handlar
            om människors totala livssituation, om den tid vi tillbringar
            i hemmet, om fritiden och förvisso vår tid på arbetsplatsen, om
            att få livspusslet att gå ihop. Allt detta bildar den helhet som
            berör vårt totala välbefinnande. Stress, och i förlängningen utbrändhet,
            uppstår oftast i den konflikt som inte minst småbarnsföräldrar
            upplever mellan arbetsliv och privatliv. Det låga barnafödandet
            är en varningssignal om svårigheten att förena den viktiga föräldrarollen
            med en krävande yrkesroll. Därför måste familjepolitiken, som
            vi kommer att debattera lite senare i dag, utformas så att föräldrarna
            får en större makt över sina liv. Det kristdemokratiska förslaget
            om barnomsorgskonto ger möjlighet till egna val till exempel.
          </note>
          <note>
            Den negativa hälsoutvecklingen inleddes, som jag sade, redan
            1997. Nu krävs en ny politik som ser till människors totala livssituation.
            För att hindra att akuta sjukdomar leder till långtidssjukskrivning
            och till och med förtidspensionering krävs en snabb och aktiv
            rehabilitering. En forskare och läkare jag lyssnat till hävdar
            att den som förtidspensioneras före 45 års ålder halverar chansen
            att uppnå sin 65-årsdag. Vi har under den senaste tolvmånadersperioden
            förtidspensionerat 10 000 personer under 39 år. Vad tänker regeringen
            göra för att rädda de här människorna till ett värdigt liv och
            för att faktiskt förbättra deras överlevnadsprognos? LO, TCO och
            Saco har precis som Kristdemokraterna krävt en ny rehabiliteringsförsäkring.
            Regeringen är fortsatt passiv i den frågan.
          </note>
          <note>
            Fru talman! Vi kristdemokrater vill ta ett brett och samlat grepp,
            inte främst för att minska statens kostnader utan främst för människornas
            skull. Bara med en helhetssyn på ohälsan kan vi vända en skenande
            negativ utveckling.
          </note>
          <note>
            Vi kristdemokrater har ett antal reservationer och ett särskilt
            yttrande i det här betänkandet. Jag står självfallet bakom alla
            dessa men yrkar här bifall till reservation 22.
          </note>
          <note type="speaker">
            Anf. 32 KALLE LARSSON (v):
          </note>
          <note>
            Fru talman! Vi diskuterar nu utgiftsområde 10. Jag vill inleda
            med att säga att budgeten är ett resultat av en överenskommelse
            mellan Vänsterpartiet, Socialdemokraterna och Miljöpartiet, vilket
            betyder att allt det som har omedelbara ekonomiska konsekvenser
            är vi numera överens om. I utskottets arbete vill jag särskilt
            framhålla betydelsen av att vi nu får till stånd en utredning
            om aktivitetsersättningen, efter motioner från såväl Folkpartiet
            som Vänsterpartiet. Jag står bakom betänkandet i de delar som
            rör pengar och vill också meddela att jag stöder Vänsterpartiets
            samtliga reservationer. Jag har ändå för avsikt att i den här
            debatten lyfta blicken något från det som är allra närmast förestående
            och diskutera utgångspunkterna för socialförsäkringssystemen system
            som nu står under attack.
          </note>
          <note>
            Fru talman! I arbetarrörelsens välfärdsmodell är försäkringssystemen
            solidariskt finansierade via skatten. Tanken är att resurser omfördelas
            från rik till fattig och att plånbokens tjocklek inte ska vara
            avgörande för tryggheten vid sjukdom, handikapp eller arbetslöshet.
            Det är dessa avgörande principer som nu hotas genom förslag om
            att ersätta stora delar av dagens system med avtalsförsäkringar
            och privata försäkringar. Att sådana hot riktas mot systemen från
            bland annat borgerligt håll överraskar väl inte särskilt många.
            Men statsministerns utspel vid en frågestund i denna kammare för
            någon månad sedan om socialförsäkringarna är också den en ren
            provokation mot kvinnor som grupp och mot det solidariska välfärdssystem
            som arbetarrörelsen har byggt upp.
          </note>
          <note>
            Fru talman! Det som föreslås är i klartext en privatisering av
            denna del av välfärden. Om var och en i större utsträckning ska
            klara sig själv med privata försäkringar går det ut över solidariteten
            och sammanhållningen i samhället. Den som har låga inkomster eller
            dålig hälsa riskerar att missgynnas när privata försäkringsbolag
            ska ta över en del av det ansvar som vi tillsammans i dag tar.
            De rika och friska klarar sig bra och kan komma att ifrågasätta
            allt större delar av de gemensamma välfärdslösningarna i takt
            med att de själva inte upplever att de får det skydd de behöver
            från samhället.
          </note>
          <note>
            Fru talman! Statsministern antydde också att han är beredd att
            abdikera från det politiska ansvaret för sänkta ersättningsnivåer.
            I sitt utspel talade han nämligen om att låta pensionsreformen
            stå modell, samma pensionsreform som införde en automatisk broms
            som gör att pensionerna automatiskt sänks när fler blir pensionärer.
            Politiken behöver aldrig ta ställning och väga olika utgifter
            och inkomster mot varandra. Vänsterpartiet motsatte sig det nya
            pensionssystemet, och vi har fått rätt i mycket av vår kritik.
            Pengarna räcker inte till vettiga pensioner, och den spekulationskarusell
            som dragits i gång på börsen har inte gynnat den vanliga pensionären.
            Vi återkommer till det i en senare debatt i dag, men låt mig göra
            klart att Vänsterpartiet inte kommer att medverka till något liknande
            när det gäller sjuk-, föräldra- eller arbetslöshetsförsäkringen.
          </note>
          <note>
            Fru talman! Nu hävdar förstås förslagsställarna att det här förslaget
            inte innebär en urholkning utan bara att finansieringen blir stabilare.
            Men om syftet inte är att tryggheten ska minska kommer det ju
            självklart att kosta lika mycket pengar oavsett om det är privata
            försäkringsbolag eller samhället som administrerar försäkringen,
            oavsett om vi betalar via skatten, via avgifter eller via personliga
            försäkringspremier. Skillnaden ligger i att en skattefinansiering
            innebär att vi tar gemensamt ansvar och på vägen omfördelar från
            rik till fattig. Förslaget innebär att mer ansvar läggs på den
            enskilde och att omfördelningen i systemet minskar. Det är helt
            enkelt klassisk borgerlig politik.
          </note>
          <note>
            Fru talman! Förslaget om att utreda hur socialförsäkringarna
            kan privatiseras måste också ses ur ett feministiskt perspektiv.
            En skattefinansierad välfärd omfördelar också från män till kvinnor
            i ett patriarkalt samhälle och lindrar och motverkar därmed könsmaktsordningen.
            Män bidrar mer till systemet i kraft av högre inkomster, och kvinnor
            är mer beroende av en fungerande sjuk- och föräldraförsäkring.
            Det är en händelse som ser ut som en tanke att sjukförsäkringen
            ska reformeras för att kosta mindre just när kvinnor som mest
            behöver den efter att ha slitits ut i sviterna efter 1990-talets
            nedskärningar. För det är ju värt att minnas att vi har de sjuktal
            som har skapats. Genom omfattande nedskärningar av den offentliga
            sektorn har de anställda pressats hårdare och servicen gjorts
            sämre för dem som behöver den.
          </note>
          <note>
            Fru talman! De som vill privatisera försäkringssystemen låtsas
            som om det måste göras för att pengarna inte räcker till i nuvarande
            system. Men problemet med socialförsäkringarna i dag är inte systemet
            utan det faktum att alltför få arbetar. Våra socialförsäkringar
            bygger nämligen på en hög sysselsättning med så många som möjligt
            i arbete. Därför är det absolut viktigaste att få ned de höga
            sjuktalen genom ett friskare arbetsliv och genom att satsa på
            rehabilitering. Skatteintäkterna kan öka och utgifterna minska
            dramatiskt om människor inte slits ut på jobbet och om arbetsmarknaden
            öppnas för de invandrade som i dag diskrimineras till arbetslöshet.
            Det är på dessa områden vi behöver radikala och framåtsyftande
            reformer. Låt oss komma ihåg att en arbetslös kommunalare kostar
            nästan lika mycket kortsiktigt som en anställd i det långa loppet
            kostar han eller hon förmodligen mer. Och det utan, kan jag säga,
            att få tillfälle att göra en insats för välfärden, en insats som
            vi är många som kommer att behöva och behöver i dag.
          </note>
          <note>
            Fru talman! Uttalandena från statsministern och i dagens betänkande
            från flera borgerliga partier står i skarp kontrast till den generella
            välfärdens ideologi, där skyddet vid sjukdom, föräldraskap och
            arbetslöshet är skattefinansierat och omfattar alla. Vänsterpartiet
            kommer, vill jag meddela, inte att delta i några samtal på den
            politiska grund som nu föreslås. Vi diskuterar gärna hur socialförsäkringarna
            kan förbättras och hur de kan förstärkas. Vi har också lagt fram
            sådana förslag som redovisas i dagens betänkande. Men vi deltar
            inte i diskussioner om hur de kan urholkas och försämras.
          </note>
          <note>
            Jag yrkar därför bifall till reservation 3 under punkt 1.
          </note>
          <note type="speaker">
            Anf. 33 SVEN BRUS (kd) replik:
          </note>
          <note>
            Fru talman! Enligt Kalle Larssons beskrivning av socialförsäkringssystemen
            är allt väl i den bästa av världar. Men verkligheten ser inte
            ut så. Vi har fortfarande ökande kostnader för ohälsan som kommer
            att landa i över 110 miljarder kronor under det här året.
          </note>
          <note>
            Vilka är det som drabbas, Kalle Larsson, av dessa skenande kostnader
            och den urholkning och det hot som riktas mot välfärden genom
            att ohälsokostnaderna tar över så mycket? Vilka är det som drabbas
            i vårt samhälle av den situationen? Är det inte de svagaste och
            mest utsatta?
          </note>
          <note type="speaker">
            Anf. 34 KALLE LARSSON (v) replik:
          </note>
          <note>
            Fru talman! Svaret på Sven Brus fråga är ja. Det är precis de
            som drabbas. Det är därför det är så angeläget att det görs insatser
            för att människor ska kunna komma tillbaka i arbete.
          </note>
          <note>
            Det finns i betänkandet beskrivet en del av de förslag vi gemensamt
            har kommit fram till mellan de tre partierna. Det är goda förslag
            men enligt vår uppfattning inte tillräckliga. Det krävs förstås
            också andra insatser. Vi har lämnat sådana förslag i budgetförhandlingar,
            motionsvägen och i den allmänna debatten. Det handlar om att de
            ekonomiska resurserna till kommuner och landsting måste öka så
            att vi får anställa fler av de människor som sparkades i början
            av 90-talet under den tiden den borgerliga regeringen styrde detta
            land. Det handlar om att utöka försöksverksamhet och så småningom
            också införa sex timmars arbetsdag så att slitet på arbetsplatserna
            blir mindre. Det handlar om rymliga arbetsplatser. Det handlar
            om många och stora förändringar som skulle innebära att många
            av dem som Sven Brus talar om, de svagaste, inte skulle behöva
            drabbas av ett system med skenande ohälsotal.
          </note>
          <note>
            Visst går det att göra mycket. Vi har lämnat sådana förslag.
            Mig veterligen är inte ökade resurser till kommuner och landsting,
            sex timmars arbetsdag eller diskussion om rymliga arbetsplatser
            sådant som Kristdemokraterna ännu så länge har anslutit sig till.
            Sven Brus är välkommen att göra det i detta replikskifte.
          </note>
          <note type="speaker">
            Anf. 35 SVEN BRUS (kd) replik:
          </note>
          <note>
            Herr talman! Kristdemokraterna har mycket väl anslutit sig till
            förslagen om mer resurser till kommunerna. Det har vi i våra budgetalternativ.
            Vi kristdemokrater vill också ha ett generellt välfärdssystem
            som ger en grundtrygghet för alla människor, inte minst för de
            svagaste.
          </note>
          <note>
            Nu är Kalle Larsson och jag överens om att det är de svagaste
            som drabbas av de skenande ohälsokostnaderna, som tränger ut andra
            delar av välfärden. Ser inte Kalle Larsson ändå ett behov av att
            ha ett socialförsäkringssystem som är stabilt över konjunkturcykler,
            över mandatperioder, över politiska växlingar? Som läget är i
            dag används även socialförsäkringarna som budgetregulatorer. Tycker
            Kalle Larsson att det är bra att man försöker få ihop sin budget
            genom att göra ingrepp i människors välfärd från budgetperiod
            till budgetperiod och därmed skapar otrygghet och instabilitet?
            Är det inte en poäng att komma åt detta och skapa en trygghet
            över konjunkturcykler över mandatperioder?
          </note>
          <note type="speaker">
            Anf. 36 KALLE LARSSON (v) replik:
          </note>
          <note>
            Herr talman! Sven Brus har helt rätt i sin grundläggande inställning.
            Vi behöver ett system som är stabilt, såväl över politiska majoriteter,
            även om vi hoppas att de sällan skiftar, som över konjunkturcykler.
            Men hur ska det systemet se ut? Det är den frågan jag lyfte fram
            i mitt anförande i dag.
          </note>
          <note>
            Min uppfattning är att det system vi har i dag är fullgott som
            försäkringssystem. Det är skattefinansierat, och det bygger på
            tillgång till ersättning grundad på inkomstbortfallsprincipen
            som man klarar sig relativt väl på i förhållande till sitt tidigare
            liv. Vi skulle gärna se högre ersättningsnivåer. Vi skulle gärna
            se högre tak så att fler kommer in under taken. Det är ingen hemlighet.
          </note>
          <note>
            Men det statsministern aviserade, och som Sven Brus välkomnade
            i talarstolen, var något annat, nämligen att den enskilde ska
            betala mer av sin egen sjukförsäkring i framtiden. Jag är medveten
            om att det här än så länge är på diskussionsstadiet och att det
            kanske bara är en så kallad testballong som har släppts upp. Men
            det är tillräckligt många borgerliga partier som har greppat den
            ballongen för att det ska vara värt för mig att säga att vi är
            icke med i diskussioner på denna politiska grund. Då får man vända
            sig till dem som står för en sådan politik också i allmänhet,
            nämligen till de borgerliga partierna.
          </note>
          <note type="speaker">
            Anf. 37 BIRGITTA CARLSSON (c):
          </note>
          <note>
            Herr talman! Jag vill börja mitt anförande med att yrka bifall
            till reservationerna nr 4 och 10. Jag står givetvis bakom alla
            reservationer som Centerpartiet finns med på, men för tids vinnande
            yrkar jag bifall endast till dessa två.
          </note>
          <note>
            Så har då äntligen Göran Persson fått upp ögonen för att det
            behövs en kraftsamling omkring socialförsäkringssystemen. För
            någon vecka sedan aviserade Göran Persson vid en frågestund i
            kammaren att en parlamentarisk kommitté ska tillsättas för att
            utreda om en socialförsäkringsreform bör genomföras efter den
            modell som gjorts i pensionssystemet. Centerpartiet välkomnar
            en sådan översyn av socialförsäkringarna. Detta har vi efterfrågat
            i flera års tid, men nu äntligen verkar det som att detta kan
            bli verklighet.
          </note>
          <note>
            Sjukfrånvaron har under de senaste sex åren ökat dramatiskt och
            framstår i dag som ett av de största hindren för Sveriges ekonomiska
            utveckling. Brist på anställningsbar arbetskraft och frånvaron
            i den befintliga arbetsstyrkan håller tillbaka produktionen i
            näringslivet och sänker kvaliteten i de offentliga välfärdstjänsterna.
          </note>
          <note>
            Med tanke på att statsministern uttalat sig om att tillsätta
            denna utredning är det mycket förvånande att inte utskottet vid
            behandlingen av vår motion gått med på ett tillkännagivande till
            regeringen om att en parlamentarisk utredning om de ekonomiska
            trygghetssystemen bör tillsättas.
          </note>
          <note>
            Herr talman! Socialförsäkringarna är inte anpassade till dagens
            anställnings- och sysselsättningsformer. Många står utanför dagens
            sociala försäkringssystem. De som inte har kommit in på arbetsmarknaden
            har inte rätt till vare sig sjukpenning, a-kassa eller tjänstepension.
            För att ett framtida ekonomiskt trygghetssystem ska vara långsiktigt
            hållbart är det viktigt att det stöds av en bred politisk majoritet,
            i likhet med den överenskommelse som ingicks i samband med reformeringen
            av pensionssystemet.
          </note>
          <note>
            Centerpartiet vill ha ett trygghetssystem som ska vara långsiktigt
            hållbart och kan klara svängningar i konjunkturen liksom förändringar
            i demografin. Det ska syfta till att hjälpa människor som på grund
            av sjukdom eller arbetslöshet förlorar sin arbetsinkomst tillbaka
            till arbetslivet. Genom att renodla trygghetssystemets olika ersättningsnivåer
            och skapa ett enhetligt system blir det också mer förutsägbart
            såväl för den enskilde som för staten.
          </note>
          <note>
            Både rättvisa och effektivitet talar för införandet av en samordnad
            arbetslivsförsäkring, där sjukförsäkring, arbetsskadeförsäkring
            och arbetslöshetsförsäkring ingår och där ersättningsnivåerna
            harmoniseras och myndighetsstrukturerna slås samman. Detta bidrar
            till bättre användande av våra gemensamma resurser, snabbare rehabilitering
            och också minskad rundgång i systemen.
          </note>
          <note>
            Personer som av någon anledning inte har möjlighet att försörja
            sig själva måste snabbt få tillgång till rehabilitering, utbildning
            eller annan hjälp till omställning. Målet ska vara att kunna återgå
            till egen försörjning. I den processen har solidariskt finansierade
            välfärdstjänster som utbildning, vård och rehabilitering stor
            betydelse. I det ekonomiska stödet är det grundtryggheten som
            måste komma i första rummet. Livets nödtorft för de sämst bemedlade
            måste alltid komma före en millimetertrygghet för hög- och medelinkomsttagare.
          </note>
          <note>
            Grundtrygghet innebär inte kravlöshet. Alla ska ha skyldighet
            att söka arbete eller genomgå rehabilitering för att få del av
            grundpenningen. Centerpartiet vill höja golvet i trygghetssystemet,
            vilket innebär en höjning av grundnivån till 200 kr i den tillfälliga
            föräldrapenningen och sjukpenningen.
          </note>
          <note>
            Herr talman! Jag vill särskilt nämna en kategori människor som
            missgynnas av dagens system, nämligen egenföretagarna. För dem
            är det stora brister i de sociala trygghetssystemen. När denne
            är sjuk eller föräldraledig kan företaget tillfälligt behöva vara
            stängt med bortfall av inkomster som följd. Samtidigt riskeras
            ett mer långsiktigt inkomstbortfall genom att kunderna söker sig
            till andra företag. Detta är särskilt känsligt för de företag
            som verkar inom tjänstesektorn där lager inte kan byggas upp som
            buffert och där det kan vara svårt att ersätta företagaren med
            en vikarie. Detta problem går att lösa genom att beräkningen av
            SGI ger egenföretagare en inkomsttrygghet som är likvärdig den
            som gäller för löntagare. Beräkningen av SGI bör utgå från taxerad
            inkomst justerad för resultatreglerade poster.
          </note>
          <note>
            En annan grupp i vårt samhälle som inte kommer i åtnjutande av
            trygghetssystemen är våra studenter. Nu när regeringen äntligen
            tillsatt en studiesocial utredning är uppdraget tyvärr begränsat
            till en analys av den ekonomiska och sociala situationen för studenter.
          </note>
          <note>
            Eftersom regeringen anser att grundstrukturen för de olika socialförsäkringssystemen
            ska ligga fast finns det inget som talar för att studenterna verkligen
            kommer att få ta del av trygghetssystemen. Centerpartiet vill
            därför att regeringen tillsätter en ny studiesocial utredning
            som är parlamentariskt sammansatt och där studenterna verkligen
            ges ordentlig representation. Studenter har som alla andra behov
            av ett tryggt och säkert trygghetssystem.
          </note>
          <note>
            Herr talman! Sedan övergår jag till regeringens avsaknad av tydlighet
            för att komma till rätta med den ofantliga utgiften inom utgiftsområde
            10. Centerpartiet anser att det är viktigt med mål och delmål.
            Vi förelår att man fram till 2008 ska minska utgifterna med 10
            % per år. Det är viktigt att ha delmål så att man kan stämma av
            hur man lyckas.
          </note>
          <note>
            I vårt budgetförslag, som redan röstats ned av majoriteten här
            i riksdagen, visar vi hur man skulle kunna minska kostnaderna
            genom att övergå från passivt stöd till aktiva insatser, bland
            annat i form av en rehabiliteringsgaranti. En rehabiliteringsplan
            ska vara färdig inom sex veckor, och den försäkrade ska få tillgång
            till en rehabiliteringslots. Om rehabiliteringsgarantin inte uppfylls
            bör den sjukskrivne ha möjlighet att få kostnadstäckning för relevanta
            rehabiliteringstjänster från privata aktörer.
          </note>
          <note>
            I dag är olikheterna stora runtom i landet vad gäller ekonomiska
            resurser för rehabilitering och utbud av rehabiliteringsinsatser.
            De som i dag står utanför eller bedöms ha små möjligheter att
            återvända till arbetsmarknaden ska ha samma rätt till insatser
            som övriga medborgare. Det är därför angeläget att rehabiliteringsbegreppet
            ges en definition som innefattar såväl social och medicinsk som
            arbetslivsinriktad rehabilitering. Rehabilitering måste också
            ses i ett livslångt perspektiv och inte bara som en insats för
            yrkesverksamma eller för den som kan rehabiliteras tillbaka till
            yrkeslivet. Av det följer att rehabiliteringen efter fyllda 65
            år inte automatiskt kan hänskjutas till normalt åldrande och bli
            en geriatrisk fråga.
          </note>
          <note>
            Det finns stora samhällsekonomiska vinster att göra genom till
            exempel minskat behov av läkarkontakt, mediciner och hjälpmedel
            om man satsar på en kontinuerlig rehabilitering i livets alla
            skeden. De vinster som har att göra med den enskildes livskvalitet
            är då inte inräknade.
          </note>
          <note>
            Herr talman! Den kraftfullaste åtgärd som regeringen vidtagit
            inom socialförsäkringsområdet är att införa en tredje sjuklönevecka,
            alltså skjuta över kostnaden på någon annan. Detta anser vi i
            Centerpartiet inte är tillfredsställande. Det är ett dråpslag
            för många mindre företag, särskilt inom tjänstesektorn. Därför
            föreslår vi i Centerpartiet en annan sjuklönemodell, där storleksrelaterat
            arbetsgivaransvar bör införas. Det är antalet anställda som ska
            avgöra omfattningen av detta ansvar efter principen att fem anställda
            motsvarar fem sjuklönedagar per anställd upp till maximalt 30
            dagar. Genom en likformig nedsättning av arbetsgivaravgiften kommer
            de mindre företagen att gynnas något. Detta känns särskilt angeläget
            eftersom det enligt statistik är lägre sjuktal i de mindre företagen.
          </note>
          <note>
            Nu har ju både Vänsterpartiet och Miljöpartiet kritiserat den
            tredje sjuklöneveckan. Då kan jag fråga Kerstin Kristiansson Karlstedt:
            Kommer Socialdemokraterna att vidhålla att vi ska ha kvar den
            tredje sjuklöneveckan eller när kommer det ett förslag om en förändring
            inom det området?
          </note>
          <note>
            Till sist, herr talman, vill jag beröra en utredning som är avslutad
            som gäller socialförsäkringens administration. Vi i Centerpartiet
            menar att det är viktigt att socialförsäkringsadministrationen
            även i framtiden ska bygga på en organisation med en starkt decentraliserad
            grundstruktur. Vi kommer inte att medverka till ett förstatligande
            av försäkringskassorna.
          </note>
          <note type="speaker">
            Anf. 38 KALLE LARSSON (v) replik:
          </note>
          <note>
            Herr talman! Jag har ett par frågor till Birgitta Carlsson. De
            rör hennes välkomnande av statsministerns inbjudan till samtal
            om en ny socialförsäkringsmodell. Man kan ju tänka sig att det
            i en sådan modell ingår sänkta ersättningsnivåer, till exempel
            sänkta tak, alltså försämringar i systemet. Men jag utgår från,
            och jag vill gärna ha svar på den frågan, att Birgitta Carlsson
            har för avsikt att se till att det är lika god trygghet i ett
            framtida system som det är i dagens system. Har jag rätt på den
            punkten?
          </note>
          <note>
            Så kommer den andra frågan. Om man väljer att göra en förändring
            kan man fortfarande förhålla sig till två olika sätt att finansiera
            och använda socialförsäkringssystemet. Det ena är ett gemensamt
            finansierat system. Det är omfördelande. Man betalar in via skatten
            och får ut efter behov. Det andra är ett privat försäkringssystem
            där man åtminstone till en liten del, det är ju det statsministern
            har aviserat, ska öka andelen privata försäkringar, eller individuella
            försäkringar som den som inte vill att det ska låta så negativt
            gärna säger.
          </note>
          <note>
            Min fråga är: Vilken av dessa två modeller är Birgitta Carlssons
            förstahandsmodell?
          </note>
          <note type="speaker">
            Anf. 39 BIRGITTA CARLSSON (c) replik:
          </note>
          <note>
            Herr talman! Först vill jag säga något om detta att vi välkomnar
            den utredning som Göran Persson har aviserat. Det är en fråga
            som vi har drivit under väldigt lång tid. Som det är i dag har
            du olika ersättningssystem. Är man arbetslös har man en ersättningsnivå.
            Är man sjukskriven har man en annan. Får man en skada bedömd som
            arbetsskada har man en tredje ersättningsnivå.
          </note>
          <note>
            Vi menar att det är viktigt att vi har ett trygghetssystem där
            vi vet vad som gäller och där ersättningen ligger på samma nivå.
            Vi har inte pratat om att vi skulle sänka ersättningsnivåerna,
            men däremot harmonisera dem så att det bli mer enhetligt. Dessutom
            skulle man kunna göra stora samordningsvinster, tror vi, om människor
            inte behöver saxa sig mellan olika system. Det finns någonting
            som vi kallar för arbetslivsförsäkring, som man får ersättning
            från om man är i behov av stöd från samhället.
          </note>
          <note>
            Sedan kommer jag till finansieringen. Det är ju så i dag att
            den inkomst vi har är relaterad till den nivå vi får ersättning
            från. Nu är det i och för sig så att alltihop går via samhället.
            Jag tycker att den utredning som ska tillsättas, för nu utgår
            jag från att det blir en utredning som tillsätts, förutsättningslöst
            ska undersöka vad som är det bästa för den enskilda individen.
            Det som är viktigt är att inte människor kommer i kläm. Huruvida
            det går via försäkringar, som vi i så fall kommer överens om med
            arbetsmarknadens parter, eller via staten tycker jag att utredningen
            får ha fria händer att lägga fram förslag om.
          </note>
          <note type="speaker">
            Anf. 40 KALLE LARSSON (v) replik:
          </note>
          <note>
            Herr talman! Det är ju sällsynt att det i politikens värld finns
            något som är förutsättningslöst. Det finns alltid förutsättningar
            och utgångspunkter för en politisk diskussion, så också för en
            utredning. Den förutsättning som statsministern än så länge har
            beskrivit är, och jag citerar från protokollet den 13 november,
            det handlar om socialförsäkringarna: Det är möjligt att vi där
            måste göra en reform av samma slag som vi har gjort i pensionssystemet,
            det vill säga att vi har en basal finansiering från samhället
            och därutöver avtalsfinansierade tillägg och att det på toppen
            kan finnas en individuell försäkring.
          </note>
          <note>
            Jag ställer inte frågan för att Birgitta Carlsson ska säga att
            det är väl bra att utreda. Det kan man alltid säga. Det är väl
            bra att utreda så att vi får veta mer, och kanske blir det precis
            vår modell som går hem. Nej, jag ställde frågan mycket specifikt.
            Är Birgitta Carlsson och Centerpartiet beredda att medverka till
            att man privatiserar delar av sjukförsäkringen? Eller är Birgitta
            Carlsson beredd att gå den andra riktningen, vilket vi har lagt
            fram förslag om, att i stället se till att det är det generella,
            det gemensamt finansierade som är huvudregel och att vi steg för
            steg motar bort de privata inslagen i försäkringen?
          </note>
          <note>
            Det är egentligen en konkret fråga. Är Birgitta Carlsson beredd
            att ha ett system där inkomstskillnader förstärks genom socialförsäkringssystemet?
            Eller är Birgitta Carlsson beredd att medverka till det system
            som är det som arbetarrörelsen, emellanåt tillsammans med Birgitta
            Carlssons parti, har byggt upp med en generell välfärd som finansieras
            gemensamt genom skatten och som kommer människorna lika mycket
            till del enligt inkomstbortfallsprincipen?
          </note>
          <note type="speaker">
            Anf. 41 BIRGITTA CARLSSON (c) replik:
          </note>
          <note>
            Herr talman! När det gäller trygghetssystemen har ju vi från
            Centerpartiet ganska många gånger diskuterat det här med att ha
            en rejält tilltagen grundtrygghet. I vårt förslag höjer vi ju
            golvet upp till 200 kr. Det är för att vi är väldigt angelägna
            om att de som är i störst behov av samhällets stöd också ska få
            det. Precis som jag sade i mitt anförande anser vi att det är
            viktigare att förbättra, att höja golvet, än att hela tiden se
            till att den som har högre inkomster garanteras att få ersättning
            enligt inkomstbortfallsprincipen när man är i behov av stöd från
            samhället för att man inte kan arbeta av någon anledning.
          </note>
          <note>
            Vi tycker att grundtryggheten är viktig, och vi måste se till
            att ersättningen ligger på en skälig nivå. Det kommer naturligtvis
            också att finnas privata lösningar som tar hand om toppen av nivån.
            Redan i dag finns många som av olika anledningar försäkrar sig,
            och jag tror att den lösningen kommer att finnas även i framtiden.
            Men grundtryggheten ska samhället stå för.
          </note>
          <note type="speaker">
            Anf. 42 MONA JÖNSSON (mp):
          </note>
          <note>
            Herr talman! Ohälsan är det stora samtalsämnet på olika håll
            i landet. Många människor har drabbats av långtidssjukskrivningar
            och sedan hamnat i sjuk- och aktivitetsersättningar. Just nu får
            502 300 personer sjuk- och aktivitetsersättning, vilket är 19
            400 fler än vid denna tid förra året. Det är ett ofattbart stort
            antal människor.
          </note>
          <note>
            Göteborgs stad hade vid utgången av förra året ungefär 475 000
            invånare. Tänk er att alla i Sveriges andra stad, plus några till,
            gått sjukskrivna på en och samma gång. Skulle vi inte ha reagerat
            starkare då? Man kan undra varför så många säger att de inte vet
            vad som ska göras åt detta fenomen.
          </note>
          <note>
            Läkare säger att många med diffusa symtom är sjukskrivna och
            att de inte vet hur de ska handskas med dem. I stället fortsätter
            de att sjukskriva om och om igen. Många behöver vara sjukskrivna
            länge, visst, men jag tror att det finns många som skulle behöva
            mer hjälp att reda ut varför det gått snett, varför de är sjukskrivna.
            Många vet redan vad om gick fel men inte hur de kan få den hjälp
            de behöver. Ingen är egentligen intresserad av att fråga de sjukskrivna
            vilken hjälp de själva tror skulle behövas för att de ska kunna
            komma tillbaka i arbete.
          </note>
          <note>
            Miljöpartiet har i många år drivit frågan om fler beteendevetare
            till vårdcentralerna för att avlasta läkarna. De sjukskrivna skulle
            på så sätt få bättre hjälp att snabbare komma till rätt rehabilitering
            eller komma underfund med hur de kan förändra sin tillvaro. Det
            är nämligen inte bara arbetslivet som ligger bakom de höga sjukskrivningstalen.
            Tempot i hela samhället är uppskruvat. Man hinner inte med familj,
            hem och arbete och dessutom få lugn och ro för att kunna ladda
            batterierna igen.
          </note>
          <note>
            Som vi sett är kvinnor överrepresenterade i sjukskrivningstalen.
            I veckan kom en redovisning av en fem år lång studie av landets
            alla 115 000 kommunalt anställda vårdbiträden och undersköterskor
            inom äldre- och handikappområdet. Studien är gjord av Lotta Dellve
            vid Institutionen för arbets- och miljömedicin på Sahlgrenska
            Universitetssjukhuset i Göteborg. Den visar att kvinnor får sjukersättning
            fyra gånger så ofta som män och är långtidssjukskrivna dubbelt
            så ofta som män inom samma yrke.
          </note>
          <note>
            Mycket handlar om både den psykiska och fysiska belastning som
            arbetet innebär. Dels är vårdtagarna äldre och sjukare än förr,
            dels behövs bättre utbildning i arbetsmiljöfrågor. Man gjorde
            också en delstudie som visade att av 400 personer som hade förtidspension
            skulle många ha velat och kunnat arbeta om arbetsuppgifterna hade
            anpassats till individen.
          </note>
          <note>
            Vad vill jag då säga med att referera till denna studie? Jo,
            jag tror att den kan vara en vägvisare till vad som hade kunnat
            undvikas, bland annat om vi inom den offentliga sektorn haft fler
            chefer och arbetsledare som var intresserade av sina medarbetare
            inte bara av att budgeten följdes, om det funnits ett fungerande
            arbetsmiljöarbete, en bra företagshälsovård, fler beteendevetare
            inom vården samt rehabilitering med inriktning på kvinnors och
            mäns olika behov. Dessutom skulle vi behöva en bättre samverkan
            mellan myndigheter. Exempelvis behövs samverkan i större omfattning
            mellan Riksförsäkringsverket och arbetsmarknadsmyndigheterna.
          </note>
          <note>
            En utredning bör snarast tillsättas för att ur ett individperspektiv
            underlätta rehabilitering och se vilka möjligheter det finns för
            effektivisering, sammanslagning och samverkan mellan myndigheterna.
          </note>
          <note>
            Herr talman! Alltfler människor upplever en elöverkänslighet
            av varierande grad. Orsaken till dessa besvär har diskuterats
            flitigt, och inte sällan har den enskilda människan hamnat i kläm
            och behandlats på ett icke-värdigt sätt. Vissa försäkringskassor
            godkänner heller inte elöverkänslighet som sjukdom, och drabbade
            kan därmed inte få elöverkänslighet klassad som arbetsskada så
            att arbetsgivaren kunde vidta nödvändiga åtgärder och den sjuka
            komma i arbete igen.
          </note>
          <note>
            Slutligen anser jag att vi på alla nivåer i samhället måste hjälpas
            åt så att inte fler människor hamnar i långtidssjukskrivningar.
          </note>
          <note>
            Jag yrkar bifall till Miljöpartiets reservationer 41 och 48.
          </note>
          <note type="speaker">
            Anf. 43 KERSTIN KRISTIANSSON KARLSTEDT (s):
          </note>
          <note>
            Herr talman! Jag vill börja med att yrka bifall till förslaget
            i betänkandet i denna del och avslag på reservationerna.
          </note>
          <note>
            Vem önskar sig egentligen sjuk? Alla, när vi själva får välja,
            väljer naturligtvis att vara friska, kunna arbeta och aktivt bidra
            till vår försörjning. Detta är djupt rotat i det svenska samhället.
            Ändå finns ohälsan där både som ett stort samhällsproblem socialt
            och ekonomiskt och som en tragedi för den enskilde som drabbas
            av den.
          </note>
          <note>
            Välfärd skapas varken av sig själv eller är något av sig själv
            alltid bestående. När de höga sjukförsäkringskostnaderna hotar
            såväl sjukförsäkringssystemet som andra delar av välfärden måste
            vi naturligtvis reagera. Därför har vi varit tvungna att sätta
            in åtgärder som innebär att alla ska vara med och ta ansvar offentliga
            och privata arbetsgivare, myndigheter, organisationer och individer.
            Alla har vi ett ansvar, och alla berörs vi av detta på ett eller
            annat sätt.
          </note>
          <note>
            Vi socialdemokrater vill skapa ett mänskligare arbetsliv som
            värnar om både trygghet och utveckling. För mig är tryggheten
            en del av välfärden. Jag vill ha ett samhälle där människor känner
            sig trygga i livets olika skeden. Grunden för tryggheten och rättvisan
            är att vi har tillräckligt med resurser att fördela. Det förutsätter
            att vi har en tillväxt som kan generera de resurser vi behöver.
            Tillväxt i sin tur förutsätter att vi tar till vara alla människors
            förmåga och vilja till arbete.
          </note>
          <note>
            Under en rad år har vi socialdemokrater i samarbete med våra
            samarbetspartier Vänstern och Miljöpartiet i denna kammare presenterat
            och beslutat om olika åtgärder i syfte att öka hälsan i arbetslivet
            och halvera sjuktalen fram till år 2008. Vi har lagt fram ett
            elvapunktsprogram som nu till stora delar är genomfört. Vi har
            lagt fram förslag som ser till helheten när det gäller människors
            livssituation, både privat och i arbetslivet. Grunden i arbetet
            är det som anges i arbetsmiljölagen, nämligen att se till den
            enskilda människans fysiska och psykiska förutsättningar.
          </note>
          <note>
            Kunde vi enas om detta synsätt vore mycket vunnet i Sveriges
            riksdag, på arbetsmarknaden och för de enskilda individerna. Våra
            personliga förutsättningar skiftar i livets olika skeden, och
            egentligen tror jag att det mycket handlar om vilken människosyn
            var och en av oss är bärare av.
          </note>
          <note>
            Från att mest ha sett till människors arbetsoförmåga har vi nu
            successivt flyttat fokus till att mer koncentrera oss på den arbetsförmåga
            som faktiskt finns. Fokus på arbetsförmågan är också en viktig
            del i de åtgärder som började gälla från den 1 juli i år. Det
            är en följd av den proposition om förändringar i sjukskrivningsprocessen
            som vi behandlade i kammaren i våras och innebär i korthet följande
            jag repeterar det för att påminna alla:
          </note>
          <note>
            Andelen deltidssjukskrivna har ökat i förhållande till hur det
            var tidigare.
          </note>
          <note>
            Arbetsgivarna ska göra en obligatorisk rehabiliteringsutredning.
            Det är nämligen på arbetsplatsen man vet hur arbetsförhållandena
            ser ut och vad som behöver göras. Här har de lokala arbetsmarknadsparterna
            ett stort ansvar. Att parterna är med och tar sitt ansvar för
            att följa upp de sjukskrivnas situation och se till att rehabiliteringsinsatser
            blir gjorda är helt avgörande om vi ska lyckas stävja ohälsan.
          </note>
          <note>
            Avstämningsmöten är en annan viktig del som införts. Här ska
            försäkringskassan vara motorn i rehabiliteringsarbetet. Försäkringskassan
            kallar till och deltar i avstämningsmötena tillsammans med arbetsgivaren,
            den sjukskrivne, arbetsförmedlingen, den intygsskrivande läkaren
            med flera aktörer.
          </note>
          <note>
            Förlängd tid för vilande sjukersättning för att pröva förvärvsarbete
            infördes också från den 1 juli.
          </note>
          <note>
            Läkarnas utbildning förstärks genom en förbättrad utbildning
            i försäkringsmedicin. För att förbättra situationen har ett resurstillskott
            på 20 miljoner kronor avsatts för 2003 respektive 2004.
          </note>
          <note>
            Fler försäkringsläkare är en annan del.
          </note>
          <note>
            För läkare som sjukskriver är det också viktigt att dra nytta
            av sjukgymnasternas kompetens på området, vilket vi också påpekar
            i utskottsbetänkandet. De besitter en viktig kompetens som många
            gånger kan vara värdefull vid bedömningarna av den enskildes arbetsförmåga
            samt behov av rehabiliteringsinsatser. Nu är det upp till regeringen
            att pröva frågan om en försöksverksamhet.
          </note>
          <note>
            Arbete pågår med förebyggande åtgärder när det gäller företagshälsovård,
            de regionala skyddsombudens verksamhet samt tillsynen på arbetsmiljöområdet.
          </note>
          <note>
            Förslaget om Finsam är en annan del. Det ska jag inte gå närmare
            in på eftersom vi just har debatterat det i kammaren.
          </note>
          <note>
            Väl känt vid det här laget är också att vi socialdemokrater vill
            införa ekonomiska drivkrafter för arbetsgivarna. Det säger jag
            lite grann som svar på Birgitta Carlssons fråga till mig angående
            den tredje sjuklöneveckan. Jag kommer tillbaka till den lite senare.
          </note>
          <note>
            Ekonomiska drivkrafter bör utformas på ett sådant sätt att de
            ska stimulera arbetsgivarna att ta ett aktivt ansvar för sina
            anställdas hälsa.
          </note>
          <note>
            Herr talman! Vi har alltså gjort en rad förändringar som berör
            sjukförsäkringssystemet. Men det räcker inte till. Oavsett hur
            många kloka beslut som vi fattar här i riksdagen kommer detta
            sannolikt inte att vara tillräckligt. Oavsett ohälsans orsaker
            är det från arbetet som man sjukskrivs, och det är till arbetet
            som man ska återvända. Undersökningar som har gjorts visar att
            många sjukskrivna skulle kunna komma tillbaka till arbetet, i
            någon form i alla fall, om de själva fick ett bättre inflytande
            över sin arbetssituation. En bra arbetsorganisation som klarar
            flexibilitet och är kapabel att se till den enskilde individens
            förutsättningar är A och O. Just därför har arbetsmarknadens parter
            en mycket viktig roll i ohälsoarbetet.
          </note>
          <note>
            Just därför ställer jag mig mycket frågande till den nästan totala
            avsaknaden av arbetslivsperspektiv som råder i de borgerliga partiernas
            reservationer. Vad gör man i stället? Jo, i stället vill Moderaterna,
            och för övrigt även Kristdemokraterna, lasta de sjuka med sänkt
            sjukersättning och införande av fler karensdagar. Tror ni på allvar
            att arbetslivet blir friskare genom att man försämrar för de sjuka?
            Finns det däremot inte ett samband mellan en dålig arbetsorganisation
            och ohälsan i arbetslivet? Jag tror att man behöver ett helt batteri
            av åtgärder för att komma till rätta med och stävja ohälsan.
          </note>
          <note>
            Herr talman! Jag yrkar återigen bifall till förslaget i utskottets
            betänkande i denna del och avslag på samtliga reservationer.
          </note>
          <note type="speaker">
            Anf. 44 BIRGITTA CARLSSON (c) replik:
          </note>
          <note>
            Herr talman! Jag fick delvis ett svar på min fråga till Kerstin
            Kristiansson Karlstedt, men jag kan ställa några fler frågor.
          </note>
          <note>
            Finns det inga funderingar på att komma med ett mer rättvist
            förslag när det gäller ersättning till egenföretagarna? Kerstin
            Kristiansson Karlstedt talade om alla människors vilja att arbeta.
            Om det ska vara gynnsamt för företagare ska de inte kunna missgynnas
            på det sätt som sker i dag om de blir sjuka. Det händer ju att
            en och annan drabbas, även om sjuktalet är väldigt lågt bland
            egenföretagarna. Men då får de bara 70 % i ersättning, trots att
            de betalar in lika mycket till systemet som betalas in till anställda,
            därför att detta slås ut på veckans alla dagar. Det är åtskilliga
            företagare som har varit sjuka och som har drabbats av detta som
            har hört av sig och påtalat hur orättvist detta är.
          </note>
          <note>
            Jag tycker att det är riktigt att arbetsgivarna har ett stort
            ansvar för att se till att de har en bra arbetsmiljö. Och det
            har vi i Sverige i dag med de krav som ställs. Men det händer
            också att människor drabbas av någonting på fritiden som leder
            till att de sjukskrivs, men ändå drabbar det företagarna. Det
            känns definitivt inte rättvist att arbetsgivare ska belastas med
            den tredje sjuklöneveckan, rehabiliteringsinsatser och annat när
            människor råkar ut för en olyckshändelse på fritiden. Det är viktigt
            att man ser till helheten när man gör dessa bedömningar.
          </note>
          <note type="speaker">
            Anf. 45 KERSTIN KRISTIANSSON KARLSTEDT (s) replik:
          </note>
          <note>
            Herr talman! Det var många frågor på en gång, och jag vet inte
            om jag hinner besvara dem på den här korta tiden. Men jag ska
            försöka vara lite summarisk.
          </note>
          <note>
            Det är inte några nya motioner från Centerpartiet när det gäller
            egenföretagarna. Jag kan i alla fall erinra mig att de såg ut
            på liknande sätt i fjol. Detta är naturligtvis oerhört viktigt
            för den enskilde, och jag tycker att man borde se över det. Och
            jag tror att det sker en översyn även i fråga om detta.
          </note>
          <note>
            Jag ska säga något om arbetsgivaransvaret och den tredje sjuklöneveckan.
            Beträffande den tredje sjuklöneveckan pågick som bekant samtal
            i våras om ekonomiska drivkrafter. Dessvärre var inte alla överens
            i dessa sammanhang. Därför avbröts samtalen. Jag sade också i
            mitt anförande att det inte är någon hemlighet att vi förordar
            en sådan lösning. Men eftersom det var en akut situation tyckte
            vi att båda parter skulle ta sitt ansvar, individen genom sänkta
            ersättningar och arbetsgivaren genom den tredje sjuklöneveckan.
            Jag tycker att det är en rättvisefråga, Birgitta Carlsson, att
            båda aktörerna får ta ett ansvar.
          </note>
          <note type="speaker">
            Anf. 46 BIRGITTA CARLSSON (c) replik:
          </note>
          <note>
            Herr talman! Visst är det viktigt och rättvist att man tar ansvar.
            Men jag kan inte tycka att det är särskilt rättvist när mindre
            företag många gånger, om de har otur, kan drabbas väldigt hårt.
            Bevisligen betalar de in lika mycket till systemet, men de har
            färre sjukskrivningar. Därför tycker jag att Centerpartiets förslag,
            som också företagarna förordar, att man har ett arbetsgivarinträde
            i förhållande till antalet anställda, är bra. Särskilt företag
            inom tjänstesektorn kan ju drabbas väldigt hårt om de inte får
            in ett öre i inkomst men ändå ska betala ut lön både för en vikarie
            och för sig själv.
          </note>
          <note>
            Jag ska ta upp en annan viktig fråga. Sven Brus nämnde att vi
            skulle vara mer flexibla i fråga om ersättningar i sjukförsäkringssystemet.
            Men sjuk- och aktivitetsersättningar är också ett område där ersättningen
            är 25 %, 50 %, 75 % eller 100 %. I fråga om detta är det också
            många som har hört av sig och känt en besvikelse över att det
            inte finns en större flexibilitet inom det området. En del människor
            har haft möjlighet att få arbete men bara under förutsättning
            att de kunde arbeta 60 %. Det innebär att de inte tar den möjligheten
            eftersom de förlorar så mycket på det när de då bara kan få 25
            % från sjuk- och aktivitetsersättningen. De kan alltså inte få
            arbetet därför att de inte får jobba så lite som 50 %. Men om
            de jobbar 60 % är de förhindrade att få mer än 25 % från sjuk-
            och aktivitetsersättningen.
          </note>
          <note type="speaker">
            Anf. 47 KERSTIN KRISTIANSSON KARLSTEDT (s) replik:
          </note>
          <note>
            Herr talman! Jag är inte så säker på att jag riktigt förstod
            alla dessa svängar. Jag vet, precis som Birgitta Carlsson, att
            det har skrivits många motioner när det gäller en flexiblare sjukersättning.
            Samtidigt måste man kunna se detta över tid. Om man bor ute i
            glesbygden och har långa restider och så vidare kanske man kan
            ta detta mer sammantaget och se det över en längre tid. Såtillvida
            kan man flexa redan i dag. Men utslaget på en månad blir det ändå
            bara 50 %. Detta kan vi diskutera i all oändlighet. Men jag tycker
            inte att det är en av de stora frågorna när det gäller ohälsan.
          </note>
          <note>
            När jag satt här i kammaren och lyssnade på era anföranden tidigare
            kunde jag höra att få tog upp det förebyggande arbetet. Det är
            våldsamt viktigt att man går in och förebygger skador så att de
            inte uppstår. Där har arbetsgivarna, oavsett om de är stora eller
            små, ett ansvar. Det ansvaret tycker jag att de ska ta.
          </note>
          <note type="speaker">
            Anf. 48 SVEN BRUS (kd) replik:
          </note>
          <note>
            Herr talman! Jag tror att vi alla är överens om att vi ska fokusera
            på arbetsförmågan snarare än på oförmågan. Jag tror också att
            vi alla är överens om att det sämsta alternativet för en individ
            är att vara 100 % sjukskriven från sitt arbete. Det är alltid
            bra för individen att ha någon förankring kvar på arbetsplatsen.
          </note>
          <note>
            När jag i går kväll träffade en stor grupp företagare förstod
            jag att man också från företagarnas sida ser det som positivt
            med fler deltidssjukskrivningar.
          </note>
          <note>
            Därför skulle jag vilja ställa en fråga till Kerstin Kristiansson
            Karlstedt. Utskottets majoritet har ju avstyrkt motionerna om
            en flexiblare sjukförsäkringsmodell där de fasta stegen slopas.
            Sjukförsäkringsutredningen lämnade i sitt slutbetänkande förslaget
            om partiell ersättning och att man skulle utgå från en individuell
            prövning. Men nu säger utskottsmajoriteten här att man utgår från
            att regeringen fortsatt överväger frågan. Vad är problemet varför
            skulle vi inte kunna vidta den här åtgärden omedelbart?
          </note>
          <note>
            Det finns ett utredningsförslag, och det finns en väl genomarbetad
            tanke bakom det hela. Vi kan nog vara överens om att det är bra
            för individen att ha den här bättre flexibiliteten. Även från
            arbetsgivarnas sida tycker man att det är ett bra förslag. Vad
            är alltså hindret, Kerstin Kristiansson Karlstedt?
          </note>
          <note type="speaker">
            Anf. 49 KERSTIN KRISTIANSSON KARLSTEDT (s) replik:
          </note>
          <note>
            Herr talman! Det är klart att frågan tangerar den fråga som Birgitta
            Carlsson nyss ställde om en flexibel sjukförsäkring. Jag får väl
            ge samma svar som det jag gav till Birgitta Carlsson. Över tid
            kan man göra så över en månad eller några veckor. Visst kan man
            göra på det viset. Men i dag har vi 25 %, 50 %, 75 % och 100 %.
            Det må man väl ändå kalla för åtminstone lite flexibilitet. Om
            nu detta ses över är väl det ett steg i nämnda riktning.
          </note>
          <note>
            Jag vill fråga Sven Brus nästan samma frågade jag Birgitta Carlsson
            om: Är det på det viset att man skjuter in sig på flexibiliteten
            i sjukförsäkringen och att detta är det allenarådande? Ser ni
            inget samband med goda arbetsmiljöåtgärder för de anställda? Det
            handlar om att se till att inflytandet blir bättre, att arbetsorganisationen
            blir bättre och så vidare.
          </note>
          <note>
            Oftast handlar det om kvinnor som sades här tidigare, och då
            inte bara kvinnor i den offentliga sektorn. Också kvinnliga handelsanställda
            och kvinnor i hotell- och restaurangbranschen är minst lika utsatta.
            Varför inte arbeta förebyggande, innan skadorna finns där, just
            genom att tänka på de bitar som jag nyss räknade upp?
          </note>
          <note type="speaker">
            Anf. 50 SVEN BRUS (kd) replik:
          </note>
          <note>
            Herr talman! Vi kristdemokrater tycker definitivt att arbetsmiljöfrågorna
            och det förebyggande arbetet är oerhört viktiga. Vi kritiserar
            regeringen för dess ensidiga fokusering på de ekonomiska drivkrafterna,
            som Kerstin Kristiansson Karlstedt väljer att kalla det här för.
            Det låter ju lite mer aptitligt än att säga vad det egentligen
            handlar om här, nämligen att övervältra kostnaderna på arbetsgivarna
            även för skador och sjukdomar som inte är relaterade till arbetslivet.
          </note>
          <note>
            Varannan långtidssjukskriven säger faktiskt att hans eller hennes
            situation inte beror på arbetslivet. Jag undrar om Kerstin Kristiansson
            Karlstedt på full allvar menar att det svenska arbetslivet har
            blivit så extremt mycket sämre sedan 1997 att det motiverar en
            fördubbling av ohälsokostnaderna. Kan det verkligen vara så att
            arbetsmiljön under de senaste sex åren har förändrats så dramatiskt
            att sjukskrivningarna har ökat så enormt? Så kan det naturligtvis
            inte vara, utan detta är naturligtvis ett sätt för regeringen
            att budgetmässigt komma till rätta med problemet.
          </note>
          <note>
            Jag skulle vilja ställa en övergripande fråga: Tror Kerstin Kristiansson
            Karlstedt på fullt allvar att det är möjligt att uppnå målet om
            att halvera ohälsokostnaderna till år 2008 genom att ensidigt
            övervältra kostnadsansvaret på arbetsgivarna behövs det inte en
            mer samlad politik som innefattar hela livspusslet?
          </note>
          <note type="speaker">
            Anf. 51 KERSTIN KRISTIANSSON KARLSTEDT (s) replik:
          </note>
          <note>
            Herr talman! Jag tycker att vi har en helhetssyn när det gäller
            de här frågorna. Under mina åtta anmälda talarminuter försökte
            jag att någorlunda framföra det. Vi ser till människans hela livscykel.
            Vi ser till olika skeenden i livet, och vi ser till hur en dag
            sammantaget ser ut. Varför, Sven Brus, är det så att detta egentligen
            inte är en fråga som ni ibland vill göra gällande om att den offentliga
            sektorn är en dålig arbetsgivare? Det är inte det som det handlar
            om.
          </note>
          <note>
            Detta är en stor kvinnofråga. Det är kvinnorna som är mest utsatta.
            Trots att jag och, hoppas jag, Sven Brus tycker att vi lever i
            ett jämställt samhälle är det förvisso inte så. De kvinnor som
            under dagen står där i monotona och slitsamma jobb går sedan hem
            och sköter hem och barn, ibland också frisk man. Det gör att det
            i längden blir väldigt slitigt därav utbrändheten, därav skador
            på rörelseorganen och så vidare. Lite grann är det detta som det
            handlar om, och det är också detta som lite grann kommer i skymundan.
          </note>
          <note>
            Vi ser till helheten. Vi kan inte lagstifta om hemmets frid men
            vi kan lagstifta om sådant som handlar om arbetstiden. Förvisso
            är vi en stor del av livet på vårt arbete.
          </note>
          <note type="speaker">
            Anf. 52 LINNÉA DARELL (fp) replik:
          </note>
          <note>
            Herr talman! Kerstin Kristiansson Karlstedt säger sig vilja ha
            ett mänskligare arbetsliv. Det är vi helt överens om. Vi är överens
            om att vi ska ha ett förebyggande arbete och om att vi ska fokusera
            på arbetsförmåga i stället för på arbetsoförmåga. Det är inte
            det som skiljer mellan oss.
          </note>
          <note>
            Kerstin Kristiansson Karlstedt sade i sitt svar till Sven Brus
            att Socialdemokraterna jag antar att du också svarar för regeringen
            eftersom den inte är företrädd här i dag fokuserar på helhetsperspektivet
            när det gäller människan, något som jag berörde i mitt inledningsanförande.
            Men, Kerstin Kristiansson Karlstedt, ni har ju inte lagt fram
            ett enda förslag kopplat till ohälsan som rör den andra delen
            av människors vardag, av människors vardagsliv. Det gäller då
            att hela situationen påverkar, vilket du nu säger att ni har förståelse
            för.
          </note>
          <note>
            Sedan skulle jag vilja lyfta fram några lite mer specifika frågor.
            När det gäller målet om en halvering av ohälsan till år 2008 är
            många bland annat Riksförsäkringsverket, som väl får anses vara
            en trovärdig bedömare tveksamma till om det kommer att uppnås
            med de åtgärder och med den takt i arbetet som nu finns.
          </note>
          <note>
            Vi kan också se, och detta har diskuterats i utskottet, att av
            dem som får rehabilitering får 65 % procent tillbaka sin arbetsförmåga.
            Detta är oerhört bra. Däremot är det 9 % av dem som skulle behöva
            rehabilitering som inte får det.
          </note>
          <note>
            Vi i Folkpartiet har lagt fram förslag om en rehabiliteringsgaranti
            men där har ni återigen yrkat avslag. Vilken information och vilken
            kunskap har ni från Socialdemokraterna, regeringen och utskottsmajoriteten
            som gör att ni trots alla oroande signaler kan skriva att målet
            kommer att klaras och att det inte behövs några kompletteringar
            eller fler uppdrag från riksdagen?
          </note>
          <note type="speaker">
            Anf. 53 KERSTIN KRISTIANSSON KARLSTEDT (s) replik:
          </note>
          <note>
            Herr talman! I mitt anförande försökte jag påminna om de beslut
            som vi har tagit och som trädde i kraft den 1 juli i år. Från
            den 1 juli och fram till december är det knappt ett halvår. Jag
            tror inte att de förslagen och besluten ännu har kunnat ge en
            verkan. Ett beslut har vi också tagit i dag. Det gäller då Finsam,
            som har till uppgift att så snart som möjligt få människor tillbaka
            till arbetslivet. Detta är en del av rehabiliteringen. Låt oss
            avvakta ett tag till och se vad det ger för resultat innan vi
            börjar tala om det som Linnéa Darell nu tar upp!
          </note>
          <note type="speaker">
            Anf. 54 LINNÉA DARELL (fp) replik:
          </note>
          <note>
            Herr talman! Skulle alltså de åtgärder som är beslutade och som
            gäller från den 1 juli i år rädda det här målet under de återstående
            åren fram till år 2008? Tillåt mig tvivla på det!
          </note>
          <note>
            Eftersom regeringens företrädare inte är här utgår jag från att
            Kerstin Kristiansson Karlstedt kommer att svara också i fråga
            om det som riksdagen borde ha fått veta lite grann om här i dag,
            nämligen vad som är på gång i diskussionerna om arbetsgivaransvar
            och förändringar.
          </note>
          <note>
            Först och främst tog ju riksdagen i våras beslut om den tredje
            sjuklöneveckan. I det beslutet låg också frågan om högkostnadsskydd
            för företagen. Vi har inte fått svar om vad som hänt där. Nu har
            vi dock via medierna uppgifter om att man kommer att föreslå ett
            25-procentigt ansvar att ligga hos arbetsgivarna.
          </note>
          <note>
            Det finns också en diskussion i medierna något som läckt från
            departementet om att arbetsmiljöåtgärder och kollektivavtal om
            företagshälsovård skulle innebära att företagen kan slippa det
            här sjuklöneansvaret.
          </note>
          <note>
            Efter vad jag förstår utifrån vad jag har sett skulle det alltså
            kunna vara så att ett litet företag som har mycket låg frånvaro
            men som inte har kollektivavtal om företagshälsovård kan få betala
            den 25-procentiga sjuklönen, medan ett företag som har kollektivavtal
            men hög frånvaro kan befrias från sjuklöneansvaret. Är detta korrekt?
          </note>
          <note type="speaker">
            Anf. 55 KERSTIN KRISTIANSSON KARLSTEDT (s) replik:
          </note>
          <note>
            Herr talman! De där uppgifterna, om jag förstod det rätt, har
            Linnéa Darell fått via medier. Jag har också hört något liknande
            via medier, men det är inte min uppgift att stå här och vare sig
            förklara, försvara eller dementera det som kommer den vägen. Det
            tycker inte jag är rätt. Därför tycker jag att frågan inte fordrar
            något större svar än så.
          </note>
          <note>
            Vad gäller den tredje sjuklöneveckan har jag försökt förklara
            tidigare att vi måste agera på något sätt när vi inte kom fram
            med ekonomiska drivkrafter, som naturligtvis hade varit mycket
            bättre. Vad det handlade om när vi tog beslutet, som gäller från
            den 1 juli, var att båda parter ska ta sitt ansvar, både individen
            och arbetsgivaren. Därför kom förslaget om tredje sjuklöneveckan.
          </note>
          <note>
            Vad gäller högkostnadsskyddet, som också Linnéa Darell tog upp,
            vet hon lika väl som jag var den frågan har landat någonstans.
            Den är hos EU-kommissionen. Det pågår överläggningar. Det är olyckligt,
            det tycker vi båda två. Men nu är det som det är. Men där ligger
            den, och det tror jag Linnéa Darell vet också.
          </note>
          <note type="speaker">
            Anf. 56 ANNA LILLIEHÖÖK (m) replik:
          </note>
          <note>
            Herr talman! Arbetsgivarna har egentligen väldigt få redskap
            att kunna korta av sjukskrivningsperioder för att få tillbaka
            medarbetare i arbete, eftersom regeringen inte har förändrat regelverket
            som skulle kunna bidra till det. Arbetsgivarna vet inte ens vad
            det är för sjukdom som den sjukskrivne har, så det är inte lätt
            ur den synpunkten. Läkaren känner ofta inte till vad det är för
            arbetsplats.
          </note>
          <note>
            Då har vi lagt ett förslag om att man ska kunna sjukskrivas från
            vissa arbetsuppgifter. Målet med detta är att ta till vara det
            friska, att man redan från första stund ska ge arbetsgivaren en
            möjlighet att ta tillbaka den sjukskrivne till arbetsplatsen.
          </note>
          <note>
            Detta avstyrks i betänkandet, där man skriver, fritt återgivet:
            Det hänger samman med om arbetsgivaren kan anpassa en anställds
            arbete eller finna andra arbetsuppgifter. Dessutom ska arbetsgivarens
            rehabiliteringsutredning innehålla uppgifter om möjligheten att
            vidta sådana åtgärder.
          </note>
          <note>
            Enligt vad jag förstår tycker majoriteten att detta i stort är
            bra. Men det är liksom inte bra med en gång, och av det skälet
            vill jag fråga: Betyder den här skrivningen att man skulle kunna
            vara beredd att ställa upp på åtminstone det förslaget av de konkreta
            punkter som vi moderater har i vårt föreslag?
          </note>
          <note type="speaker">
            Anf. 57 KERSTIN KRISTIANSSON KARLSTEDT (s) replik:
          </note>
          <note>
            Herr talman! Jag är inte så alldeles säker på att jag förstod
            frågan. Vad det handlar om är rehabilitering och att få tillbaka
            den sjukskrivne så fort som möjligt på arbetsplatsen. Det är väl
            en gemensam ambition vi har allihop naturligtvis. Men vad Anna
            Lilliehöök glömmer bort är arbetsgivaransvaret. Arbetsgivaren
            är skyldig, och så står det också i utskottsbetänkandet, att göra
            en rehabiliteringsutredning i syfte att få tillbaka arbetstagaren
            så snart som möjligt på arbetsplatsen. Går det inte att placera
            den anställde på det gamla arbetet kan man hitta nya arbetsuppgifter.
            Oftast brukar det lösa sig i största samförstånd.
          </note>
          <note>
            Jag tror inte att man löser frågan med ohälsan genom att pådyvla
            den enskilde individen ytterligare en karensdag, som ju Moderaterna
            föreslår och dessutom vill sänka ersättningarna. Det tyder på
            att man har en viss misstro gentemot människor. Människor fuskar,
            och då ska de nypas åt. Det är inte vår grundsyn.
          </note>
          <note type="speaker">
            Anf. 58 ANNA LILLIEHÖÖK (m) replik:
          </note>
          <note>
            Herr talman! Då kom Mona Berglund Nilsson in på frågan hur vi
            respektive majoriteten ser på det här med ekonomiska drivkrafter
            också för individen. Ja, vi har föreslagit 75 % ersättningsnivå.
            Det har vi bedömt som en balansering mellan en rimlig ersättning
            och att den inte ska vara ett alltför starkt argument för att
            sjukskriva sig.
          </note>
          <note>
            De ekonomiska drivkrafterna gäller enligt vår uppfattning faktiskt
            inte bara arbetsgivaren, utan de gäller också individen. Jag tänkte
            läsa ur den bilaga som finns till regeringens budget. Där står
            det är i och för sig bara en rapport men ändå: Ekonomiska incitament
            har betydelse för individens benägenhet att sjukskriva sig.
          </note>
          <note>
            Jag trodde att det var ställt bortom alla tvivel.
          </note>
          <note>
            Så skriver man att till exempel karensdagen sannolikt har stor
            betydelse för nedgången av kort frånvaro, och man talar om att
            undersökningar visar att ersättningsnivån har en generell påverkan
            på sjukskrivningen.
          </note>
          <note>
            Delar Mona Berglund Nilsson inte vad som står i denna bilaga
            till årets budget? Avstämning av regeringens mål för minskad ohälsa
            , heter dokumentet.
          </note>
          <note type="speaker">
            Anf. 59 FÖRSTE VICE TALMANNEN:
          </note>
          <note>
            Repliken avsåg Kerstin Kristiansson Karlstedt.
          </note>
          <note type="speaker">
            Anf. 60 KERSTIN KRISTIANSSON KARLSTEDT (s) replik:
          </note>
          <note>
            Herr talman! Så heter jag och ingenting annat ett långt namn
            men jag heter så.
          </note>
          <note>
            Det ska vara balans, började Anna Lilliehöök med. Balans tycker
            inte jag det är om en part hela tiden är utsatt. Ohälsan är ett
            vitt problem det är ett mycket vitt spektrum och då måste man
            angripa den ur olika utgångspunkter. Det går inte att prata om
            balans samtidigt som man entydigt slår mot den sjukskrivne. Det
            går inte prata balans i de termerna, Anna Lilliehöök.
          </note>
          <note>
            Anf. 61 SIW WITTGREN-AHL (s):
          </note>
          <note>
            Herr talman! Riksdagsledamöter och socialförsäkringsutskottets
            ledamöter! Jag vill tacka för svaret på de två motioner som jag
            har skrivit under, och dessa har kommit till genom samarbete dels
            med LO-distriktet hemma, dels med Astma- och Allergiförbundet.
            Det är motionerna Sf329 och Sf370. Bägge motionerna handlar om
            vad som händer vid sjukdom och vid den efterföljande rehabiliteringen,
            eller snarare vad som inte händer.
          </note>
          <note>
            Vi har i dag, som många har påpekat, höga sjukskrivningstal och
            arbetsplatser som är väldigt slimmade. Lätta rörliga arbeten är
            väldigt svåra att hitta, och det krävs av oss i dag nästan att
            vi kan arbeta 110 %. Detta kan säkert några av oss göra under
            några år av våra liv, men inte alltid. Vi är olika, vi har olika
            bra egenskaper och vi är bra på olika saker. Det är viktigt att
            komma ihåg när det gäller våra arbetsplatser och vilka arbeten
            vi ska utföra.
          </note>
          <note>
            Bägge mina motioner handlar om vad som händer när man har varit
            sjuk en längre tid och kommit tillbaka till arbetet. Har man då
            ett arbete som man behöver omplaceras ifrån och arbetsgivaren
            inte kan göra detta utan man måste söka ett annat arbete, bedöms
            man efter de egenskaper man har, fysiska och psykiska. Om försäkringskassan
            då konstaterar att man kan få ett jobb såsom man är tar de handen
            ifrån en när det gäller rehabiliteringen, och man får gå till
            arbetsförmedlingen och söka jobb. Då kan man fråga sig om man
            har blivit av med sitt arbete eller om man är sjuk, hur stor risken
            är och i hur hög grad man kan få ett arbete. Man har alltså blivit
            uppsagd, man är sjuk och man ska söka ett jobb. Då vet alla som
            har erfarenhet av arbetsmarknaden detta: Att få ett arbete när
            man inget arbete har är nästan omöjligt. Det är lättare att ha
            ett arbete och få ett arbete. Därför hamnar man i en spiral, och
            det och vad som händer belyser båda mina motioner.
          </note>
          <note>
            Jag avstår från att yrka bifall till mina motioner eftersom man
            i svaren på motionerna hänvisar till det arbete som pågår med
            vissa arbetsförmedlingar. Man ska samverka via försäkringskassan
            med arbetsförmedlingen. Jag avstår från att yrka bifall till den
            motion där vi kräver att arbetsgivaren ska betala mer för rehabiliteringen
            och stå för en högre del av kostnaden. Det gör jag därför att
            Hans Karlsson, arbetsmarknadsministern jag tycker kanske att han
            borde ha varit här, men det är han inte är förhandlare, och vi
            hoppas att han kommer med ett resultat när det gäller de ekonomiska
            drivkrafterna. Vi är många som väntar på att det ska kosta att
            slå ut människor.
          </note>
          <note>
            Som vi vet har vi många bra arbetsgivare, och det är precis som
            Kerstin Kristiansson Karlstedt har påpekat här: Det handlar mycket
            om förebyggande arbete, och det handlar om att både arbetsgivaren
            och arbetstagarnas organisationer också tar ett stort ansvar för
            arbetsmiljön och arbetsplatserna.
          </note>
          <note>
            Därför vill jag skicka med till regeringen jag hoppas att de
            läser protokollet att jag tycker att man via regleringsbrevet
            till AMS borde betona främjandelagen. Den kan man använda så att
            om man blir sjuk eller börjar bli krasslig på jobbet ska åtgärder
            sättas in redan innan man har slagits ut så att inte människor
            i dag hamnar i systemen. Både arbetstagare och arbetsgivare borde
            få den hjälp som finns av myndigheterna som är experter på att
            hjälpa och förebygga, i stället för att vi har många människor
            som går runt i systemen.
          </note>
          <note type="speaker">
            Anf. 62 JAN BJÖRKMAN (s):
          </note>
          <note>
            Herr talman! Jag tänkte beröra en fråga som egentligen inte hänger
            ihop med budgeten och som inte heller hänger ihop med regelverket,
            men som socialförsäkringsutskottet hanterar i det betänkande som
            vi i dag diskuterar. Den hänger ihop med en motion som jag och
            de socialdemokratiska riksdagsledamöterna från Blekinge har skrivit.
          </note>
          <note>
            Den fråga som vi aktualiserar där handlar om rutinerna för utbetalning
            av sjukersättning. I dag är ju systemet sådant att arbetsgivaren
            betalar de inledande veckorna. Därefter ska försäkringskassan
            betala ut sjukersättningen. Vi har inga synpunkter på det. Man
            skulle kunna ha det, men vi har inte haft det i motionen.
          </note>
          <note>
            Vår infallsvinkel är att det ibland brister i rutinerna här,
            det vill säga arbetsgivaren anmäler inte till försäkringskassan
            att den enskilde arbetstagaren fortfarande är sjukskriven. Och
            vad händer då? Ja, för arbetsgivaren händer ingenting. På försäkringskassan
            händer av naturliga skäl ingenting, därför att de vet inte om
            att den enskilde fortsatt är sjukskriven. Det som händer är att
            den enskilde inte får någon ersättning. Var och en kan räkna ut
            vad det betyder: svårigheter att betala sina hyres- eller bostadskostnader
            och svårigheter att betala sina löpande utgifter därför att man
            har levt i god tro och trott att pengarna från försäkringskassan
            kommer.
          </note>
          <note>
            Jag tycker att det är oacceptabelt att vi har ett system där
            rutinerna inte fungerar så att den enskilde faktiskt ska ha den
            ersättning som man är berättigad till. Då får man inte bara bekymmer
            med sin sjukdom och sin sjukdomsbild, utan man får också ekonomiska
            bekymmer, som man skulle ha kunnat undvika om de här rutinerna
            hade fungerat.
          </note>
          <note>
            Jag vill betona att vi inte har gett oss in i regelverket kring
            detta. Vi har inte haft synpunkter på om försäkringskassan ska
            förstatligas eller inte, men tyvärr är det det som socialförsäkringsutskottet
            har hänvisat till i sitt svar. Vi har bara pratat om sammanlänkningen
            och övergången från arbetsgivarnas ansvar för att betala ut ersättningen
            till övertagandet av försäkringskassan av den sjukersättning som
            man är berättigad till därför att man fortsatt är sjukskriven,
            och om att det ska fungera på ett smidigt sätt.
          </note>
          <note>
            Det vi har tyckt är att man borde titta över de här rutinerna
            så att inte den enskilde hamnar i kläm här och inte får ut den
            ersättning som han eller hon faktiskt är berättigad till.
          </note>
          <note>
            Herr talman! Jag tror ju alla om gott, så jag tror att socialförsäkringsutskottet
            egentligen tycker att om man är sjukskriven och berättigad till
            sjukersättning så ska man också få de pengarna, och man ska få
            dem i tid. Eftersom jag tror alla om gott och eftersom jag tror
            att socialförsäkringsutskottet tycker detta tycker jag att utskottet
            faktiskt i en eller två meningar skulle ha kunnat kosta på sig
            att säga detta: Självklart ska det gällande regelverket också
            fungera, och fungerar det inte så har vi som lagstiftare skyldighet
            att hålla ögonen på detta. Nu sker inte detta i betänkandet, utan
            man hänvisar till att man inte vill ta ställning till förstatligandet
            av försäkringskassorna, och det håller jag med om. Det ska vi
            inte göra i samband med denna debatt. Men jag tycker att det hade
            varit bra om socialförsäkringsutskottet hade sagt att man tycker
            att folk ska ha de pengar de har rätt till och att de ska ha dem
            i tid. Det är det som jag skulle vilja skicka med i den fortsatta
            hanteringen av sjukersättningen och sjukförsäkringssystemet.
          </note>
          <note type="speaker">
            Anf. 63 CARINA MOBERG (s):
          </note>
          <note>
            Herr talman! Även jag har begärt ordet för att säga några ord
            om en motion som jag har skrivit och som behandlas i det här betänkandet.
            Det handlar om sjukgymnasters möjlighet att mer aktivt delta i
            processen kring sjuk- respektive friskskrivning inom ett väl avgränsat
            område och till att börja med gärna som försöksverksamhet.
          </note>
          <note>
            Jag är själv sjukgymnast och är väl insatt i hur mina kolleger
            arbetar, även om det nu är några år sedan jag själv var yrkesverksam.
          </note>
          <note>
            Ambitionen att halvera antalet sjukdagar fram till 2008 är bra,
            men om den ska lyckas krävs stora förändringar på flera områden.
            Sverige behöver en lång rad samverkande insatser av arbetsgivare
            och arbetstagare ute på arbetsplatserna. Inte minst krävs att
            landets läkare, sjukgymnaster och andra professioner ges möjlighet
            att göra ett arbete som leder till att människor börjar friskskrivas
            i stället för att sjukskrivas.
          </note>
          <note>
            Enligt en undersökning uppger 28 % av sjukgymnasterna att de
            flera gånger per månad möter patienter som är sjukskrivna i onödan.
            Dessutom menar sjukgymnasterna att en stor del av de heltidssjukskrivna
            patienter som de möter i sitt arbete skulle kunna jobba hel- eller
            deltid.
          </note>
          <note>
            Om landets sjukgymnaster har rätt innebär det att minst 20 %
            av alla sjukskrivna borde friskskrivas direkt, vilket skulle leda
            till minskade sjukskrivningskostnader motsvarande miljardbelopp.
          </note>
          <note>
            En del av lösningen på problemet kunde enligt min mening vara
            att ge sjukgymnasterna rätt att sjuk- och friskskriva.
          </note>
          <note>
            När det gäller belastnings- och stressrelaterade besvär från
            rörelseapparaten är sjukgymnaster den yrkesgrupp som har mest
            utbildning, erfarenhet och förståelse för olika individers situation.
            Sjukgymnaster är den yrkesgrupp som träffar dessa patienter återkommande
            och under längst tid, vilket är betydelsefullt när det gäller
            möjligheten att lära känna patienten och hennes situation.
          </note>
          <note>
            Jag vet att det pågår ett arbete kring dessa frågor i Regeringskansliet.
            Bland annat ska man behandla en dispensansökan från en sjukgymnast
            i Kronobergs län i den här frågan. Till det arbetet vill jag gärna
            än en gång skicka med en vädjan om att tänka i rätt banor. Detta
            handlar inte om att se till att fler personer sjukskriver fler
            människor tvärtom. Sådana uttalanden visar bara, tycker jag, att
            man inte har brytt sig om att sätta sig in i frågan, som jag kort
            har försökt redogöra för i det här anförandet. Jag vill gärna
            säga att ingen skugga här faller på socialförsäkringsutskottet,
            utan detta riktas snarare rakt över Riksbron.
          </note>
          <note>
            Herr talman! Jag tycker att utskottsmajoriteten är inne på rätt
            väg i sina skrivningar i betänkandet, och jag har inget eget yrkande.
            För den sjukgymnastiska yrkeskåren är det viktigt att höra att
            den politiska majoriteten anser att sjukgymnasterna kan fylla
            en viktig funktion även inom sjuk- och friskskrivningsprocessen,
            och jag känner mig förvissad om att man från utskottets sida följer
            upp sitt ställningstagande i det vidare samarbetet med regeringen.
            I det arbetet hjälper jag mer än gärna till.
          </note>
          <note>
            Utgiftsområde 11
          </note>
          <note type="speaker">
            Anf. 64 ANITA SIDÉN (m):
          </note>
          <note>
            Herr talman! Nu handlar debatten om utgiftsområde 11 Ekonomisk
            trygghet vid ålderdom jämte en del motioner som väcktes under
            höstens allmänna motionsperiod. Vi moderater står naturligtvis
            bakom samtliga våra reservationer och särskilda yttranden, men
            för tids vinnande ansluter jag mig till yrkandet i reservation
            6.
          </note>
          <note>
            Herr talman! Det ska vara gott att leva även när man gått i pension,
            men alltfler oroar sig alltmer för hur de ska klara ekonomin efter
            pensioneringen. Kvinnorna oroar sig mest.
          </note>
          <note>
            De pensioner som kommer att betalas ut beror på tillväxten, medellivslängden
            och inkomstutvecklingen, men då gäller det att vi har en tillväxt
            värd namnet.
          </note>
          <note>
            Herr talman! Jag gick förresten till Svensk uppslagsbok tryckt
            år 1955 för att se vad ordet ålderdom stod för. Där stod det:
            Människan liksom andra levande varelser födes, tillväxer, når
            sin fulla utveckling, åldras och dör. Det finns ej någon skarp
            gräns mellan dessa olika utvecklingsstadier. I vissa avseenden
            börjar människan åldras, så snart tillväxtperioden avslutas. Det
            kan vara svårt att avgränsa normala åldersfenomen från sjukliga
            förändringar, som ofta uppträda vid högre ålder. Som en direkt
            följd av åldrandet kunna vissa förändringar i olika kroppsvävnader
            uppträda.
          </note>
          <note>
            Vid uppräkningen av hur våra organ kan drabbas sjönk mina axlar
            djupt ned, men så kom det: Tack vare sin klokhet, baserad på ett
            långt livs erfarenhet, kunna de väl hävda sig i konkurrensen med
            de yngre, varför de ofta inta en ledande ställning i samhället.
          </note>
          <note>
            Pensionärer är allt en enastående resurs. Låt oss inte glömma
            det!
          </note>
          <note>
            Herr talman! Ålderdom är ingen sjukdom, men det är tur att forskningen
            gått framåt när livslängden ökar och befolkningen i Sverige ja,
            i hela Europa åldras. Vi står inför stora utmaningar då alltfler
            lever längre och helt naturligt ställer högre och berättigade
            krav på god livskvalitet.
          </note>
          <note>
            Jag tror till och med att de äldre på ålderns mångfärgade höst
            vågar visa varandra varma känslor långt upp i åldrarna och långt
            mer än tidigare. Där jag växte upp var käppen med silverkrycka
            en naturlig present redan på 50-årsdagen, men tiderna förändras
            och vi med dem.
          </note>
          <note>
            Herr talman! År 2003 har inneburit stora förändringar för många
            pensionärer då pensionsöverenskommelsen kom att gälla fullt ut
            för första gången. Pensionerna höjdes men kom samtidigt att beskattas
            på samma sätt som andra arbetsinkomster. Samtidigt ersattes det
            särskilda grundavdraget för pensionärer av det vanliga grundavdraget,
            vilket innebar att både summan på pensionen och skatten höjdes.
            Omläggningen från folkpension till garantipension går jämt upp
            för den som betalar så mycket som 34 kr i kommunalskatt.
          </note>
          <note>
            Herr talman! Vi moderater vill höja grundavdraget. Då skulle
            en vanlig garantipensionär redan nästa år få behålla ett par hundralappar
            extra varje månad, och det efter skatt. Med fullt utbyggt grundavdrag
            på 50 000 kr får samma pensionär nästan ett helt barnbidrag mer
            varje månad om man jämför med regeringens politik.
          </note>
          <note>
            Med moderat politik ska det inte bara vara möjligt att leva på
            sin lön, utan det ska också vara möjligt att leva på sin pension.
            Dagens tunga skattebörda leder bland annat till att pensionärer
            har svårt att förbättra sin ekonomiska situation med egna ansträngningar.
          </note>
          <note>
            Herr talman! Ett bra boende är viktigt för alla, och inte minst
            för pensionärer. För att kommunerna ska stimuleras till att boendet
            ska bli bra har m, fp och c i vår gemensamma reservation 52 framhållit
            att de äldre inte ska tvingas till boende i tvåbäddsrum. Tvåbäddsrummen
            byggs inte bort i den takt som önskas av pensionärerna och deras
            anhöriga. Jag citerar och upprepar därför vad Margit Gennser underströk
            i sin debatt i kammaren: En säng i ett delat rum på en vårdinrättning
            är inte en bostad. Att använda ordet bostad på detta sätt är att
            göra våld på svenska språket.
          </note>
          <note>
            Herr talman! Landets pensionärer drabbas också av den orättfärdiga
            fastighetsskatten som har påverkat och påverkar de äldres trygghet
            högst påtagligt och negativt. Det här är en källa till stor oro.
            För många är bostaden den största och viktigaste investeringen
            i livet.
          </note>
          <note>
            Många pensionärer bor i dag i det småhus som de i många fall
            själva byggt och byggt ut allteftersom familjen växt. De äldre
            har i många fall satt som sin heder att betala av sina skulder
            och göra sig helt skuldfria för att kunna bo kvar i sitt eget
            ägandes hem även på ålderdomen. De känner därför extra hårt av
            både fastighetsskatt och förmögenhetsskatt. För en del innebär
            det till och med att man skattas bort från den bostad som man
            tillsammans har stretat ihop till och där man levt under samma
            tak i årtionden.
          </note>
          <note>
            Många har litat på de signaler som regeringen sänt ut om att
            arvsskatten mellan makar och sambor skulle försvinna. Att andas
            löften och sedan inte fullfölja är att svika. Arvsskatten är fortfarande
            högst verklig för dem som mister sin livskamrat också under denna
            höst. Vid nästan all annan beskattning kan individen själv välja
            tidpunkt för sin handling, men när det gäller sin dödsdag väljer
            man oftast inte själv.
          </note>
          <note>
            Många pensionärer berövas en stor del av de besparingar de försökt
            samla ihop till sin och sin makes ålderdom.
          </note>
          <note>
            Herr talman! Utformningen av bostadstillägget för pensionärer
            har verkat kostnadsdrivande på framför allt kommunernas hyressättning.
            Vi moderater vill att det generella bostadstillägget för just
            pensionärer ska vara 90 % för boendekostnader mellan 100 och 4
            500 kr. För de pensionärer som har full BTP innebär sänkningen
            som mest 144 kr per månad, men det kompenseras av att vi höjer
            grundavdraget för alla pensionärer.
          </note>
          <note>
            Herr talman! Den som tidigare uppburit någon form av pension
            har fått den gamla pensionen omräknad till den nya. I pensionsöverenskommelsen
            betonades vikten av information om det nya systemet för att skapa
            trygghet i den stora förändring som det nya pensionssystemet innebär
            för många. Men det visade sig tidigt att pensionsbeskeden var
            svåra att tolka. Försäkringskassorna blev nedringda av oroliga
            pensionärer. Samtalen kom framför allt från dem som skulle få
            pensioner från mer än ett håll. Oron berodde på att beskeden kom
            i olika kuvert och på olika dagar. Informationen blev därför minst
            sagt både bristfällig och svårbegriplig.
          </note>
          <note>
            Alla pensionärer och blivande pensionärer måste som sagt ha rätt
            att få en bra och lättförståelig information. Det är viktigt att
            inse att inte minst de äldre är sårbara vid förändringar av ekonomin
            eftersom pensionen blir lägre än den tidigare lönen. Dessutom
            har många pensionärer små ekonomiska marginaler att leva av sedan
            skatten är dragen. Samarbete och samordning mellan olika pensionsutbetalare
            är en nödvändighet, liksom en enkel och redig information. Här
            har även regeringen ett ansvar.
          </note>
          <note>
            Herr talman! En mer samlad bild av pensionen kan kanske ges genom
            en Internetbaserad informationstjänst. Det kan vara ett sätt samla
            och därmed förbättra informationen. Men man kan inte utgå ifrån
            att den nya tekniken är alla problems lösning när det gäller information
            till äldre. Enligt riksdagens utredningstjänst var det så sent
            som i somras endast 17 % av landets pensionärer mellan 65 och
            74 år som hade tillgång till Internet. Av dem mellan 75 och 84
            år var det bara 5 %. Med andra ord har huvuddelen av dem som har
            pension inte tillgång till den nya tekniken. Detta måste tas med
            i beräkningen. En dataapparat är inte gratis. Många pensionärer
            ställer sig redan nu frågan: Erk du! Maja du! Var ska vi tat?
          </note>
          <note>
            Herr talman! Jag vill avsluta anförandet med hälsningar till
            vårt kansli och alla andra i riksdagshuset med en önskan om en
            god jul och ett varmt tack för god service.
          </note>
          <note type="speaker">
            Anf. 65 BO KÖNBERG (fp):
          </note>
          <note>
            Herr talman! Det ämne vi nu ska diskutera heter ekonomisk trygghet
            vid ålderdom. I det sammanhanget har vi i Sverige genomfört ett
            nytt pensionssystem. Det bygger på sunda principer. Det handlar
            om att skapa ett system som är uthålligt för lång tid framåt.
            Vi har baserat det på den så kallade livsinkomstprincipen, det
            vill säga att de inbetalningar som görs har betydelse för pensionen
            till skillnad från det gamla systemet med 15- och 30-årsregler
            som innebar stora omfördelningar mellan individer. Några gånger
            var det åt rätt håll, från de mer välbeställda till mindre välbeställda,
            men många gånger gick det åt andra hållet.
          </note>
          <note>
            Den andra huvudprincipen har varit det vi har kallat för följsamhetsprincipen,
            det vill säga att uppräkningar av våra pensionsrättigheter och
            våra pensioner ska ha att göra med vad som händer i den totala
            samhällsekonomin. De ska var följsamma till den genomsnittliga
            löneutvecklingen per individ men också till det som händer med
            livslängden.
          </note>
          <note>
            Ovanpå det har vi lagt en fördelningspolitik som till skillnad
            från den gamla är tydlig, och jag tror att jag vågar säga att
            den går åt rätt håll på samtliga punkter i stället för som förut
            många gånger åt fel håll.
          </note>
          <note>
            Det handlar om att vi ger pensionsrättigheter för att ordna en
            garantipension. Vi ger pensionsrättigheter för att man ska kunna
            få pensionsrätt om man har vårdat barn, om man har gjort värnplikt
            eller om man har bedrivit högre studier; i det senare fallet en
            relativt låg ersättning ska sägas.
          </note>
          <note>
            Systemet innebär också att alla får del av vad som kan hända
            på kapitalmarknaden och inte bara vad gäller löneindexeringen.
            Jag ska återkomma till det. Det är en bättre information än någon
            gång tidigare om pensionerna.
          </note>
          <note>
            Vi har gjort ett system där de ekonomiska drivkrafterna som ju
            har varit uppe i dagens debatt flera gånger går åt rätt håll.
            Det som är bra för samhället ska vara bra för individen och det
            som är bra för individen ska vara bra för samhället. Inte minst
            gäller det vad som händer med pensionsrättigheterna om man arbetar
            längre.
          </note>
          <note>
            Många länder har inspirerats av vårt reformarbete. Fler kommer
            nog att göra det att döma av rapporter från olika länder bara
            de senaste månaderna.
          </note>
          <note>
            Vad gäller utfallet av pensionssystemet hittills har omväxlingen
            från folkpension till garantipension inneburit en förbättring
            för nästan alla, eller i några fall oförändrad pension. Den nya
            indexregleringen har inneburit en bättre ökning av pensionerna
            än vad den gamla prisindexeringen hade inneburit.
          </note>
          <note>
            Vad gäller dagens betänkande vill jag yrka bifall till reservation
            nr 52. Vi tar upp den fråga som redan har nämnts, nämligen det
            mycket märkliga förhållandet att man kan få bostadstillägg för
            något som kallas bostad men som i praktiken kan utgöras av en
            säng i ett tvåbäddsboende, något som man inte ens själv har önskat.
          </note>
          <note>
            Det är en fråga vi har drivit länge. Nu är det flera partier
            som säger att man inte vill ha det på det viset.
          </note>
          <note>
            I vårt särskilda yttrande som rör anslag har vi pekat på önskemål
            som vi haft länge och också drivit. Det handlar om att man ska
            få omställningspension i tolv månader om man blir änka eller änkling.
            Det lär komma, säger regeringen, men det tar litet längre tid
            än vad vi hade velat.
          </note>
          <note>
            Vi har också velat ha bort att man räknar in fritidshus när man
            bestämmer bostadstillägg för pensionärer. Allt detta finns omnämnt
            i vårt särskilda yttrande.
          </note>
          <note>
            Herr talman! Jag skulle vilja nämna något om ett annat partis
            förslag och reservation. Det gäller Vänsterpartiet som har en
            reservation som handlar om att man vill återställa pensionerna
            till 1990 års nivå. Om jag har läst tidningarna rätt har man dessutom
            demonstrationer och flygblad i samma ärende i dag, tror jag.
          </note>
          <note>
            I reservationen finns det felaktiga påståendet att pensionerna
            sedan 1990 har minskat med 10 %. Det är ett mycket vanligt påstående.
            Det är vida spritt, men det är icke desto mindre fel. Ofta har
            det dessutom fått formuleringen att pensionärerna skulle ha blivit
            av med en månadslön under de svåra och hårda åren på 1990-talet.
          </note>
          <note>
            De har drabbats, i likhet med alla andra, men omfattningen är
            helt felaktig. Det borde vara känt för personer som sysslar med
            pensioner här i riksdagen.
          </note>
          <note>
            Mer än hälften av de 10 % som nämns i Vänsterpartiets reservation
            är en direkt teknisk förändring i samband med skattereformen 1990/91.
            Det hade att göra med att man skulle se till att de pensionärer
            som hade högre pension inte dubbelkompenserades i samband med
            att det skedde en förskjutning inom skattereformens ram från direkt
            beskattning till indirekt beskattning.
          </note>
          <note>
            Det finns en antydan i reservationen om att Vänsterpartiet har
            förstått detta, men det är inte mycket mer än en antydan. Man
            nämner något om att det är fråga om skatteförbättringar som äger
            rum för alla eller i annat fall önskvärda förbättringar av pensionstillskott
            och de dåvarande bostadstilläggen.
          </note>
          <note>
            Jag får ändå intrycket av reservationen att något av det vi sagt
            i de tidigare debatterna har sjunkit in hos Vänsterpartiet. När
            vi om en stund får höra Vänsterpartiets representant i talarstolen
            vore det intressant om han ville utveckla detta, även om man inser
            att man på den här punkten sprider en vilseledande bild av verkligheten.
            Sveriges pensionärer har inte 10 % lägre pension i dag. De försämringar
            det är fråga om har inte ett dugg att göra med de sex procentenheterna
            i botten på den kalkylen.
          </note>
          <note>
            Det vore bra om den här debatten ledde fram till att Vänsterpartiet
            konstaterade detta och gick hem och tryckte om sina flygblad så
            att det blev en bättre koppling till den verklighet vi har.
          </note>
          <note>
            Sammanfattningsvis har nästan samtliga samhällsgrupper drabbats
            av att det gick dåligt i ekonomin under 1990-talet med den utveckling
            som då var, men det blir inte bättre av att man sprider vilseledande
            uppfattningar i tron att man lockar en och annan väljare med det.
          </note>
          <note type="speaker">
            Anf. 66 KENNETH LANTZ (kd):
          </note>
          <note>
            Herr talman! Det är inte utan en viss känsla som jag äntrar talarstolen
            igen för att debattera utgiftsområde 11.
          </note>
          <note>
            När jag blickar ut över kammaren kan inte blicken annat än fastna
            borta hos Lennart Klockare inte för att han på något sätt skulle
            ha uppnått pensionsåldern, utan för att mina tankar går tillbaka
            till alla debatter som vi under de senaste åren har haft om ekonomisk
            hjälp, inte minst till våra pensionärer och till änkorna.
          </note>
          <note>
            Vi ska inte gå in på några detaljer om just änkepensionen. Tacksamt
            nog kan vi konstatera att änkorna har fått det något bättre.
          </note>
          <note>
            En tillönskan om god jul såväl till Lennart Klockare som till
            änkorna är väl på sin plats. Jag sänder denna hälsning här från
            talarstolen i denna stund.
          </note>
          <note>
            I dag kan vi konstatera att Kristdemokraternas förslag angående
            änkepensionen fått en hyfsat god lösning. Vad beträffar våra pensionärer
            med låg pension konstaterar jag att regeringen gått oss till mötes
            till viss del. Det återstår ännu några steg för att helt och hållet
            trygga ekonomin för de ekonomiskt sett sämst ställda pensionärerna.
          </note>
          <note>
            Förutom att jag ställer mig bakom Kristdemokraternas samtliga
            motioner och yrkanden i detta betänkande samt vårt särskilda yttrande
            vill jag yrka bifall till reservation nr 49. Sven Brus har redan
            yrkat bifall till reservation 22.
          </note>
          <note>
            Sverige har sedan några år tillbaka ett nytt reformerat pensionssystem
            som vi ska vara stolta över. Visst kan det bli ännu bättre. Det
            erkänner vi nog litet till mans. Bara vetskapen om att fem partier
            enats om en pensionsuppgörelse är väl tryggt om något.
          </note>
          <note>
            Det finns därmed inte mycket för mig att tillägga avseende pensionsreformen.
            Men självklart ska jag ändå lyfta fram några punkter som Kristdemokraterna
            har aktualiserat genom motioner under hösten.
          </note>
          <note>
            Att bli pensionär är för många människor ett stort mål. Efter
            en lång arbetsinsats ska man få leva ett något enklare liv. Det
            är vad alla önskar. Men många människor vill av olika skäl inte
            avsluta sin yrkesbana vid en av staten fastställd tidpunkt.
          </note>
          <note>
            Jag är fullt medveten om att det blivit enklare och mer flexibelt
            än tidigare. För många i min egen bekantskapskrets har pensionsåldern
            endast inneburit ett friställande från den egna arbetsplatsen
            och en övergång till en annan arbetsgivare. Detta för att dessa
            människor ska få arbeta med det man har haft som önskemål. Jag
            skulle vilja slå ett slag för detta.
          </note>
          <note>
            Låt oss tänka oss en person som genom sin karriär nått en chefsposition
            och arbetat intensivt till strax före 60 års ålder. Krafterna
            tryter och önskan finns att få trappa ner i både tempo och ansvar.
            För denna grupp, som inte är så liten, skulle jag gärna se ett
            beslut om att pensionsåldern blir ännu mer flexibel.
          </note>
          <note>
            Egentligen förstår jag inte varför vi över huvud taget ska ha
            en fast pensionsålder. I USA kommer pensionspengarna vid 65 års
            ålder oberoende av om vi säger upp oss från arbetsplatsen eller
            inte. Man bestämmer själv om man vill fortsätta arbeta eller inte.
            Deras pensionssystem gör det möjligt att gå ned i ansvar och därmed
            i lön, men med bibehållen pensionsutbetalning.
          </note>
          <note>
            I de exempel som jag har sett blir inte beskattningen progressiv
            utan de extra inkomsterna är skattade i det egna löneläget och
            således även pensionen.
          </note>
          <note>
            Inför de kommande stora pensionärskullar som vi har att vänta
            i Sverige borde det vara fördelaktigt om vi kunde erbjuda 65-åringar
            att stanna kvar på sina arbetsplatser även om de önskar en annan
            arbetsuppgift på företaget. De skulle i så fall få behålla pensionsnivåerna
            även i de avtalspensioner som är knutna till de fem senaste inkomståren.
          </note>
          <note>
            Pensionen från vårt nya och reformerade statliga pensionssystem
            påverkas inte av detta, men jag tänker på de kompletterande avtalspensionerna.
          </note>
          <note>
            Arbetsgivarna borde kunna betala samma pensionsavgift för att
            behålla sina anställda några år till och därmed förbättra arbetsmarknaden
            och minska på trycket i pensionskontot.
          </note>
          <note>
            Herr talman! Det är inte med stolthet som jag lyfter fram den
            ekonomiska frågan angående våra pensionärer som i dag uppgår till
            närmare 500 000 personer. Det är människor som har arbetat och
            kämpat hårt i hela sitt liv. Många av dem har varit hemarbetande
            och fostrat barn. Andra har arbetat på den egna gården, på det
            egna företaget, i skogen eller liknande. I dag, som pensionärer,
            klarar de med nöd och näppe existensminimum. Det här är inte roligt.
            Det är en skam för oss här i kammaren, det är en skam för regeringen
            och det är en skam för Sverige, som just under dessa år har börjat
            förändra sitt pensionssystem, så att det blir bra och vettigt.
            Men fortfarande glömmer vi bort våra låginkomstpensionärer.
          </note>
          <note>
            Varför ska enskilda äldre tvingas konstatera månad efter månad
            att deras pengar inte räcker, att räkningar för TV-licens och
            tidningar, beloppet för högkostnadsskyddet för medicin och resor
            till och från sjukhuset står dem alldeles för dyrt? Detta är inte
            värdigt Sverige. Därför anser jag att vi måste fortsätta vårt
            arbete med att stärka ekonomin för dessa människor. De är inte
            så många, och de kommer aldrig att stå på Mynttorget med plakat,
            men de förväntar sig en förbättring och att vårt beslut i dag
            resulterar i ett agerande som gör att deras hushållskassa förstärks.
          </note>
          <note>
            I deras namn, herr talman, vill jag till Lennart Klockare ställa
            frågan varför vi inte har möjlighet att gemensamt enas om att
            stärka denna grupp med ett ordentligt stöd i form av ytterligare
            några hundra kronor mer i månaden. Kristdemokraterna anvisar i
            år 600 miljoner kronor och vädjar om hjälp för de pensionärer
            som lever under ganska knappa förhållanden. Tänk om deras julklapp
            skulle innehålla ett löfte om högre pension och en tryggare ålderdom!
            Det skulle kännas bra såväl för dem själva som för oss.
          </note>
          <note>
            Herr talman! Jag vill även i korthet nämna en gammal käpphäst
            för oss Kristdemokrater, nämligen tolv månaders omställningspension.
            När jag läser propositionen och betänkandet kan jag inte annat
            än glädja mig över att det långsamt går åt rätt håll. Men varför
            ska vi dra denna reform i långbänk? Är vi inte överens om att
            det ska vara tolv månader i omställningspension? Då behöver vi
            väl inte vänta till 2005. Låt oss i stället verkställa beslutet
            om att omställningspensionen ska vara i tolv månader och det per
            omgående, som vi från några partier har enats om.
          </note>
          <note>
            Vad är förklaringen till dröjsmålet? Är det endast nonchalans
            eller är det snålhet om att spara in den i sammanhanget lilla
            summan 50 miljoner kronor? Jag vill fråga: Vad har i detta sammanhang
            högre prioritet för regeringen?
          </note>
          <note>
            Jag yrkar bifall till reservation 49.
          </note>
          <note type="speaker">
            Anf. 67 BO KÖNBERG (fp) replik:
          </note>
          <note>
            Herr talman! Jag har med intresse lyssnat på Kenneth Lantz anförande
            och även läst reservation nr 49. Vad gäller flexibel pensionsålder
            är vi rörande överens om målsättningen, det vill säga att vi som
            individer ska få ökade möjligheter till en sådan. Vi har försökt
            tillskapa det med hjälp av drivkrafter för detta inom det allmänna
            pensionssystemet. Vi har också fått möjlighet att skjuta upp tidpunkten
            för pensionen hur länge som helst inom det systemet. Detta är
            sedan årsskiftet kopplat till en rätt att stanna kvar på arbetsplatsen
            till 67 års ålder.
          </note>
          <note>
            Målen verkar alltså vara lika. Däremot är jag lite förbryllad
            över en del av förslaget. Det talas i reservationstexten om att
            deltidstjänst eller byte av arbetsplats med lägre lön inte bör
            försämra pensionsförmånerna. Det är möjligt att detta inte gäller
            det allmänna systemet. Det är lite oklart, och därför ställer
            jag frågan, för jag har lite svårt att se hur man får ihop det
            med den fina pensionsöverenskommelse som Kristdemokraterna, Folkpartiet
            och flera andra partier har gjort.
          </note>
          <note>
            Det problem som finns är väl annars att det inom avtalspensionerna
            ofta blir väldigt höga avgifter för arbetsgivarna för de sista
            åren. Vi har i en annan motion pekat på att bland annat detta
            har lett till att det nog är svårare än det skulle behöva vara
            för äldre att byta jobb. Riksdagens revisorer har också i en rapport
            gått igenom vad det innebär.
          </note>
          <note>
            Jag tror att en lösning snarare skulle vara att avtalspensionerna
            görs mera lika det allmänna pensionssystemet. Då ökar möjligheterna
            för äldre personer att få nytt arbete på en arbetsplats. Jag vet
            inte om Kenneth Lantz delar den uppfattningen, men jag är nyfiken
            på att få höra det.
          </note>
          <note type="speaker">
            Anf. 68 KENNETH LANTZ (kd) replik:
          </note>
          <note>
            Herr talman! Jag delar Bo Könbergs uppfattning i det här avseendet.
            För att förtydliga hur jag tänker vad beträffar att ändra lönen
            vill jag säga att det inte förs någon diskussion när man höjer
            lönen inför de sista åren. Då blir det extremt dyrt. Jag är i
            egenskap av försäkringstjänsteman fullt medveten om detta.
          </note>
          <note>
            Men om man skulle vilja gå ned gäller att det finns avtalspensioner
            som skulle ge lägre pension. Jag tycker att det är ohederligt
            att den som vill ge plats åt en yngre och kanske effektivare tjänsteman
            ska få gå ned i pension och även i lön. Lägre lön kan jag vara
            beredd på men inte lägre pension. Jag skulle i så fall vilja behålla
            pensionen från min arbetsgivare men få en lägre lön. Då ger jag
            möjlighet för någon annan att träda in på min tjänst.
          </note>
          <note type="speaker">
            Anf. 69 BO KÖNBERG (fp) replik:
          </note>
          <note>
            Herr talman! Jag tror att vi hamnar på samma problem och samma
            missförhållande, nämligen att avtalspensionerna är konstruerade
            på det här sättet och att flera av dem skulle tjäna på att härma
            det allmänna pensionssystemet, som ju är vad vi brukar kalla avgiftsbestämt
            i stället för förmånsbestämt.
          </note>
          <note>
            Det allmänna systemet innebär exempelvis att den som inte vill
            gå i pension vid 65 års ålder utan kanske vill arbeta halvtid
            mellan 63 och 67, ta ut pension under tiden och få ungefär samma
            pension resten av livet har möjlighet att göra det. Flexibiliteten
            har ju blivit väldigt mycket större. Men det som Kenneth Lantz
            pekar på är ett missförhållande som finns i ett antal avtalspensioner.
            Kenneth Lantz, jag och andra får väl i den allmänna debatten försöka
            påverka den här företeelsen och hoppas att det ska bli rättelse
            på den punkten.
          </note>
          <note type="speaker">
            Anf. 70 KENNETH LANTZ (kd) replik:
          </note>
          <note>
            Herr talman! Helt kort: Jag ser fram emot ett samarbete i de
            här frågorna. Jag tycker att det är angeläget. Jag tror att det
            finns en möjlighet för Sverige och för många enskilda människor
            att få nyttja det här. Det skulle varmt välkomnas av många enskilda
            personer.
          </note>
          <note type="speaker">
            Anf. 71 KALLE LARSSON (v):
          </note>
          <note>
            Herr talman! Man skulle kunna säga att ett samhälles anständighet
            kan mätas utifrån hur man behandlar sina äldre. Med den utgångspunkten
            är det lätt att konstatera att Sverige i dag är ett i stora stycken
            oanständigt samhälle. De äldre i landet har drabbats hårt av 90-talets
            nedskärningar i välfärden nedskärningar, Bo Könberg, som inte
            varit nödvändiga om samhällets resurser i stället hade omfördelats.
          </note>
          <note>
            Pensionärsgruppen växer, och utsikterna inför framtiden ser allt
            annat än ljusa ut. Protester över pensionärernas försämrade villkor
            drar också över stora delar av Europa, där man nu bland annat
            efter svenskt mönster och ibland svenska besök värdeförsämrar
            pensionerna. Dessa förändringar faller väl in i den EMU-anpassning
            som många länder pressats till under de senaste åren, med stora
            nedskärningar i de offentliga utgifterna och försvagad välfärd
            som följd.
          </note>
          <note>
            Många pensionärer är i dag med all rätt besvikna och känner sig
            nedvärderade. Tilltron till det politiska systemet har skadats,
            och missnöjet med det nya pensionssystemet växer.
          </note>
          <note>
            Herr talman! På sätt och vis är det här en märklig debatt, för
            den budget som ligger till grund för dagens betänkande är ju,
            som jag sagt, framförhandlad mellan tre partier, men bara ett
            av dessa står bakom pensionsuppgörelsen. Det betyder att de tre
            partierna gemensamt står bakom de pengar som nu anslås också under
            detta utgiftsområde men i grunden har olika uppfattning om själva
            systemets konstruktion. Alltför ofta, herr talman, talas i denna
            kammare om enskildheter och enstaka detaljer. Alltför sällan talas
            det om grundläggande systemförändringar. Jag vill därför i dag
            ta tillfället i akt att presentera Vänsterpartiets syn på pensionssystemet
            i stort, dess begränsningar och dess inneboende konflikter.
          </note>
          <note>
            Herr talman! ATP-systemet var framvuxet ur en av svensk arbetarrörelses
            största och viktigaste klasstrider. Genom att slå sönder detta
            drar det nya pensionssystemet tillbaka det tidigare utställda
            löftet till pensionärerna om en viss pensionsnivå och urholkar
            solidariteten mellan dagens förvärvsarbetare och pensionärer.
            Så skapas nya och djupare klyftor mellan dagens gamla och dagens
            unga, mellan höginkomsttagare och låginkomsttagare och mellan
            kvinnor och män.
          </note>
          <note>
            ATP-pensionärernas tillgångar kommer inte längre pensionärerna
            till del utan har använts för att täppa till andra hål i statsbudgeten,
            vilket vi i annat sammanhang har invänt mot. Resultatet av pensionsreformen
            blev, precis som vi befarade redan 1994, ett komplicerat, svåröverblickbart
            och administrativt dyrt system, som missgynnar stora delar av
            befolkningen. Den senaste tidens livbolagsskandaler har med all
            önskvärd tydlighet visat hur de som skor sig på pensionärernas
            bekostnad samtidigt slösar med spararnas pengar. Solidariteten
            har bytts ut mot ett godtyckligt formulerat pensionsspel utan
            möjlighet till politiskt ansvarsutkrävande, och detta avgörande
            systemskifte har genomförts utan någon egentlig på ett djupare
            plan demokratisk förankring.
          </note>
          <note>
            Herr talman! Det nya pensionssystemet bygger på orealistiska
            förväntningar på aktiemarknaden, och den demografiska utvecklingen
            vittnar om att systemet kommer att belastas hårt framöver. Pensionsfonderna
            har förlorat stort på börsen, och mycket talar för att pensionerna
            kommer att bli avsevärt lägre i framtiden än vad som anges i de
            orangea kuverten. Att förvaltningen av den enskildes pension hänvisas
            till banker och försäkringsbolag och att kortsiktiga och spekulativa
            intressen styr placeringarna kan innebära vinst för några få på
            kort sikt, men på längre sikt en minskad välfärd för det stora
            flertalet. Mänsklig värdighet görs till en fråga om börsens värdeförändringar.
          </note>
          <note>
            Herr talman! De stora förlorarna av pensionsreformen är arbetarklassen
            men också kvinnor som grupp. Den diskriminering som drabbar kvinnor
            på arbetsmarknaden reproduceras i pensionen eftersom denna anpassats
            efter ett manligt arbetslivsmönster. Kvinnor utför mer obetalt
            arbete och har därför mindre utrymme för lönearbete. Kvinnor arbetar
            oftare än män deltid och betalar därmed för sin egen arbetstidsförkortning
            med lägre lön och pension. Det nya systemets syfte påstås visserligen
            vara att motivera arbetstagare att skaffa sig högre pension genom
            att arbeta längre. Problemet är bara att kvinnor och ibland också
            män med låga löner, arbetsuppgifter som sliter ut kropp och själ
            och med stor andel dubbelarbete sällan orkar arbeta ens till 65
            års ålder. Det gör att möjligheten för en metallarbetare eller
            för en undersköterska att höja pensionen genom ytterligare års
            förvärvsarbete förblir i allt väsentligt teoretisk.
          </note>
          <note>
            Herr talman! När pensionärernas villkor försämras måste någon
            kunna ställas till svars. Den automatiska broms som har byggts
            in för att anpassa pensionssystemet till demografiska och ekonomiska
            förändringar befriar i realiteten politikerna från obekväma ställningstaganden
            mellan att öka beskattningen av de förvärvsarbetande eller att
            sänka pensionerna. Vi menar att förändringar i systemet ska hanteras
            genom aktiva beslut många gånger säkerligen svåra aktiva politiska
            beslut, till exempel om tillfälliga avgiftshöjningar som också
            politiskt kan prövas. Dagens förvärvsarbetare betalar via avgiften
            för dagens pensioner och ska kunna förvänta sig samma solidaritet
            när han eller hon blir pensionär. På så vis värnar tillfälliga
            avgiftshöjningar den solidariska omfördelningen mellan generationer
            som är nödvändig för pensionssystemets hållbarhet och trovärdighet.
          </note>
          <note>
            Herr talman! Välfärden i Sverige har byggts upp av de kvinnor
            och män som i dag är pensionärer. Vi anser att det är hög tid
            att kompensera pensionärerna för de tunga lass de dragit under
            90-talet. De förbättringar som sedan dess har genomförts för pensionärer
            är välbehövliga vi har noterat de förbättringarna, Bo Könberg
            men de är alltför små. Först med ett faktiskt återställande av
            pensionerna kan vi lämna 90-talets kris bakom oss på ett sätt
            som kan kallas rimligt.
          </note>
          <note>
            Jag vill, samtidigt som jag står bakom Vänsterpartiets samtliga
            reservationer, yrka bifall till reservation 50 under punkt 48.
          </note>
          <note>
            Det är dags, herr talman, att också i Sverige ifrågasätta själva
            grunden i det nya pensionssystemet. I de länder där det här systemet
            nu står förebild genomförs massprotester mot pensionssystemen.
            Människor agerar för att de vet att deras egen välfärd bygger
            på att de själva tillvaratar sina rättigheter, att inga politiker
            i borgerliga eller socialdemokratiska partier kommer att göra
            det åt dem.
          </note>
          <note>
            Vi vet i dag att Sverige och västvärlden i övrigt är rikare än
            någonsin. Samtidigt ser vi hur pengarna inte påstås räcka till
            för en rimlig välfärd för vanligt folk, för vanliga pensionärer.
            Det är väl därför också dags att vara inte bara systemkritisk
            mot pensionssystemet utan också systemkritisk i ordets verkliga
            bemärkelse. Om det kapitalistiska systemet inte har råd med en
            fungerande välfärd för alla, då har vi inte råd med kapitalismen.
          </note>
          <note type="speaker">
            Anf. 72 BO KÖNBERG (fp) replik:
          </note>
          <note>
            Herr talman! Kalle Larssons avslutning om kapitalismen förvånade
            väl ingen i denna kammare. Vad som möjligen var mera förvånande
            var att han i sitt anförande tydligen ställde sig på barrikaderna
            mot alla förändringar av pensionssystem i Europa över huvud taget.
            För den som känner till något om hur pensionssystemet ser ut i
            Italien och hur det kommer att gå om man inte reformerar det var
            det väl ett intressant konstaterande från Kalle Larssons sida.
          </note>
          <note>
            Det var många, många fel. Jag kan ta upp några stycken. Det sades
            att det nya pensionssystemet missgynnar kvinnor. Det har utretts
            av Kvinnomaktsutredningen långt efter Pensionsutredningens betänkande
            1998 huruvida det nya pensionssystemet skulle ge kvinnor sämre
            pension än män jämfört med det ATP-system som Kalle Larsson hyllar,
            och man kom fram till att så inte var fallet.
          </note>
          <note>
            Herr talman! Jag tog upp ett par frågar redan i mitt anförande
            före Kalle Larssons just för att han skulle få möjlighet att kommentera
            dem, men nu får han fler chanser att göra det i ett par inlägg.
          </note>
          <note>
            Den ena frågan är: Är vi överens om att när skattereformen genomfördes
            såg man till att pensionärer med högre inkomster inte dubbelkompenserades
            utan bara kompenserades en gång, och att det förklarar sex av
            de tio procentenheter som Kalle Larsson pratar om?
          </note>
          <note>
            Den andra frågan är ännu mer intressant att ställa till en vänsterpartist
            som gärna bär röd stjärna. Är det så att vi andra har fel som
            tror att kapitalmarknaden i framtiden kommer att ge något liknande
            det som den gett de senaste 70 åren, det vill säga mer per år
            än vad löneindexeringar ger? Det som förenade de fyra borgerliga
            partierna och Socialdemokraterna på den här punkten var att vi
            trodde att pensionerna skulle bli högre, eftersom aktiemarknaden
            de senaste 80 åren har utvecklats med 67 procentenheter realt
            om året, och att vi ville att alla skulle vara med. Varför vill
            inte Kalle Larsson att alla ska vara med?
          </note>
          <note type="speaker">
            Anf. 73 KALLE LARSSON (v) replik:
          </note>
          <note>
            Herr talman! Om Bo Könberg uppmärksamt hade lyssnat på vad jag
            sade om pensionssystem och förändringar i andra länder, hade han
            noterat att det sker protester mot försämringar i systemen, inte
            mot förändringar i systemen. Det är en annan sak. Alla är nog
            medvetna om att man ibland behöver förändra systemen. Allt annat
            vore orimligt. Om vi hela tiden hade haft samma system skulle
            det innebära att vi i dag levt i ett samhälle som var detsamma
            som för 2 000 år sedan. Det vore på många sätt ett olämpligt sätt
            att ordna detta samhälle.
          </note>
          <note>
            Ja, Bo Könberg, förlorar kvinnor som grupp på pensionssystemet?
            Den tidigare 1530-regeln innebar ju att man räknade de bästa åren.
            Nu räknas livsinkomsten. De kvinnor som är hemma med barn är i
            allt väsentligt kvinnor, som Bo Könberg är väl medveten om och,
            vet jag, också vill göra någonting åt. De förlorar alltså inkomstmässigt
            på att vara hemma med barnen och därmed också pensionsmässigt.
            Det är ett exempel bland många på att kvinnor som grupp missgynnas
            av det nya pensionssystemet.
          </note>
          <note>
            Sedan svarade jag redan i mitt anförande på Bo Könbergs fråga.
            Det har genomförts förbättringar för pensionärerna, som skatteförändringar
            och höjningar av bostadstillägget. Och det är välkomna förändringar.
            Vi har inte motsatt oss dessa det är Bo Könberg och kammaren väl
            medvetna om men de är inte tillräckliga. Det vore förstås intressant
            att skicka tillbaka frågan eftersom Bo Könberg i sitt anförande
            nämnde att alla fick dra ett tungt lass, också pensionärerna.
            Hur mycket anser Bo Könberg i så fall att pensionärerna bör få
            ytterligare om man skulle kompensera dem för det värde som gällde
            1990?
          </note>
          <note>
            Sedan är det min uppfattning att mänsklig värdighet inte ska
            göras till en fråga som är beroende av kapitalmarknadens nycker.
            Bo Könberg anger nu att kapitalmarknaden har stärkt sin ställning
            de senaste 70 åren. Det finns också ett antal länder i världen
            där motsatsen har skett med krascher på kapitalmarknaderna. Vi
            menar att trygghet är någonting som inte ska vara beroende av
            marknadens nycker, utan det ska vara en självklar mänsklig rättighet.
          </note>
          <note type="speaker">
            Anf. 74 BO KÖNBERG (fp) replik:
          </note>
          <note>
            Herr talman! Det är bra att Kalle Larsson kanske kan tänka sig
            några förändringar av Europas pensionssystem. Den debatten är
            ju mycket livfull i många länder. Bakgrunden är att många av de
            länderna i likhet med oss borde ha gjort det som vi gjorde i början
            på 90-talet eller kanske ännu tidigare. Problemen blir jättelika
            när den stora 40-talistgenerationen snart går i pension och man
            i vissa länder, som Italien, tycker att det är en rättighet att
            få gå i pension vid kanske 55 eller 57 års ålder. Men låt oss
            inte diskutera det i dag.
          </note>
          <note>
            När det gäller kvinnorna hänvisar jag återigen till Kvinnomaktsutredningen.
            Den har tittat på detta, och den säger samma sak som jag säger,
            det vill säga att kvinnors pensionsrättigheter i det nya pensionssystemet
            jämfört med mäns inte är sämre än i det ATP-system som Kalle Larsson
            hyllar. Det låter sannolikt det där med 1530, men vi har undersökt
            det hela, och det visar sig att männens brantare karriär gör att
            de har större glädje av 15-årsregeln än vad kvinnor har.
          </note>
          <note>
            Sedan tror jag att det kanske skett en missuppfattning mellan
            oss när det gäller detta med förbättringar för pensionärerna,
            som vi var överens om har ägt rum. Det som jag talade om var vad
            som ägde rum redan innan. I samband med 19901991 års skattereform
            såg man till att pensionärer med högre inkomster kompenserades
            för detta genom pensionerna, medan de med lägre inkomster kompenserades
            genom höjning av pensionstillskott och bostadstillägg. Sex procentenheter
            av de tio är alltså en myt, och jag vill gärna få Kalle Larsson
            att hålla med mig om detta innan vi skiljs åt i den här debatten.
          </note>
          <note>
            Till detta tillkommer det som Kalle Larsson nämnde, att det dessutom
            har skett förbättringar senare. Det kanske är dessa som ni hänvisar
            till i reservationen, men då har ni missat vad som hände 19901991.
            Får jag föreslå en liten kontakt med riksdagens utredningstjänst,
            så kanske den frågan reds ut.
          </note>
          <note type="speaker">
            Anf. 75 KALLE LARSSON (v) replik:
          </note>
          <note>
            Herr talman! Kontakten med riksdagens utredningstjänst är god.
            Utredningstjänsten har bland annat räknat ut att ett återställande
            av pensionerna skulle kosta 18 miljarder kronor. Det är en icke
            oansenlig summa. 6 miljarder av dessa skulle man få tillbaka i
            form av ökade skatteintäkter, men 12 skulle alltså så att säga
            drabba den offentliga sektorn. Det är en oerhört stor summa pengar.
            Det måste sägas. Det är stora penningmassor som i så fall skulle
            användas.
          </note>
          <note>
            Bo Könberg hänvisar till att andra länder borde ha gjort det
            som Sverige gjorde i början av 1990-talet. Det är värt att notera
            att det var mycket som hände i början av 1990-talet. En del var
            bra, men det mesta var i allt väsentligt dåligt. Det gjorde inte
            bara att en del människor fick vara med och dra väldigt tunga
            lass försämringar som vi också i siffror har redogjort för. Det
            går bra att läsa dessa beräkningar, och det vet jag att Bo Könberg
            har gjort, även om vi är oense om det som är sifferunderlaget
            för vår motion och vår reservation. Men det var också annat som
            skedde. Man sänkte skatterna i det här landet med ungefär 100
            miljarder, inräknat det som beslutades den underbara natten då
            Bo Könbergs parti genomförde en skatteöverläggning och de ytterligare
            skattesänkningar som skedde under de tidiga borgerliga åren. Ungefär
            100 miljarder kronor!
          </note>
          <note>
            I det ljuset är 12 miljarder kronor en relativt liten summa.
            Går det att göra stora förändringar för att försämra, varför då
            inte göra något mindre förändringar för att förbättra? Det är
            vad vårt förslag i grunden går ut på.
          </note>
          <note>
            Vi har förstås tagit del av Kvinnomaktsutredningen. Vi har förstås
            tagit del av allt det som där beskrivs. Självfallet är vår grundläggande
            uppfattning fortfarande att kvinnor kommer att få mer pengar över
            i ett system där man räknar de 15 bästa åren av de 30 som man
            förväntas förvärvsarbeta än i ett system där man räknar livsinkomsten.
          </note>
          <note>
            Vi må vara fortsatt oense, Bo Könberg, men jag har haft en trevlig
            stund i talarstolen.
          </note>
          <note type="speaker">
            Anf. 76 KENNETH LANTZ (kd) replik:
          </note>
          <note>
            Herr talman! Kalle Larsson talar varmt för pensionsreformer,
            och tilltron till sådana är svag i vårt samhälle för tillfället.
            Jag skulle vilja få ett erkännande. Den nya pensionsreformen är
            väl ändå ärlig och sjyst i relation till insatt kapital och arbetstagarens
            arbetsinsats? Det skulle jag gärna vilja få en kommentar på.
          </note>
          <note>
            Jag har också en liten fråga och fundering. Kalle Larsson talar
            om vad som är bäst för individen, ATP-systemet eller det nya pensionssystemet.
            Har man frågat låginkomsttagare eller höginkomsttagare, eller
            vad är det för grupper som Kalle Larsson utgår från när han säger
            att det nya pensionssystemet är sämre?
          </note>
          <note>
            Min personliga uppfattning är ganska bestämd om vilket av dessa
            två system som är det bästa. Jag lovordar vårt gemensamma nya
            pensionssystem av skäl som är väl kända. Men jag skulle vilja
            höra Kalle Larssons argument för att ATP-systemet skulle vara
            bättre.
          </note>
          <note type="speaker">
            Anf. 77 KALLE LARSSON (v) replik:
          </note>
          <note>
            Herr talman! Jag tackar för frågorna. Det ger mig tillfälle att
            säga vad jag kanske borde ha sagt i ett tidigare replikskifte,
            nämligen att ATP behövde reformeras sådant det vid det tillfället
            såg ut. Det var samtliga partier överens om, också vårt parti.
            Vi har vid flera tillfällen här i kammaren berättat om det.
          </note>
          <note>
            Det behövde reformeras. Det behövde inte i grunden förändras
            till ett helt annat system, vilket i dag har skett. Konsekvenserna
            av det nuvarande systemet är ju att man får en aktiespekulation
            med delar av pensionärernas pengar. Det är förstås bra för den
            som vill att människor väldigt ofta och kanske regelbundet ska
            tänka i aktietermer och bli van vid att man i grund och botten
            spekulerar fram sin värdighet. Men för de många andra, vi som
            tycker att det är det arbete man utför som ska vara grunden för
            det liv man lever i ett samhälle, är aktiespekulation med pensionärernas
            pengar inte den rätta vägen. Det är ett skäl till att vara motståndare.
          </note>
          <note>
            I ett tidigare replikskifte har jag resonerat om att kvinnor
            som grupp har förlorat på det nya pensionssystemet. Jag menar
            att även arbetarklassen som grupp har gjort det. Det är min uppfattning.
          </note>
          <note>
            Sedan sägs det att tilltron är svag. Det upprepas av Kenneth
            Lantz. Vi vet att det är så. Min argumentation utgår från att
            det finns skäl att ha en svag tilltro till detta system. När man
            lät pensionerna urholkas gentemot 1990 års värde genomförde man
            försämringar, och man bröt ett löfte till pensionärerna. Då är
            det ganska rimligt att tilltron är svag.
          </note>
          <note>
            Visst kan man säga att det nya systemet är ärligt och sjyst.
            Man ser vad man sätter in, och man ser vad man får ut. En del
            av oss blir fortfarande förundrade över de orangea kuverten, som
            visar antingen oerhört höga siffror för att man under ett par
            år har en hög inkomst eller nollsummor om man har väldigt låga
            inkomster som studerande eller något annat. I längden är det sjyst,
            men det är likväl ett felaktigt system. Jag återkommer till detta
            i nästa replik.
          </note>
          <note type="speaker">
            Anf. 78 KENNETH LANTZ (kd) replik:
          </note>
          <note>
            Herr talman! Jag skulle vilja ställa ytterligare en fråga till
            Kalle Larsson. Han talar varmt för arbetarklassen. Får inte arbetarklassen
            ut mer, rent procentuellt sett, av det nya, reformerade pensionssystemet
            än av ATP-systemet? Man kan ju ganska smart planera en modell
            för att förbereda sin pension med ett 1530-system som ATP-systemet,
            där man arbetar i ganska få år och sätter in ganska lite pengar
            men ändå får ut extremt mycket av systemet.
          </note>
          <note>
            I dag har vi konstruerat ett system som ger en rättvis återbetalning
            efter hela arbetsinkomsttiden i form av uppskjuten lön. Det är
            egentligen så vi ska se det. Man äger sin totala lönekostnad,
            men man avstår en del av lönen till fördel för sin kommande pension.
            Då tror jag att man procentuellt sett får ut ett större pensionsbelopp
            i det nya pensionssystemet än i det gamla ATP-systemet eftersom
            man tar hänsyn till hela inkomsttiden.
          </note>
          <note>
            ATP-systemet inbjöd till ganska smart planering. Det kunde vara
            trevligt, i synnerhet för höginkomsttagare. Man kunde kombinera
            en lång utbildning, en kort intjänandetid och en optimal pensionsutbetalning.
            Det nya pensionssystemet ser faktiskt till att arbetarklassen
            får ut procentuellt sett högre pension.
          </note>
          <note type="speaker">
            Anf. 79 KALLE LARSSON (v) replik:
          </note>
          <note>
            Herr talman! Det är intressant att med en kristdemokrat föra
            resonemang om betydelsen av att arbetarklassen verkligen gynnas
            av sociala reformer. Det är inte alltid vi har en sådan balans
            i debatten.
          </note>
          <note>
            Jag vidhåller att vi ser att det system vi hade tidigare som
            behövde reformeras på mindre punkter men inte på ett så grundläggande
            sätt som nu har skett var ett system som i större utsträckning
            omfördelade från rika till fattiga, om man så vill från höginkomsttagare
            till arbetarklass. Det omfördelade också i större utsträckning
            från män till kvinnor. Båda dessa saker var betydelsefulla för
            att skapa den relativa välfärd som har funnits uppbyggd i det
            här landet.
          </note>
          <note>
            Man kan se det som en uppskjuten lön. Det är en ren försäkringsmodell
            man då ser. Man betalar in nu och ska få tillbaka någonting sedan.
            Men det finurliga i det tidigare systemet var att man också skapar
            en solidaritet mellan dem som i dag förvärvsarbetar och dem som
            i dag är pensionärer. Den samhällssolidariteten är inte betydelselös.
          </note>
          <note>
            Man får så att säga en gemenskap över generationsgränserna och
            tar ett ansvar för varandras livsföring. Det är en av de stora
            poängerna med ett sådant system, och det är ett av skälen till
            att det nya systemet i grunden är osolidariskt. Var och en får
            klara sig bäst själv. Det är ett samhälle som möjligen en eller
            annan på den borgerliga sidan vill se men som definitivt är främmande
            för en vänsterpartist.
          </note>
          <note type="speaker">
            Anf. 80 BIRGITTA CARLSSON (c):
          </note>
          <note>
            Herr talman! När vi i dag debatterar ekonomisk trygghet vid ålderdom
            kan vi ställa oss frågan: Är ekonomisk trygghet en verklighet
            för alla människor i Sverige i dag?
          </note>
          <note>
            Vi i Centerpartiet tycker inte att man kan svara ja på den frågan.
            Det finns fortfarande ett stort antal pensionärer som inte får
            sin pension att räcka hela månaden. Många av de äldre pensionärerna,
            i synnerhet äldre kvinnor, har en alltför låg pension, eftersom
            de inte har haft samma möjligheter som de nya pensionärerna att
            spara ihop till sin egen pension.
          </note>
          <note>
            Därför har Centerpartiet förslag som innebär att personer med
            lägst pension ska få ekonomisk förstärkning. Vi vill börja med
            att höja garantipensionen med 1 500 kr per år. Dessutom vill vi
            i vårt skatteförslag ge en skatterabatt till alla under den här
            mandatperioden på 9 000 kr. Detta innebär att de flesta pensionärer
            får bättre ekonomi med vårt förslag.
          </note>
          <note>
            Skatterabatten motsvarar ett grundavdrag på ca 30 000 kr. Denna
            skatterabatt har betydelse när alla pensionärer betalar skatt
            på sin pension. Vi anser att det är viktigt att pensionärer med
            låga pensioner får behålla en större del av sin pension. Detta
            innebär större självbestämmande och ökad livskvalitet.
          </note>
          <note>
            Verklig ekonomisk trygghet innebär att man kan leva på sin lön
            eller av sin pension och inte som i dag vara i stort behov av
            riktade stöd och bidrag som man måste söka för att erhålla.
          </note>
          <note>
            Herr talman! God livskvalitet är något som borde vara en självklarhet.
            Men stämmer det? Vi i Centerpartiet anser att om detta ska bli
            verklighet ska ord som delaktighet, självförverkligande, oberoende,
            värdighet och trygghet vara vägledande i äldrepolitiken.
          </note>
          <note>
            Det är viktigt att äldre personer känner sig trygga inför sin
            framtid, att de erbjuds äldrevård och omsorg av god kvalitet och
            att de alltid möts med stor respekt och värdighet. Det är nödvändigt
            att öppna för nytänkande om hur äldrevård och omsorg ska organiseras
            på bästa sätt för att detta ska bli möjligt.
          </note>
          <note>
            De äldres livsvillkor och behov varierar. Därför vill vi skapa
            verkliga förutsättningar för att de äldres vård och omsorg ska
            kunna drivas utifrån ett individbaserat förhållningssätt där utgångspunkten
            är den enskildes behov och önskningar. Den stora utmaningen för
            äldrevård och omsorg är att på ett bra sätt klara det snabbt växande
            antalet äldre där även många kommer att ha en annan kulturell
            bakgrund.
          </note>
          <note>
            Ett problem som närmar sig är att det redan i dag finns svårigheter
            att rekrytera, kompetensutveckla och behålla personal. Detta äventyrar
            möjligheterna till en kvalitetssäker äldrevård och omsorg i framtiden.
          </note>
          <note>
            Herr talman! En sak har vi alla gemensamt: Vi blir alla äldre.
            Pensionärernas livsvillkor och behov varierar. Därför kan vi inte
            betrakta pensionärskollektivet som en homogen samhällsgrupp. Det
            är inte en grupp individer som enbart är i behov av vård och omsorg
            utan i allra högsta grad människor som tillför mycket till samhällets
            utveckling och vilkas livserfarenhet är en stor resurs.
          </note>
          <note>
            Centerpartiet anser att äldre ska ges möjlighet till aktivt deltagande
            i samhällslivet. Både kommuner och landsting bör ha intresse av
            ett väl utvecklat samarbete med pensionärsorganisationerna, detta
            för att tidigt få ta del av synpunkter och idéer för att utveckla
            verksamheter bättre. Här spelar de lokala pensionärsråden en viktig
            roll. Deras kunskap och engagemang bör komma in i ett tidigt skede
            av beslutsprocessen.
          </note>
          <note>
            De äldre besitter viktiga erfarenheter och kunskaper som samhället
            behöver. För att vi ska kunna ta del av denna kunskap krävs att
            de äldre tillåts vara delaktiga i samhällsplaneringen.
          </note>
          <note>
            Om fler äldre ska kunna klara sig på egen hand även när hälsan
            sviktar är det viktigt att det finns grundläggande service som
            goda kommunikationer genom anpassad kollektivtrafik samt tillgänglig
            post, bank och apotek.
          </note>
          <note>
            Att kunna bo kvar i det egna boendet är en annan viktig trygghetsfråga.
            För att detta ska vara möjligt krävs att man bygger fler bostäder
            som är anpassade för äldre. För de äldre som har bostad inom den
            kommunala omsorgen ska det finnas möjlighet till samboende. Gifta
            par ska inte tvingas flytta isär på grund av att de inte klarar
            att bo i eget boende. Ett värdefullt komplement till övrigt boende
            är seniorboende till vilket man kan flytta om man önskar sällskap
            eller närservice.
          </note>
          <note>
            Herr talman! Varje människa måste garanteras att åldras med bibehållen
            värdighet. De äldre måste garanteras ekonomisk trygghet. Kommunala
            taxor och avgifter måste vara rimliga. Ingen ska på grund av kommunens
            avgiftssystem tvingas söka socialbidrag.
          </note>
          <note>
            Regeringens och riksdagens finansierade majoritetsbeslut om införandet
            av maxtaxa har medfört att många kommuner tvingats minska kostnaderna
            för verksamheten samt försökt kompensera intäktsbortfallet genom
            att höja andra avgifter.
          </note>
          <note>
            Eventuellt får därför införandet av maxtaxan den märkliga omfördelningseffekten
            att de sämst ställda pensionärerna får betala för de bättre lottades
            avgiftsreduktion samtidigt som allas kvalitet försämras. Här har
            jag en fråga till Lennart Klockare: Anser du att denna omfördelning
            har ökat rättvisan bland pensionärerna?
          </note>
          <note>
            Centerpartiet anser att regeringen snarast bör utvärdera konsekvenserna
            av den införda maxtaxereformen.
          </note>
          <note>
            Våra pensionärer lever allt längre, och för många pensionärer
            har ekonomin också förbättrats. Men när krafterna avtar och man
            är i behov av hjälpinsatser för att klara av olika sysslor som
            fönsterputsning, storstädning, trädgårdsarbete eller snöröjning
            är det ofta som kommunens hemtjänst inte ställer upp på alla de
            önskemål som pensionärerna har.
          </note>
          <note>
            För att underlätta för våra pensionärer att få dessa tjänster
            utförda vill vi införa avdragsrätt för hushållsnära tjänster.
            En skattereduktion på 50 % för dessa tjänster utförda i det egna
            hemmet bör utgå med upp till 25 000 kr per år och hushåll. Det
            skulle ge alla äldre ökade möjligheter att erhålla den omsorg
            de behöver och vill ha. Dessutom skapar lägre kostnader för hushållsnära
            tjänster möjligheter att få flexibel hjälp, eftersom det är de
            äldre som själva bestämmer vad som ska utföras.
          </note>
          <note>
            Herr talman! Eftersom Centerpartiets förslag inom detta utgiftsområde
            har budgetpåverkan har det redan avslagits vid behandling tidigare
            här i riksdagen. Därför yrkar jag bifall endast till reservation
            52 som gäller bostadstillägg i särskilt boende, som både Anita
            Sidén och Bo Könberg tidigare har beskrivit.
          </note>
          <note>
            Eftersom detta är den sista debatten här i kammaren som jag kommer
            att delta i vill jag tacka vår kanslipersonal med Karin Laan i
            spetsen. Tack också alla trevliga ledamöter för samarbetet under
            året.
          </note>
          <note type="speaker">
            Anf. 81 KALLE LARSSON (v) replik:
          </note>
          <note>
            Herr talman! Jag har inte för avsikt att ansätta Birgitta Carlsson
            med några krångliga frågor. Jag var så begeistrad inför ett möjligt
            replikskifte med en och annan kamrat här i kammaren i pensionsfrågan
            att jag yrkade på en reservation som jag inte hade för avsikt
            att yrka på. Jag vill bara meddela att jag yrkar bifall endast
            till reservation 51 under punkt 49 så att det kommer till kammarens
            protokoll och upp till en viktig angelägen omröstning här i kammaren.
          </note>
          <note type="speaker">
            Anf. 82 MONA JÖNSSON (mp):
          </note>
          <note>
            Herr talman! Vi har fått ett nytt pensionssystem i Sverige. Många
            anser att det är lyckat för att det är så stabilt. Om befolkningsmängden
            ökar och den svenska ekonomin går dåligt slår den så kallade bromsen
            till och pensionerna blir lägre. Politiska beslut kommer inte
            att behövas. Systemet sköter sig självt och är på så sätt stabilt.
            Det är stabilt på pensionärernas bekostnad, skulle man också kunna
            säga.
          </note>
          <note>
            Det är inte bara i Sverige som man är orolig för hur man ska
            klara pensionerna i framtiden. Färre ska försörja fler, och problemet
            med det ökande antalet äldre finns i hela Europa. Politiker i
            flera länder kastar lystna blickar på det svenska pensionssystemet.
            Det är kanske begripligt. Det kan inte vara roligt att vara politiker
            i länder som Frankrike, Belgien, Italien och Österrike där människor
            tågar i tusental på gatorna och strejkar mot förändringar i pensionssystemet.
          </note>
          <note>
            Jag tycker dock att man ska vara försiktig med att saluföra den
            svenska modellen. Modellen är ekonomiskt lyckad för landet. Men
            vad det innebär för de enskilda i praktiken är en helt annan sak.
            I Sverige gick människor inte ut och demonstrerade när det nya
            systemet infördes. Ett stort problem är att man infört ett system
            som är obegripligt för de flesta. Hade vi exempelvis haft en folkomröstning
            hade människor kunnat sätta sig in i systemet, och därmed hade
            vi fått i gång en debatt.
          </note>
          <note>
            När TV-programserien Dokument inifrån för en tid sedan visade
            programmet Vem vill bli pensionär? reagerade många människor kraftigt
            här i Sverige. Miljöpartiet liksom andra partier har fått en rad
            frågor från allmänheten om hur det hela går till. Man upptäckte
            helt plötsligt att makthavare har stängt in sig bakom lyckta dörrar
            och inte på ett begripligt sätt berättat vad de egentligen håller
            på med i en så här stor fråga, som rör den enskilde.
          </note>
          <note>
            Meningen med ett pensionssystem måste vara att det är ett trygghetssystem
            som just gör att människor ska kunna känna sig lugna och trygga
            inför sin ålderdom. Människor är allt annat än lugna. De oroar
            sig över pensionsbeskedet i de orange kuverten, de oroar sig över
            att pensionens storlek verkar vara kopplad till så många faktorer
            som man själv inte rår över och de oroar sig över att investeringar
            i fonder och annat har gjorts på ett sådant sätt att det har blivit
            stora värdeminskningar. De oroar sig över pensionssparande i företag
            som inte sköter sig, exempelvis Skandia, där topparna själva har
            gett sig belöningar från pensionsspararnas pengar. Enligt Sifo
            oroar sig sju av tio svenskar för sin ekonomi efter pensioneringen,
            enligt uppgifter från GP. Det är en hög siffra. Tryggheten med
            systemet handlar om att det är tryggt för staten och att pensionerna
            aldrig får kosta för mycket. Men det har skett på bekostnad av
            enskilda människors trygghet.
          </note>
          <note>
            Miljöpartiet står alltså inte bakom pensionsuppgörelsen, och
            inte heller bakom pensionssystemet. Vi vill ha ett pensionssystem
            som är enkelt, begripligt och tryggt för människor, som är ansvarsfullt
            hanterat med administrationskostnader som är så låga som möjligt
            och som i miljöhänseendena garanterar en så låg resursförbrukning
            som möjligt. En hållbar utveckling för både människor och miljö
            är målet. Vi vill ha ett grundtrygghetssystem för alla, och i
            det systemet inbegrips också pensionen.
          </note>
          <note>
            I dagens system är det ett stort antal människor som endast kommer
            att få garantipension. Säkert är att det kommer att vara många
            kvinnor som befinner sig på denna nivå. Intressant nog kan man
            säga att utfallet av de nya pensionssystemen nog kommer att likna
            Miljöpartiets tankar i mångt och mycket. Garantipensionen tillsammans
            med bostadstillägg kan ju liknas vid en grundtrygghetsnivå; det
            är bara det att det har varit en onödigt omständlig, dyr och svåröverblickbar
            process för att komma till samma resultat.
          </note>
          <note>
            Vad staten har gjort genom det nya pensionssystemet är att tvinga
            människor att bli aktieägare. De människor som har tänkt att de
            åtminstone har velat välja fonder med etisk och miljömässig hänsyn
            har inte haft en lätt uppgift. Den typen av information har inte
            varit prioriterad. Även om nu fler fonder kallar sig etiska så
            krävs det ett visst detektivarbete för att förstå vad som döljer
            sig bakom orden.
          </note>
          <note>
            Sverige har undertecknat olika FN-deklarationer, exempelvis om
            mänskliga rättigheter, barnkonventionen och kvinnokonventionen
            och har gjort åtaganden när det gäller miljön. Det är då helt
            galet att bygga upp ett pensionssystem där det ingår att man måste
            spara i fonder som man inte kan kontrollera. Fonder kan ju ha
            aktier som är investerade i företag som använder sig av barnarbete,
            struntar i miljön eller kränker mänskliga rättigheter.
          </note>
          <note>
            Miljöpartiet vill ha tydliga och enkla möjligheter att se vilka
            etiska och miljömässiga kriterier som finns så att man kan välja
            dessa, eller, ännu hellre, att alla fonder har sådana kriterier.
            Vi har motionerat om detta i flera år.
          </note>
          <note>
            Om man med PPM vill låta människor på något sätt forma sin framtid
            så är en framtid i en annan inriktning kanske något mycket mer
            värt än att få högsta möjliga avkastning. Därför anser vi också
            att man ska ha möjlighet att spara i ideella fonder.
          </note>
          <note>
            Herr talman! Det nya pensionssystemet är infört, och vi i utskottet
            har i dag att ta ställning till det betänkande som ligger framför
            oss. Jag yrkar bifall till utskottets förslag i betänkandet.
          </note>
          <note type="speaker">
            Anf. 83 BO KÖNBERG (fp) replik:
          </note>
          <note>
            Herr talman! Det var mycket på en gång och mycket som var underligt,
            om man får säga så. Redan i den första meningen sades det någonting
            om att om befolkningsmängden i landet ökar så blir det sämre pensioner.
            Det är väl Mona Jönsson den första som har upptäckt, så hon bör
            känna sig speciellt stolt över den iakttagelsen. Vi andra har
            inte kunnat se att det är på det viset. Möjligen är det snarare
            tvärtom om det är fler som betalar in till systemet så lär det
            hålla längre än om det är färre som betalar in. Det är det problemet
            som finns på många håll i Europa i dag.
          </note>
          <note>
            Men egentligen är jag mer intresserad av Miljöpartiets alternativ.
            Om jag förstod det rätt så innebär det grundtrygghet. Vi har försökt
            att få en diskussion om det här i kammaren några gånger utan att
            egentligen lyckas eftersom Miljöpartiet inte gärna vill diskutera
            det egna förslaget. Vi kan ändå ta en av de väsentliga aspekterna
            på det. Om det är så att alla ska få samma pension oavsett vad
            de har betalat in i pensionsavgift så lär det finnas ett antal
            av dem som tycker att det blir lite för lite. Det är den ena frågan.
          </note>
          <note>
            Den andra frågan gäller att om man gör så så blir det ett väldigt
            stort skatteinslag i pensionsavgifterna. Om det inte blir en försäkringspremie
            för den enskilde utan en procentsats av inkomsten som sedan ska
            ges lika till alla så blir det väl så? Man kan ju vara för eller
            emot, men det är bra om man reder ut det hela. En väsentlig del
            av Miljöpartiets politik i Sverige är alltså att öka skatteinslaget.
            Har jag analyserat det rätt eller inte?
          </note>
          <note type="speaker">
            Anf. 84 MONA JÖNSSON (mp) replik:
          </note>
          <note>
            Herr talman! Vi har sagt att vi vill ha ett generellt system
            där man om man vill ha så kallad guldkant på tillvaron ska försäkra
            sig för det.
          </note>
          <note type="speaker">
            Anf. 85 BO KÖNBERG (fp) replik:
          </note>
          <note>
            Herr talman! Det är säkert också en väldig skillnad mellan hur
            olika människor definierar vad som är guldkant på tillvaron.
          </note>
          <note>
            Den grundtrygghet som Miljöpartiet vill ha i pensionerna samtidigt
            som man talar om att det ska vara så tryggt som möjligt innebär
            väl för väldigt många människor en kraftig inkomstminskning under
            pensionsåren om de inte skaffar sig privata försäkringar? Jag
            fick inget riktigt svar på min fråga. Är det inte så att om man
            har en pensionsavgift baserad på livsinkomstprincipen så blir
            den i stor utsträckning visserligen en obligatorisk avgift men
            ändå med ganska litet skatteinslag? Men om man tar in olika belopp
            från alla människor och delar ut samma till alla så kommer det
            att bli ett ganska stort skatteinslag. Min fråga är alltså: Är
            det inte så att en väsentlig del av Miljöpartiets totala politik
            leder till att det svenska skattetrycket ökar?
          </note>
          <note type="speaker">
            Anf. 86 MONA JÖNSSON (mp) replik:
          </note>
          <note>
            Herr talman! Jag kan inte se att den gör det.
          </note>
          <note type="speaker">
            Anf. 87 LENNART KLOCKARE (s):
          </note>
          <note>
            Herr talman! Jag börjar med att yrka bifall till utskottets förslag
            i betänkandet och avslag på samtliga reservationer vad avser utgiftsområde
            11.
          </note>
          <note>
            Den fråga vi debatterar i dag är oerhört viktig för våra pensionärer.
            Från årsskiftet har det reformerade pensionssystemet trätt i full
            kraft. De som är födda 1938 och som uppnår 65 års ålder kan beviljas
            garantipension. Den är beskattad, och ersätter tidigare grundförmåner
            i form av folkpension, pensionstillskott och det särskilda grundavdraget.
            Det här innebär att utgiftsområdet har ökat med drygt 15 miljarder
            kronor.
          </note>
          <note>
            Ett nytt förmånsslag har också tillförts utgiftsområdet i form
            av ett äldreförsörjningsstöd som är inkomstprövat och garanterar
            alla personer över 65 år en skälig levnadsnivå. Sverige har därmed
            ett politiskt stabilt pensionssystem som är tryggt över tiden.
            Dessutom är det naturligtvis modernt eftersom det är alldeles
            nytt. Precis som det har talats om här tidigare är det många som
            kastar sina blickar på det system som vi har i Sverige. Vi kan
            också se den oro som finns på andra håll i Europa när det gäller
            att förändra pensionerna. Det är klart att det måste till förändringar
            när man har haft en pensionsålder på mellan 55 och 58 år och dessutom
            har ett betydligt lägre barnafödande än vad vi har här i dag.
            De äldre människorna där vill väl också leva i en trygghet. Jag
            förstår den oro som finns, men precis som har sagts här så skulle
            man ha gjort något åt det långt tidigare.
          </note>
          <note>
            Det nya systemet med livsinkomst ger oss större möjligheter att
            påverka storleken på den framtida pensionen. Men det ställer också
            krav på att vi har mer kunskap om hur våra pensioner kommer att
            se ut. Det är därför viktigt att vi kan få en uppfattning om detta.
            Vi får det genom det orange kuvertet; det är en viss vägledning.
            Men framför allt kommer vi att få det genom den Internetbaserade
            pensionsportal där man kan hämta information om de framtida pensionerna.
            En försöksportal kommer att tas i bruk under februari månad nästa
            år. Senare under våren får en större allmänhet tillgång till portalen.
            Men det dröjer ändå till 2005 innan den är fullt utbyggd. De uppgifter
            som man kan få där nu gäller det allmänna pensionssystemet, premiepensionen
            och ett flertal av de större tjänstepensionsutbetalarna som finns
            med redan från start. Fler kommer att anslutas allteftersom.
          </note>
          <note>
            Herr talman! Det reformerade pensionssystemet vilar på en bred
            grund och en stark överenskommelse mellan de fem partierna. Vi
            har vid flera tillfällen sagt från denna talarstol att pensionssystemet
            är bra och nödvändigt och att det ska värnas. Om det ska ske förändringar
            måste vi stå eniga bakom det.
          </note>
          <note>
            Eftersom det är första året som systemet verkar fullt ut är det
            angeläget att vi under de närmaste åren följer utvecklingen av
            reformen. Fungerar den på det sätt som vi hade avsett? Eller behöver
            vi titta på några justeringar? Då är det viktigt att vi inte går
            in och gör en del mindre förändringar hit eller dit. Låt nu pensionssystemet
            verka ett tag, så får vi utvärdera det sedan.
          </note>
          <note>
            Redan nästa år har man en kontrollstation, och då kan det vara
            lämpligt att lyfta upp alla dessa frågor. Det gäller också PPM-verksamheten.
            Ska de fonder som vi har att välja på 600700 i dagsläget finnas
            med? Ska vi ha en fond som man inte kan välja? Det är sådana saker
            som vi som står bakom överenskommelsen får fundera lite grann
            kring.
          </note>
          <note>
            Vi har tagit bort inkomstprövningen av folkpensionsdelen i änkepensionen
            från årsskiftet, vilket har gett många änkor en väsentligt högre
            pension. Änkor har ringt till mig och tackat för den guldglans
            som de nu har fått. Jag tackar särskilt Kenneth Lantz för hans
            hälsning i den här frågan.
          </note>
          <note>
            Vi har också gjort förbättringar i omställningspensionen, där
            vi har förlängt tiden för utbetalning av omställningspension från
            sex till tio månader. Regeringen har redan aviserat att det kommer
            att bli en förlängning till tolv månader från år 2005.
          </note>
          <note>
            Vi har pratat mycket om 90-talet, och vi kan bara konstatera
            att den sanering som gjordes även drabbade pensionärerna. Men
            det vidtogs också åtgärder som gjorde att pensionärerna som kollektiv
            har skyddats. Vi har förbättrat bostadstilläggen, höjt pensionstillskottet
            och gjort förändringar i skattesystemet som har varit till gagn
            för pensionärerna. Det är glädjande att kunna se att Riksförsäkringsverket
            har gjort en utvärdering av det här. Det finns också andra som
            visar just på den situationen att pensionärerna har klarat saneringen
            bättre än andra grupper i samhället.
          </note>
          <note>
            Herr talman! Jag ska kommentera några motioner, en med påverkan
            på anslaget och en övrig.
          </note>
          <note>
            Jag vill börja med den motion som vi också diskuterade i fjol
            med Birgitta Carlsson och som jag inte trodde skulle komma tillbaka.
            Den handlar om de förändringar som Centerpartiet vill göra i bostadstillägget
            till pensionärerna. Man sänker taket från 4 500 kr till 4 000
            kr och ändrar kompensationsnivån till 80 %. Det är alltså en sänkning
            med 11 %. Det är mycket kraftfulla åtgärder som Centerpartiet
            vill genomföra, och jag måste säga att det överraskar mig väldigt
            mycket. Det blir 895 kr mindre i månaden för en pensionär. Det
            drabbar flertalet kvinnor. Det är kvinnor som har varit hemma
            och vårdat barn i stor utsträckning, bott i glesbygd, jobbat i
            ett familjejordbruk eller eget företag och inte har haft annan
            förvärvsinkomst som drabbas. Centern vill också kompensera dem
            med 125 kr i månaden genom att höja garantipensionen. Men netto
            blir det en förlust på 770 kr i månaden. Det är oerhört mycket
            pengar.
          </note>
          <note>
            Jag får väl någon fråga om det, så kan jag utveckla det.
          </note>
          <note>
            Jag skulle avslutningsvis, herr talman, vilja nämna det som Vänsterpartiet
            tar upp i sin motion om återställande. Jag är lite bekymrad. Jag
            förstår inte vad Vänsterpartiet egentligen menar med att återställa
            pensionen. Pensionen är ju återställd på det sättet, som jag säger,
            att pensionärerna har klarat saneringen bättre än andra grupper
            genom alla de åtgärder som vidtagits. Vänsterpartiet vill inte
            heller att de förbättringar som är gjorda under 90-talet ska räknas
            in. Man ska dessutom göra någon annan höjning. Då förstår jag
            inte varför man använder ordet återställa.
          </note>
          <note>
            Det här är en fråga som jag har mött väldigt mycket. Jag kan
            avrunda med att säga att uppräkningen för ålderspensionärerna
            i fjol blev 3,65 %. Skulle vi ha använt det gamla systemet med
            prisuppräkning hade det blivit 1,85 %. Det innebär att pensionärerna
            har fått en mycket bättre ekonomisk utveckling med det nya systemet,
            eftersom det är mer kopplat till utvecklingen på arbetsmarknaden.
          </note>
          <note type="speaker">
            Anf. 88 ANITA SIDÉN (m) replik:
          </note>
          <note>
            Herr talman! Det är viktigt att följa upp det nya pensionssystemet
            vid den kontrollstation som kommer nästa år, för vi måste ta pensionärernas
            oro på allvar. Det är oroande med alla prishöjningar, inte minst
            av elpriserna, där det mesta är skatt, att arvsskatten inte försvinner
            som utlovats och inte minst fastighetsskatten. Det måste vi förstå,
            Lennart Klockare. Många pensionärer undrar redan nu hur de ska
            klara nästa tandläkarräkning och nya glasögon. Jag undrar förresten
            hur många pensionärer som är bokförda för skulder på apoteket.
            Jag vill här visa på att vi måste vara väldigt observanta.
          </note>
          <note>
            När jag dessutom nyss läste att en av de största satsningar som
            gjorts på äldreforskning är hotad blev jag själv oroad. Utan förvarning
            skulle enligt denna artikel statsbidragen ha skurits ned med två
            tredjedelar. Snart blir många av oss 40-talister pensionärer,
            och vi är många. Det skulle vara bra att ha forskningsresultaten
            att tillgå så att vi kunde få vägledning för vilka åtgärder som
            ska sättas in. Eller vad säger Lennart Klockare?
          </note>
          <note>
            Jag måste upprepa frågan om boendet i tvåbäddsrum. Hur tänker
            ni socialdemokrater aktualisera det på nytt, som ni skriver i
            betänkandet? Det räcker inte med ord, utan även handling måste
            till.
          </note>
          <note type="speaker">
            Anf. 89 LENNART KLOCKARE (s) replik:
          </note>
          <note>
            Herr talman! Det är en känd politik från Moderaterna att man
            hela tiden vill göra justeringar och förändringar i skatteskalorna
            och i skattesystemet. Jag respekterar naturligtvis Moderaterna
            för det. Men min känsla och min ambition är i varje fall att vi
            ska hjälpa, stötta och se till att det är de människor som har
            haft och har låga inkomster som kommer i första rummet när det
            gäller att göra omfördelningar. Då har vi bostadstillägget, som
            är en oerhört viktig del, som träffar rätt, nämligen de människor
            som har de lägsta inkomsterna.
          </note>
          <note>
            Då blir jag naturligtvis lite förvånad över att Moderaterna,
            om de nu värnar de sämst ställda pensionärerna, också har ett
            förslag om sänkta bostadstillägg till pensionärer, visserligen
            inte i nivå med det jag tidigare pratade om men ändå en sänkning.
            Jag tycker att det känns tråkigt.
          </note>
          <note>
            När det gäller tvåbäddsrum är jag helt överens med Anita Sidén
            om att de måste avvecklas på sikt. Kommunerna håller på att bygga
            bort dem. År 2000 var det 1 800 personer som bodde i tvåbäddsrum,
            inte alla av tvång utan många därför att de ville det makar, syskon
            eller så. När vi debatterade den här frågan i fjol var det 1 266
            personer. Antalet har alltså gått ned, och det fortsätter att
            gå ned. Jag har försökt få fram uppgifter, men jag måste säga
            att jag har gått bet. De som jag har pratat med om det här säger
            att man kan räkna med att det rör sig om runt 1 000 personer i
            dag.
          </note>
          <note>
            Målet är att alla som vill bo i eget rum ska få göra det. Man
            kan inte straffa dem som bor i dubbelrum genom att ta bort bostadstillägget.
          </note>
          <note type="speaker">
            Anf. 90 ANITA SIDÉN (m) replik:
          </note>
          <note>
            Herr talman! Vad vi vill är att pensionärerna ska få mer kvar
            i plånboken och att de själva ska kunna välja vad de vill göra
            med sina pengar. Det tror jag att man klarar av även på ålderns
            höst. Men jag är tacksam över att det kommer att hända någonting
            på tvåbäddsrumssidan.
          </note>
          <note>
            Det ska finnas en ljus och trygg framtid även för pensionärer,
            och de måste känna, precis som Lennart Klockare sade, att pensionen
            räcker även om det skulle ske oväntade förändringar i deras livssituation.
            Visserligen är frivilliga krafters insatser stora, välbehövliga
            och uppskattade, och en oavlönad arbetsinsats tär inte på någons
            budget. Men vad skulle ske om inte de grep in? Vi ska, som jag
            har sagt, inte sorteras efter plånboken och kunna köpa oss förbi
            vårdköerna. Vårdgarantin, som vi föreslår, skulle därför vara
            särskilt viktig för äldre.
          </note>
          <note>
            Vad gör regeringen för att underlätta så att äldres resurser
            kan tas till vara på arbetsmarknaden? Jag är medveten om det ansvar
            som arbetsmarknadens parter bör ta, och det är viktigt med en
            varierad pensionsålder.
          </note>
          <note>
            I dag är det fortfarande aktuellt med Nobelpriset. Svensken Arvid
            Carlsson var fullt aktiv när han vid 77 års ålder fick priset.
            Ändå hade han upplevt den isande känslan av att inte räknas för
            att han var just gammal. Han säger: Väldigt många människor tvingas
            till passivitet efter pensioneringen som ju i sig är ett socialt
            berövande. Man rycks bort från vänner och arbetskamrater. Man
            blir avtackad men kommer kanske aldrig ens tillbaka och hälsar
            på. Många klarar det, men inte alla. Känslan att vara nyttig,
            behövd, är en illusion man måste bära med sig ända till graven.
          </note>
          <note>
            Många pensionärer bryts alltså ned av ensamheten. Undra på att
            den högsta önskan många har, enligt en undersökning som Socialstyrelsen
            har gjort, är att få komma ut i friska luften. Och det är väl
            inte för mycket begärt.
          </note>
          <note type="speaker">
            Anf. 91 LENNART KLOCKARE (s) replik:
          </note>
          <note>
            Herr talman! Jag ska väldigt kort ta de två första punkterna.
          </note>
          <note>
            Jag tycker att alla har rätt till en trygg ålderdom. Vi har därför
            skapat ett pensionssystem som är tryggt över tiden och som är
            en överenskommelse mellan generationer. Det är en viktig del,
            så att inte vi som blir ålderspensionärer så småningom vältrar
            över någon börda på våra barn och barnbarn. Det vill jag inte.
            Det är det ena.
          </note>
          <note>
            När det gäller vårdgarantin tror jag att det är fel utskott,
            så det kan vi ta vid något annat tillfälle. Däremot får jag tacka
            för din fråga när det gäller äldres möjligheter och rätt att vara
            kvar på arbetsmarknaden och så vidare. Jag och Sven Brus har suttit
            i en utredning, Senior 2005. När jag är ute och pratar om detta
            brukar jag säga: En dröm håller på att bli verklighet. Vi lever
            längre och är friskare, för det är faktiskt så det är. Medellivslängden
            ökar väldigt mycket, och då behöver alla resurser. Jag är väldigt
            intresserad av att man framför allt ska kunna vara kvar i arbetslivet
            längre upp i åren, i varje fall till 65 års ålder, och om man
            har möjlighet, intresse och vilja ska man också kunna vara det
            efter 65 års ålder. Det fina är trots allt att varje krona man
            tjänar på sikt förbättrar pensionen. Så det tycker jag är bra.
          </note>
          <note type="speaker">
            Anf. 92 KENNETH LANTZ (kd) replik:
          </note>
          <note>
            Herr talman! Jag känner mig frestad att helt kort kommentera
            det orangea kuvertet, men det är ingen fråga till Klockare. De
            som oroar sig och säger att de är så oroliga för den låga pensionen
            är förmodligen de människor som ska ha ut sin pension inom en
            nära framtid. De berörs egentligen inte av den här nya reformen,
            eftersom den träder i kraft i sitt fulla genomförande först om
            ett antal år. Och vi som har fler år att vänta på pensionen borde
            egentligen i det avseendet vara ganska nöjda med att börsen är
            låg, eftersom vi då kan få fler andelar för insatt kapital. Så
            det är inte helt fel som läget är just nu med det orangea kuvertet.
            Det gäller oss alla, eftersom vi inte har genomfört nya systemet
            ännu.
          </note>
          <note>
            Men nu ska jag komma till min fråga. Jag vill fråga herr Klockare
            om omställningspensionen. Vad är det som är orsak till att vi
            inte kan införa de här två månaderna? Först ska vi vänta ända
            till 2005. Är det av snålhet som regeringen inte kan släppa loss
            de här 50 miljonerna, eller vad är skälet till att vi måste gå
            och vänta på den kompletta omställningspensionen, nämligen tolv
            månader?
          </note>
          <note type="speaker">
            Anf. 93 LENNART KLOCKARE (s) replik:
          </note>
          <note>
            Herr talman! Jag kommer kanske tillbaka och kommenterar det orangea
            kuvertet, värdena och så vidare. Det kan jag återkomma till.
          </note>
          <note>
            När det gäller de två månaderna undrar Kenneth Lantz om det beror
            på snålhet. Nej, det gör det inte. Vi har lagt fast en politik
            efter saneringen när vi drog ned från tolv till sex månader. Det
            var naturligtvis väldigt smärtsamt, men vi var tvungna att göra
            det. Jag tror inte att någon i dag säger att det var fel att sanera
            ekonomin. Det tror jag att alla var införstådda med att vi skulle
            göra.
          </note>
          <note>
            Vi lade upp en strategi för att återställa pensionerna och räkna
            upp dem fullt ut. Det lyckades vi göra ett år tidigare än vad
            som var planerat, därför att vi bland annat hade hjälp av tillväxten.
            Målet var att vi senast 2005 skulle ha återställt detta till tolv
            månader, men vad är det som har hänt? Jo, den ekonomiska utvecklingen
            har varit sådan att det inte har varit möjligt att göra det tidigare,
            men jag är glad att vi kan genomföra det i varje fall 2005.
          </note>
          <note>
            Men, som Kenneth säger, 50 miljoner är ändå 50 miljoner. Det
            är hans siffra; jag har den inte själv. Men jag vet inte var Kenneth
            Lantz skulle vilja ta bort de pengarna, hur han skulle omprioritera.
            Det får vi kanske höra.
          </note>
          <note type="speaker">
            Anf. 94 KENNETH LANTZ (kd) replik:
          </note>
          <note>
            Herr talman! Nej, det är jag inte beredd att tala om här och
            just nu. Däremot kan jag referera till vårt budgetalternativ som
            jag tycker är alldeles utomordentligt och som det säkerligen gagnar
            fler än bara kristdemokrater att läsa.
          </note>
          <note>
            Jag vill också lyfta fram den andra frågan och förväntar mig
            en liten kommentar om det orangea kuvertet.
          </note>
          <note>
            Avslutningsvis gäller det de sämst ställda pensionärerna. Vad
            är hälsningen från Socialdemokraterna till dem? För dem är 100
            kr mycket pengar, och Kristdemokraterna anslår 600 miljoner för
            att ge dem ett ytterligare stöd. Vad är Klockares kommentar till
            detta?
          </note>
          <note type="speaker">
            Anf. 95 LENNART KLOCKARE (s) replik:
          </note>
          <note>
            Herr talman! När det gäller pensionärerna med de lägsta inkomsterna
            är vi väldigt måna om att se till att de har ett värdigt liv,
            en pension som det ska gå att leva på. Jag vet att det är många
            som naturligtvis har det bekymmersamt, men vår strategi är att
            träffa så rätt som möjligt, så att de människor som känner sig
            mest utsatta är de som får mest nytta av det.
          </note>
          <note>
            Det finns inget bättre instrument i dag än bostadstillägget,
            därför att det är träffsäkert och gynnar de människor som verkligen
            har de största behoven. Det är också vår strategi. Allteftersom
            det ekonomiska utrymmet medger det vill vi i första hand göra
            förändringar när det gäller detta för att förbättra för de pensionärer
            som har de lägsta inkomsterna. Det är vårt mål.
          </note>
          <note type="speaker">
            Anf. 96 BIRGITTA CARLSSON (c) replik:
          </note>
          <note>
            Herr talman! När jag fick frågan av Lennart Klockare förra året
            var jag inte lika väl förberedd som jag är den här gången.
          </note>
          <note>
            Det är rätt som Lennart Klockare säger, att vårt förslag påverkar
            människor som har en hög hyra, men både höjningen av garantipensionen
            och vårt skatteförslag innebär att människor med hyror upp till
            4 000 tjänar på vårt förslag.
          </note>
          <note>
            Sedan har vi i riksdagen röstat igenom det här med äldreförsörjningsstöd,
            och där kan man få ersättning för sin hyra med bostadstillägg
            och särskilt bostadstillägg upp till 5 700 kr i hyra.
          </note>
          <note>
            Riksförsäkringsverket har också givit ut en skrift som visar
            genomsnittliga kostnader. Jag vill påstå att det är väldigt få
            av de äldre människorna som bor i dyra lägenheter.
          </note>
          <note>
            Vi tycker att det är viktigt att alla pensionärer med låg pension
            får tillskott, alltså höjd pension. Det handlar inte bara om dyrt
            boende. Vi har många pensionärer som bor på landsbygden. De har
            ganska höga kostnader för uppvärmning av sina hus och annat. Dessutom
            har de höga kostnader för att kunna transportera sig till och
            från den service som de behöver.
          </note>
          <note>
            Det är inte rätt, tycker vi, att bara den grupp som har valt
            att bo i storstäder ska ha nytta av den här höjningen, för det
            är de som får nytta av det höga bostadstillägget, som Socialdemokraterna
            föreslår. Det är alltså anledningen till att vi vill höja garantipensionen
            och dessutom sänka skatterna genom skatterabatten.
          </note>
          <note type="speaker">
            Anf. 97 LENNART KLOCKARE (s) replik:
          </note>
          <note>
            Herr talman! Jag väntade att Birgitta Carlsson skulle ta en replik
            på mig i den frågan.
          </note>
          <note>
            Jag har sagt det tidigare. Jag är förvånad när Birgitta Carlsson
            talar om dem med höga hyror. Är det de som ska betala? Jag tycker
            att det är en rättighet för äldre människor, även kvinnor, att
            kunna flytta till en ny bostad på sin ålders höst, där de får
            det bekvämare, service och allting. Mig veterligen är taket på
            4 500 för en rimlig bostad inte särskilt mycket i en tätort. Även
            på landsbygden bygger man nytt för den här gruppen. Där är också
            hyrorna höga. Hur jag än vänder och vrider på det är det alltid
            de som har haft de lägsta inkomsterna som förlorar på det här.
          </note>
          <note>
            Birgitta Carlsson talar om deras skattemotion. Den har behandlats
            i riksdagen och i finansutskottet. Jag läste vad finansutskottet
            har sagt om Centerns ekonomiska motion. Jag ska uttrycka mig väldigt
            försiktigt. Det var en skarp skrivning. De var väldigt kritiska
            från finansutskottet mot de beräkningar som hade gjorts, och de
            argumenterade för att som jag uppfattade det det inte var riktiga
            beräkningar. Det föll också i behandling, både i utskottet och
            i riksdagen. Jag tror inte att det är en framkomlig väg. Jag tycker
            att vi ska satsa på de kvinnor som har haft låga inkomster.
          </note>
          <note type="speaker">
            Anf. 98 BIRGITTA CARLSSON (c) replik:
          </note>
          <note>
            Herr talman! Vårt förslag går i olika steg. Nu vill vi höja garantipensionen
            med 1 500. Lennart Klockare vet också väl om att vi i vårt förslag
            har ytterligare höjningar längre fram som innebär att alla fattigpensionärer
            vi benämner dem ofta så får en höjning av sin pension. Angående
            det särskilda bostadstillägg som finns, med en ersättning för
            hyror upp till 5 700, vill jag påstå att det är ett väldigt litet
            antal, om ens några, av fattigpensionärerna som hyr lägenheter
            med den hyresnivån.
          </note>
          <note>
            Jag ställde en annan fråga till Lennart Klockare i mitt anförande.
            Den fick jag inget svar på. Det gällde maxtaxereformen som bevisligen
            har gjort att det har blivit märkliga omfördelningseffekter just
            från de sämst ställda pensionärerna som får betala för de bättre
            lottades avgiftsreduktion. Samtidigt har en del kvalitet försämrats.
            Tycker Lennart Klockare att den omfördelningen har varit rättvis?
            Det fick jag inget svar på. Det kanske jag får i den här replikomgången
            i stället.
          </note>
          <note type="speaker">
            Anf. 99 LENNART KLOCKARE (s) replik:
          </note>
          <note>
            Herr talman! Du kan nicka Birgitta. Visst var maxtaxa det sista
            som du talade om? Ja.
          </note>
          <note>
            Maxtaxan har vi inte i vårt utskott. Men jag kan säga att jag
            har varit ute och träffat människor som har blivit väldigt nöjda
            med den maxtaxa som man har genomfört. Det har inneburit väsentliga
            förbättringar för dem. Det finns kommuner som tycker att det har
            slagit både hit och dit. Det kan jag säga. Men jag tror ändå att
            det som reform är en god tanke.
          </note>
          <note>
            Jag vill återkomma till det som berör vårt utskott. Birgitta
            säger att Centerpartiet vill höja grundavdraget på sikt så att
            pensionärerna ska få förbättringar. Det kan jag tänka mig att
            ni har tänkt. Men jag förstår inte varför ni ska ta bort 770 kr
            för dem i dag och höja garantipensionen med 125 kr i månaden.
            Ert förslag till budget har ju fallit. Dessutom var det så att
            finansutskottet jag uttrycker mig milt var väldigt kritiskt till
            de här beräkningarna som jag upplevde inte stämde med dem som
            låg till grund för själva motionen. Men det kan väl vara.
          </note>
          <note>
            När det gäller hyresnivåer på 5 700 kan jag säga att det är en
            hög hyra. Det finns trots allt människor som har höga hyror och
            som finns runtom i vårt land. En del av våra pensionärer bor i
            storstäder, här i Stockholm och så vidare. Hyresnivån ser lite
            olika ut. Men bostadstillägget är träffsäkert, och det ska vi
            hjälpas åt att höja även i fortsättningen. Garantipensionen får
            vi väl ta sedan och hur vi ska lösa det.
          </note>
          <note type="speaker">
            Anf. 100 KALLE LARSSON (v) replik:
          </note>
          <note>
            Herr talman! Det som vi nämner i vår motion bland annat det är
            en stor, omfattande och välskriven motion är att i början av 90-talet
            räknades pensionerna inte upp utan värdeförsämrades. Vi föreslår
            att regeringen återkommer med förslag om hur de här försämringarna
            bäst kan återställas. Jag sade det för att förklara. Lennart Klockare
            ställde tidigare frågan vad vi menar. Det är det vi menar. Det
            är därför det står i motionen.
          </note>
          <note>
            Man ska ha i åtanke att det här var en period när exportindustrin
            i Sverige gick bättre än någonsin i Sveriges historia och skatter
            sänktes för motsvarande 100 miljarder kronor. Det var inte en
            period då alla var med och drog det tunga lasset, som en tidigare
            replikställare nämnde.
          </note>
          <note>
            Jag har två frågor till Lennart Klockare. Jag ställer dem som
            en företrädare för ett av arbetarrörelsens partier till en företrädare
            för det andra i modern tid och även tidigare, och ska jag erkänna,
            det större av partierna.
          </note>
          <note>
            Den första handlar om den demokratiska förankringen runt pensionsprocessen.
            Jag är medveten om att inga olagligheter eller oegentligheter
            har förekommit när det gäller framtagandet av det nya pensionssystemet.
            Men inom arbetarrörelsen har vi en tradition att demokrati betyder
            att man får rörelsen med sig på de saker som man genomför. Därför
            vill jag fråga: Är Lennart Klockare nöjd med den process som försiggick
            inom det egna partiet och befolkningen i stort när det gällde
            att förankra förändringarna inom pensionssystemet?
          </note>
          <note>
            Den andra frågan ställer jag också som en företrädare för arbetarrörelsen
            till en annan. Känns det bra att pressa människor till aktiespekulation
            med pensionspengar? Det gör det nya systemet. Man kan välja att
            inte välja, men huvudpoängen är ändå att du ska se till att var
            och en i detta land pressas till att spekulera på börsen med sina
            pensionspengar. Är det ett uttryck för en människosyn som är socialdemokratisk?
          </note>
          <note type="speaker">
            Anf. 101 LENNART KLOCKARE (s) replik:
          </note>
          <note>
            Herr talman! Jag ska svara på den första frågan om den demokratiska
            förankringen. Jag kan ärligt och uppriktigt säga att när förslaget
            kom första gången var jag skeptisk. Det berodde på PPM-delen och
            att man skulle placera pengarna på det sätt som man skulle få
            göra. Utefter resans gång blev det så att också staten skulle
            kunna förvalta mina besparingar genom Sjunde AP-fonden. Då ändrade
            jag min inriktning av ett mycket enkelt skäl. Jag visste ju, med
            min erfarenhet, min kunskap och det jag jobbat med, att människor
            skulle drabbas av pensionssystemet om vi inte gjorde någonting.
            Jag ville uppnå ett pensionssystem som var långsiktigt, en överenskommelse
            mellan generationer. Det har det nya pensionssystemet gett oss.
            Därför säger jag att man runtom i världen med avund ser på det
            system vi har. Senast hörde jag att till och med Världsbanken
            säger att om man förändrar sina pensionssystem det måste man göra
            överallt så är Sverige ett föredöme. Det är inte vem som helst
            som säger det.
          </note>
          <note>
            Jag har varit ute och talat i pensionsfrågor. Jag har mött dina
            10 %, Kalle Larsson. Men när jag förklarar brukar de säga: Varför
            har ni aldrig sagt något om det tidigare? Man får förklara för
            människorna hur det förhåller sig med den skatteuppgörelse som
            var, med förändringar i bostadstillägg, pensionstillskott och
            skattejusteringar som har gjorts så är man kompenserad. Det bästa
            beviset för det är det PM som PRO och SPF har skrivit. Där har
            de gett uttryck för det här.
          </note>
          <note type="speaker">
            Anf. 102 KALLE LARSSON (v) replik:
          </note>
          <note>
            Herr talman! Jag noterar att företrädare för arbetarrörelsen
            har olika referensramar. Beröm från Världsbanken kan ses som det
            viktigaste av betyg för en socialdemokrat, men hur människor uppfattar
            pensionssystemet tror jag är viktigare. Det var därför jag också
            ställde frågan om den demokratiska förankringen. Jag fick till
            svar att Lennart Klockare från början var skeptisk det är i och
            för sig ett intressant svar och att han sedan blev övertygad.
            Men min fråga var snarare: Hur uppfattar Lennart Klockare den
            demokratiska förankringen i den egna rörelsen? Det har ju kommit
            medieuppgifter om detta, som alla väl känner till, och utan att
            avslöja någonting från de inre korridorerna kanske man ändå kan
            få en värdering av om Lennart Klockare känner att pensionsreformen
            var väl förankrad i de socialdemokratiska leden och i så fall
            också i samhället i stort. Den frågan upplever jag att jag ännu
            inte har fått svar på.
          </note>
          <note>
            Att det var väl känt bland många att man behövde göra någonting
            tror jag är riktigt. Inget parti har motsatt sig eller skulle,
            vad jag vet, alltid motsätta sig alla typer av förändringar. Men
            var den reform som genomfördes förankrad inom arbetarrörelsens
            ännu så länge största parti?
          </note>
          <note>
            Den andra frågan är inte heller helt avklarad. Det jag frågade
            var: Känns det bra, Lennart Klockare, att pressa människor till
            aktiespekulation? En grundtanke i en av arbetarrörelsen formulerad
            välfärdsmodell är att vi med skatter ska finansiera det som människor
            har behov av. Vi ska till exempel med skatter finansiera det pensionsuttag
            som behövs i dag. Att överlämna detta till aktiespekulation är
            förstås rimligt om man har ett intresse av att människor i allmänhet
            tänker på marknaden, aktier, börsen som någonting som kan skapa
            värde. Men för en företrädare för ett parti med en materialistisk
            historiesyn är det väl känt att det inte skapas något värde på
            börsen. Det är fiktiva värden som kan blåsa bort lika lätt som
            de kan blåsas upp. Därför återkommer jag till frågan: Tycker Lennart
            Klockare att det är en bra modell att man ska pressa för det gör
            man trots allt människor att aktiespekulera med sina pensionspengar?
          </note>
          <note type="speaker">
            Anf. 103 LENNART KLOCKARE (s) replik:
          </note>
          <note>
            Herr talman! Jag börjar med den första frågan, om förankringen.
            Jag vet inte om jag kommenterade den i mitt första repliksvar.
            Men från mitt parti var vi i vart fall ute över hela landet och
            pratade med arbetarkommuner. Vi var på möten bland annat och berättade
            om den här förändringen. Målsättningen var ju trots allt att vi
            skulle ha ett system som var lätt och överskådligt. Jag kan väl
            inte säga att man har lyckats till hundra procent i den delen.
            Det vill jag säga. Men det kanske trots allt blir så att dina
            barn, Kalle, också ska veta att vi på sikt har ett pensionssystem
            även om du motarbetar det nu som ger en trygghet över tiden. Det
            tycker jag är oerhört viktigt.
          </note>
          <note>
            Det är klart att jag har mött människor. Jag har mött människor
            som har velat ha förklaringar. Men man måste komma i samspråk
            med dem. Man kan inte göra som med återställaren. Jag tycker att
            det är att vilseleda människor. Det är så lätt att man tar till
            sig det som man då tror är en korrekt beskrivning men som trots
            allt, Kalle Larsson, inte är den riktiga beskrivningen.
          </note>
          <note>
            Jag tycker att det känns bra att pensionärerna bättre än andra
            grupper har klarat de prövningar som de drabbades av när vi sanerade
            ekonomin. Det tycker jag känns väldigt bra. Det är fem partier
            som står bakom pensionssystemet. Jag skulle gärna se att det var
            ännu fler och att vi jobbade i samma riktning och skapade trygghet
            för människorna för framtiden. Det är, som jag säger, drömmen.
            Vi lever längre och är friskare, och då behöver vi ett pensionssystem
            som är stabilt över tiden.
          </note>
          <note>
            Utgiftsområde 12
          </note>
          <note type="speaker">
            Anf. 104 ANNA LILLIEHÖÖK (m):
          </note>
          <note>
            Herr talman! Vi övergår nu till att debattera familjepolitiken.
            Jag kommer att uppehålla mig vid politikens utgångspunkter och
            inriktning, medan det är Anita Sidén som kommer att ta upp de
            moderata specifika motionsyrkandena.
          </note>
          <note>
            Det är mycket som krävs när man är förälder, att få tiden att
            räcka till, att kunna pussla ihop tillvaron utifrån de förutsättningar
            man har. Läkaren Åsa, som jag nämnde i debatten om sjukförsäkringen,
            skriver om sjukskrivningar som tar upp en stor del av hennes tid
            på vårdcentralen. Hon skriver med rubriken: När blev en trött
            trebarnsmor en diagnos att sjukskriva sig för? Det är någonting
            som bör lända till eftertanke. Vad är det som gör att vi lever
            i ett land med det högsta antalet sjukskrivningar i Europa?
          </note>
          <note>
            Jag tror att politiken har bidragit till att alltför många föräldrar
            mår dåligt. Vi ger helt enkelt inte särskilt goda förutsättningar
            för att trebarnsmamman och trebarnsfamiljen ska kunna skapa sin
            egen vardag när vi lägger en rad begränsningar till en redan ansträngd
            fas i livet. Med det stora ansvaret för familjen krävs att man
            har så stort eget utrymme som möjligt, att man har makt över sin
            egen vardag. Så är det inte nu.
          </note>
          <note>
            Om vi börjar med ekonomin ser vi att trebarnsfamiljen har samma
            ekonomi som paret utan barn, när vi inte tar hänsyn till försörjningsbördan.
            För att passa in i familjestödet ska barnomsorgen vara av en modell
            utan hänsyn till alternativ och möjligheter som passar olika familjer.
            En trebarnsfamilj eller fembarnsfamilj kanske inte alls passar
            in i mönstret.
          </note>
          <note>
            Små barn tar mycket tid och kraft. Kanske är det inte dagis som
            är det rätta från första stund utan kanske en dagmamma eller till
            och med att någon av föräldrarna är hemma. Barnfamiljer är mycket
            olika. Somliga bor långt ute på landet där det kanske är mil till
            närmaste dagis och affär. Andra bor kanske mitt i en stad där
            allting är dyrt men finns inom gångavstånd. Det kanske är en ensam
            trebarnsmor. Det kan vara familjen som har både morfar och mormor
            och farmor i grannskapet. Men det är det faktiskt inte alla som
            har. Men behöver man få mer gjort är man hänvisad till att ta
            ledigt från arbetet i stället för att ha möjlighet att kunna anlita
            hjälp med hushållstjänster.
          </note>
          <note>
            Att vara förälder är ett stort åtagande och förenat med våra
            största och käraste ambitioner här i livet. En av de viktigaste
            utgångspunkterna för en politik för familjen är att ge tilltro
            till föräldrarnas vilja och förmåga. En politik för familjen måste
            utgå från egen makt att bygga tillvaron. Det är på den grunden
            som vi i längden kan bygga ett civilt växande samhälle.
          </note>
          <note>
            Som det är nu betalar vi först in så mycket av våra inkomster
            att vi mister vår ekonomiska frihet. Sedan kan man få tillbaka
            pengarna om man lever på rätt sätt. Utrymmet att styra sin tillvaro
            har krympt rejält. Man anpassar sig helt enkelt. Har man små marginaler
            måste man, och även om man har marginaler är det det enda sättet
            att få tillbaka pengarna man har betalat in. Det mest extrema
            är när föräldrapengen till och med styr oss när vi skaffar barn.
          </note>
          <note>
            Vi föreslår sänkta bidrag men mer kvar av sin egen lön. En reformerad
            beskattning måste ta sikte på låg- och medelinkomsttagare och
            ta hänsyn till försörjningsbördan. Därför föreslår vi 50 000 kr
            i grundavdrag och sedan 15 000 kr per barn. Utgångspunkten för
            en sådan reform är att den ska ge ökad social trygghet och att
            fattigdomsfällor ska kunna motverkas.
          </note>
          <note>
            Svenska låginkomsttagare är hårdast beskattade i Europa. Det
            är hart när omöjligt för lågavlönade att påverka sin ekonomiska
            situation genom ansträngningar och arbete för att komma i kapp
            ekonomiskt.
          </note>
          <note>
            Risken är stor att vi snart står inför en situation med ännu
            färre som arbetar så att skatterna behöver höjas ännu mer. Då
            är det risk att de som har sämst möjlighet att flytta, det vill
            säga låginkomsttagare, beskattas ännu hårdare. Samma sak gäller
            de viktigaste utgifterna för barnfamiljerna, grundläggande konsumtion
            som matvaror och fastigheter, det vill säga bostäder, som kan
            komma att beskattas ännu hårdare.
          </note>
          <note>
            Utrymmet har minskat för föräldrar att välja den barnomsorg som
            passar dem och deras barn bäst. Dagmammor finns knappt längre.
            Parklekar läggs ned. Föräldrakooperativen klarar sig inte med
            maxtaxans regler. Valfriheten mellan kommunala dagis har minskat
            när skenande kostnader tvingar fram nedläggningar. Stressad personal
            väljer andra arbeten. Resultatet har på många håll blivit sammanslagningar
            och större barngrupper. Det har blivit barnen som har fått betala
            med sämre kvalitet.
          </note>
          <note>
            Föräldrar blir tyvärr styrda av maxtaxan. Det har också inneburit
            att barnen är ännu längre på dagis, vilket i sin tur belastar
            verksamheten ännu mer.
          </note>
          <note>
            Runtom i landet pågår ett föräldrauppror för att skydda och behålla
            valfriheten. Med en god familjepolitik måste människor kunna påverka
            mycket själva när det gäller hur deras barn ska tas om hand. Man
            ska kunna välja barnomsorg oavsett om man är fattig eller rik.
            Det är en ansträngd tillvaro med små barn, och man måste kunna
            välja den lösning man själv tror på som förälder. En hjälpande
            hand kan innebära all skillnad i världen för småbarnsföräldrar.
            Har man tur kanske man har morfar eller farmor till hands. Men
            man måste också kunna skaffa hjälp.
          </note>
          <note>
            Vi föreslår avdrag för hushållstjänster. Det kan innebära en
            hjälp som gör att pappor och mammor kan styra sin vardag lite
            bättre och kapa de toppar som gör att tillvaron absolut inte går
            ihop.
          </note>
          <note>
            En god familjepolitik ska ge bästa möjliga stöd och uppmuntran
            till föräldrar så att man kan orka med även om man är trebarnsmor
            eller -far.
          </note>
          <note type="speaker">
            Anf. 105 SOLVEIG HELLQUIST (fp):
          </note>
          <note>
            Herr talman! En liberal familjepolitik ger personlig frihet och
            utgår från barnens behov. Den främjar jämställdhet och ger föräldrar
            möjlighet att förena förvärvsarbete och familj.
          </note>
          <note>
            Familjer i dag ser olika ut jämfört med förr i tiden. Men oavsett
            hur den ser ut är familjen mycket viktig. Föräldrar är fortfarande
            de mest betydelsefulla personerna i barnens liv.
          </note>
          <note>
            Många i dag upplever att kraven i tillvaron växer och att tiden
            för familjen krymper. Därmed är de många dåliga samvetena en realitet.
            För mycket arbete och ansvar i kombination med för lite att säga
            till om på jobbet har lett till stress och press i vardagen. Det
            påverkar också barnen i allra högsta grad. Vi lever i en ny tid,
            och nya tider kräver nya lösningar och också en ny familjepolitik.
            Den kan rätt utformad hjälpa stressade och pressade barnfamiljer
            till en lite drägligare vardag. Blir inte Sverige mer barn- och
            föräldravänligt befarar jag att vi får stora problem i framtiden.
            Jag kommer att koncentrera mig på Folkpartiets förslag som ger
            barnfamiljerna större självbestämmanderätt och högre livskvalitet.
          </note>
          <note>
            I dag är ohälsan, inte minst hos kvinnor, ett stort problem.
            Många kvinnor dubbelarbetar och kommer i kläm mellan olika krav
            och förväntningar. Lösningen handlar om att få ihop livspusslet,
            att kunna påverka sin tillvaro så att den passar en själv och
            barnen.
          </note>
          <note>
            Vi i Folkpartiet anser till exempel att det behövs mer pengar,
            mer tid och fler engagerade pappor. Vi tror att ett barnkonto
            skulle kunna göra tillvaron drägligare för många familjer. Föräldrarna
            skulle utifrån sina och barnens behov kunna växla mellan att vara
            hemma, arbeta deltid eller heltid fritt val.
          </note>
          <note>
            Vi vill att människan ska bestämma mer över sin arbetstid. Den
            enskilde ska ha möjligheter att ta ut ledigheter i timmar. Den
            femte semesterveckan eller andra lediga dagar kan läggas i en
            timbank. Blotta vetskapen och känslan av att man kan ta ut några
            timmars ledighet när man behöver skulle minska stressen och göra
            livet behagligare.
          </note>
          <note>
            Kvinnor sköter, som bekant, största delen av hemarbetet. Det
            finns ett behov av att männen tar ett ökat ansvar. Därför skulle
            vi, när ekonomin tillåter, också vilja höja taket i föräldraförsäkringen.
            Vi vill också införa en så kallad jämställdhetsbonus. Det innebär
            att varje månad som tas ut i föräldraledighet, och som motsvaras
            av en månad som den andra föräldern tar ut, ger 90-procentig ersättning
            i stället för 80. Det är en morot, inte piska, för ökad jämställdhet.
          </note>
          <note>
            En del små barn som är sjuka får ibland lyssna till föräldrarnas
            morgongnabb, som handlar om att ingen av dem vill stanna hemma
            på grund av arbetet. Jag har på senare år senast i förra veckan
            fått signaler om att alltfler barn lämnas till dagis när de är
            sjuka. Är det hänsyn till barns bästa, som vi så ofta pratar om?
            Folkpartiet anser därför att det ska vara möjligt att överlåta
            dagar åt en annan person inom ramen för föräldraförsäkringen och
            tillfällig föräldrapenning.
          </note>
          <note>
            Ibland kanske man känner att man behöver vara tillsammans med
            familjen lite extra. Därför menar vi i Folkpartiet att båda också
            ska kunna ta ut en del av föräldraförsäkringen samtidigt. Det
            är en god investering. Vi måste ge familjer ökade möjligheter
            att vårda sina relationer. Det är något som vi ibland tappar bort
            i dagens samhälle.
          </note>
          <note>
            Folkpartiet har länge kämpat för att det ska vara möjligt att
            köpa hushållstjänster till ett överkomligt pris. Det skulle minska
            stressen, inte minst för kvinnor och småbarnsfamiljer. Det skulle
            också göra svarta jobb vita och ge hemhjälpen både anställningstrygghet
            och pensionspoäng. Jag ser inga sådana åtgärder vidtas.
          </note>
          <note>
            Jag vill också lyfta fram att vissa bidragskonstruktioner innebär
            att stödet till barnfamiljerna helt eller till stora delar dras
            in vid yrkesarbete. Det leder till långtgående marginaleffekter
            i vissa fall. Det är oacceptabelt. Därför är det också viktigt
            att det ska löna sig att arbeta för föräldrar.
          </note>
          <note>
            Flexibla regler skulle ge den enskilda familjen möjligheter till
            ökad livskvalitet. Vilka skäl, vilka hinder, finns för att inte
            vilja underlätta för familjer att få makt och inflytande över
            sina egna liv?
          </note>
          <note>
            Jag ställer mig naturligtvis bakom Folkpartiets reservationer,
            men yrkar bifall till reservationerna 53 och 65.
          </note>
          <note>
            Det är enormt roligt att statsrådet finns här när vi diskuterar
            familjepolitik. Den förmånen hade inte de som diskuterade de andra
            utgiftsområdena.
          </note>
          <note type="speaker">
            Anf. 106 SVEN BRUS (kd):
          </note>
          <note>
            Herr talman! Jag noterar också med tillfredsställelse att ansvarigt
            statsråd är här när vi debatterar den här frågan. Jag är däremot
            inte beredd att tacka för det eftersom jag tycker att det är en
            skyldighet som statsrådet har. Jag är glad att Berit Andnor uppfattar
            det så. Så var inte fallet på förmiddagen, vilket jag finner anledning
            att kritisera.
          </note>
          <note>
            Herr talman! Varje del i utgiftsområde 12 handlar om angelägna
            frågor i familjernas vardag. Kring detaljerna kan vi tycka lite
            olika, men den avgörande skiljelinjen här i kammaren finns i grundsynen
            på familjepolitiken. Vi kristdemokrater menar att föräldrarollen
            måste uppvärderas också genom politiska beslut. Det finns ingen
            som bättre än föräldrarna kan avgöra vad som är bäst för det egna
            barnet i dess olika utvecklingsfaser. Den grundsynen måste märkas
            i de beslut vi fattar här i kammaren. Det är nämligen vi här som
            i hög grad reglerar hur föräldrarollen kan utövas.
          </note>
          <note>
            Tidigare i dag har vi debatterat de höga ohälsotalen, och jag
            menar att de hör samman med föräldrarnas villkor. Vi kristdemokrater
            använder ofta ordet livspusslet när vi talar om ohälsans orsaker.
            Om det är några i vårt samhälle som har problem med att få sitt
            livspussel att gå ihop är det väl barnfamiljerna.
          </note>
          <note>
            Tid är den stora bristvaran. Hälften av familjerna säger själva
            i en undersökning att de upplever sitt liv som mycket eller ganska
            stressigt. Det är en markant skillnad mot vad familjer utan barn
            säger. Stressen konstateras vara särskilt hög bland småbarnsmammorna.
            I skolan och förskolan konstaterar 90 % av personalen att stressrelaterade
            sjukdomar är vanliga hos barn. Detta perspektiv på föräldrarollen
            och familjernas vardag saknas i hög grad i det här betänkandet.
          </note>
          <note>
            Den socialdemokratiska regeringen har lagt ned mycket politisk
            kraft på de stora systemlösningarna. Men barnen kommer ofta i
            kläm i den vuxnes värld. Det mest centrala för oss kristdemokrater
            är att vända på perspektivet och sätta barnen först. Vi måste
            våga lyssna på barn med respekt och utgå från dem när vi bygger
            samhällssystemen. Om vi vuxna antar den utmaningen kommer vi att
            få lämna en del invanda vuxenföreställningar.
          </note>
          <note>
            Herr talman! I en debatt med statsrådet Lena Hallengren tidigare
            i år sade hon: Vi, det vill säga regeringen, delar uppfattningen
            att föräldrar, både mammor och pappor, bör ges möjlighet att få
            mer tid för barnen. Frågan är bara med vilka regeringen delar
            denna uppfattning. Det är knappast med föräldrarna själva, och
            inte med majoriteten av befolkningen heller.
          </note>
          <note>
            Regeringen går inte ens i takt med sina egna väljare. I en SKOP-undersökning
            i september 2002 svarade 66 % av, märk väl, socialdemokratiska
            väljare att den ensidiga statliga subventionen av förskolan är
            orättvis. Totalt bland de tillfrågade ansåg tre av fyra att man
            borde ge ekonomiskt stöd även till andra former än den offentligt
            finansierade omsorgen. Det är tänkvärt att det största stödet
            för dessa uppfattningar återfanns i gruppen 1834 år, det vill
            säga de personer som lever närmast den verklighet där man har
            svårt att få livspusslet att gå ihop.
          </note>
          <note>
            Vi minns säkert alla den småbarnsmamma som ställde frågan till
            statsministern i valrörelsen 2002 vad hon skulle göra när hon
            inte ville lämna bort sin ettåring tio timmar om dagen men inte
            hade råd med någonting annat. Statsministerns svar blev att kvaliteten
            i förskolan skulle förbättras. Det var ju inte det hon frågade
            om. Men så talar översåten till undersåten: Glöm din önskan om
            att slippa lämna din ettåring nästan halva dygnet! Glöm din längtan
            efter att få ditt livspussel att gå ihop och se ut som du vill!
            Vi vet bäst, och vi har redan valt åt dig visserligen utan att
            fråga dig, men så är systemet. Och du får ju faktiskt en bättre
            förskola kanske, ska man möjligen tillägga.
          </note>
          <note>
            Herr talman! En väl utbyggd barnomsorg ska finnas. Låt mig få
            säga det med all tydlighet: Kristdemokraterna vill inte montera
            ned barnomsorgen i kommunerna. Men en väl utbyggd barnomsorg är
            inte tillräckligt för barn som längtar efter mer tid tillsammans
            med sina föräldrar, och det är inte svaret på föräldrars önskan
            om mer tid för barnen. En jämnare fördelning mellan förvärvsarbete
            och omsorg om barnen skulle förmodligen medföra positiva effekter
            när det gäller ökad familjestabilitet.
          </note>
          <note>
            För Socialdemokraterna är arbetsmarknadspolitiken utgångspunkten.
            Att så många som möjligt av den vuxna befolkningen ska vara i
            arbete är en bra målsättning, men det får inte ske på barnens
            bekostnad. För att uppnå målet måste en rad hinder röjas undan.
            Ett hinder tycks barnen vara. Faktum är att barn länge kallades
            just förvärvshinder i våra deklarationsblanketter. Synen har varit
            att jämställdhet bara kan uppnås den dag män och kvinnor arbetar
            exakt lika mycket vid varje tid i livet. Föräldraförsäkringen
            har byggts ut och behöver förbättras ytterligare. Men regeringens
            grundinställning består, nämligen att det är här i riksdagen som
            vi bäst förstår barnens behov.
          </note>
          <note>
            Många undersökningar visar att föräldrar vill ha mer tid med
            sina barn, speciellt under de första åren. Kristdemokraterna vill,
            till skillnad från regeringen, ge föräldrar och kommuner resurser
            och laglig möjlighet att kunna skapa ekonomiska och praktiska
            förutsättningar för val mellan olika och flexibla omsorgsformer
            på lika ekonomiska villkor.
          </note>
          <note>
            Vid sidan av maxtaxan, som förstärker ekonomin för dem som väljer
            dagens offentligt finansierade barnomsorg, vill vi införa det
            vi kallar för barnomsorgskonto. Konkret innebär barnomsorgskontot
            ett skattefritt belopp på 80 000 kr för barn mellan ett och tre
            år. Pengarna går direkt till föräldrarna, och högst 40 000 kr
            per barn och år får tas ut. Barnomsorgskontot omfattar alla barn
            och ger föräldrar möjlighet att välja barnomsorg, minska sin arbetstid
            eller vara hemma under en längre del av barnens uppväxt.
          </note>
          <note>
            Herr talman! Alla föräldrar ska ges alternativ som passar just
            dem och deras barn. Som komplement till föräldrarnas omsorg vill
            vi erbjuda en mångfald av olika sorters barnomsorg familjedaghem,
            förskolor, öppna förskolor och fritidshem med olika inriktning
            och med olika huvudmän. Det är föräldrarna som ska välja.
          </note>
          <note>
            Det är här vi skiljer oss från regeringens ensidiga stöd till
            en bestämd omsorgsform. Vår politik ställer krav på att kommunerna
            ska erbjuda likvärdiga villkor för alla godkända barnomsorgs-
            och förskoleformer.
          </note>
          <note>
            Herr talman! Nu finns det ett slags folkrörelse ute i kommunerna
            för en rättvis familjepolitik. Den kommer till uttryck i folkomröstningar
            där en majoritet vill ge föräldrarna rätten att själva välja barnomsorgsform
            på rättvisa ekonomiska villkor. Dessa tydliga viljeyttringar måste
            tas på allvar av regeringen och inte bara viftas bort med förklaringen
            att det ligger utanför den kommunala kompetensen.
          </note>
          <note>
            Vidare finns det skäl att undra vilken betydelse regeringen tillmäter
            det beslut som riksdagen fattade den 7 maj i år där en majoritet
            ville förstärka föräldrarnas valfrihet. Tar regeringen någon hänsyn
            till sådana beslut i riksdagen?
          </note>
          <note>
            Herr talman! Jag står självfallet bakom våra reservationer i
            det här betänkandet. Tidigare har Kenneth Lantz yrkat bifall till
            reservationerna 22 och 49, och jag yrkar nu dessutom bifall till
            reservation 54.
          </note>
          <note type="speaker">
            Anf. 107 KALLE LARSSON (v):
          </note>
          <note>
            Herr talman! Politisk retorik har den nackdelen att den lätt
            blir urvattnad. Man antyder att man är för det som är bra och
            mot det som är dåligt, och ett annat förhållningssätt är ju svårt
            att tänka sig. När det gäller en debatt som denna får vi många
            gånger höra att man vill sätta barnen i centrum. Men då måste
            man ju också tala om vad det i så fall innebär.
          </note>
          <note>
            Det område vi nu diskuterar går under beteckningen ekonomisk
            familjepolitik. Vår uppfattning är att det är såväl problematiskt
            som missvisande att använda den beteckningen. Vad är egentligen
            en familj? Det vi vet är att vi har normer att utgå från och strukturer
            att förhålla oss till. Mamma, pappa, barn är ibland en alldeles
            utmärkt familjekombination men långt ifrån alltid. Det är definitivt
            inte heller den enda som finns tillgänglig. Bakom fasaden av det
            som kallas kärnfamilj finns både lycka och djup olycka. Där finns
            människor som försöker leva jämställt, och där finns i många fall
            patriarkal maktutövning.
          </note>
          <note>
            Det är därför vi har velat göra någonting också i praktiken.
            Vi har i alla fall kommit så långt att vi vill döpa om det här
            politikområdet, från ekonomisk familjepolitik till ekonomisk barnpolitik.
            Det vore ett första steg i att göra någonting av den politiska
            retoriken om att sätta barnen i centrum att utgå från de behov
            barnen har, i stället för det av några uppenbarligen omhuldade
            tankesättet att man ska utgå från familjen, vilken den nu är.
          </note>
          <note>
            Herr talman! Vi är tre partier som står bakom de delar i även
            det här avsnittet som rör pengar och det är tur det, om man ser
            till de försämringar som de borgerliga partierna vill genomföra.
          </note>
          <note>
            Samtidigt finns det också ett antal reservationer. Jag har tidigare
            sagt att jag till fullo står bakom dem, och det vidhåller jag
            fortfarande. Jag yrkar bifall och den här gången är det korrekt
            till reservation 61 under punkt 58. Det är dags, menar vi, att
            gå från ord till handling och individualisera föräldraförsäkringen.
          </note>
          <note>
            Herr talman! Frågan när man har barn är inte bara vad är en familj?
            utan också vem ska vara hemma med barnen?. Det kan tyckas vara
            en väldigt enkel fråga, en banal fråga, en vardaglig fråga som
            det inte värt att fundera något särskilt över. Men det är precis
            tvärtom. Den rymmer oändliga, eller i alla fall mycket stora,
            maktdimensioner.
          </note>
          <note>
            Det vi i dag ser är att fördelningen av föräldrapenningen är
            en förhandlingsfråga mellan föräldrarna. De gör upp, helt enkelt,
            om hur den ska fördelas. Men som samhället i dag är strukturerat
            tar kvinnor det yttersta ansvaret både för hem och för barn. Det
            innebär att män ses som mindre lämpade att ta hand om barn, och
            det motverkar barnens rätt till nära relationer till sina fäder.
          </note>
          <note>
            I och med att underordningen i samhället finns leder också den
            här arbetsfördelningen till en orättvis fördelning mellan betalt
            och obetalt arbete i samhället och till lönediskriminering. Kvinnor
            har mindre makt än män. Den över- och underordning som jag nu
            beskriver kommer inte att förändra sig av sig självt. Vi måste
            vara beredda att använda politiska medel för att uppmuntra den
            utveckling vi skulle vilja se.
          </note>
          <note>
            Att säga, som några talare här, att föräldrarna alltid, i alla
            lägen, bäst kan bedöma vad som är rätt och fel stämmer helt enkelt
            inte. Jag tror inte att det stämmer med något partis egentliga
            övertygelse. Det är angeläget att staka ut politiska mål för samhällsutvecklingen
            som handlar om till exempel rättvisa villkor och som handlar om
            saker som jämställdhet mellan män och kvinnor.
          </note>
          <note>
            Herr talman! Det är därför det finns många goda argument för
            att knyta föräldrapenningen till individen. Vi ska komma ihåg
            att ingen annan socialförsäkring kan överlåtas till någon annan
            så där i allmänhet på det sätt som föräldrapenningen kan. Den
            som är sjuk kan inte överlåta rätten att få sjukpenning på någon
            annan. På samma sätt bör inte den som är förälder kunna överlåta
            rätten till föräldrapenning på någon annan.
          </note>
          <note>
            I dag vet vi att männen tar ut lite drygt 15 % av föräldrapenningen.
            En ganska stor del av detta tas ut i juli och september. Det verkar
            som om de flesta män betraktar sin föräldraledighet som en extra
            semester som tas ut i samband med kvinnans semester, ett tillfälle
            att ligga på stranden en stund till eller möjligen att ge sig
            ut på jakt, om det nu är jakt vid den tiden på året. Det är jag
            obekant med.
          </note>
          <note>
            Herr talman! Det som detta med det ojämna uttaget över året trots
            allt visar är att huvudansvaret för barnen i många fall ligger
            på kvinnor även när mannen är föräldraledig. Det här handlar ytterst
            om att den som gör anspråk på att vara vårdnadshavare också har
            ett ansvar för vården.
          </note>
          <note>
            Det är inte acceptabelt att männen ska kunna välja bort att ta
            detta ansvar på det sätt som de många av oss gör i dag. Att kvinnor
            tar en mycket större del av ansvaret får nämligen stora konsekvenser.
            Kvinnor har svårare att hävda sig på arbetsmarknaden. De arbetar
            oftare deltid. De får lägre lön och sämre pensioner. De har svårare
            att konkurrera om jobb och karriärmöjligheter. Med detta som bakgrund
            hjälper det inte om vi formulerar en aldrig så ambitiös och skarp
            jämställdhetslagstiftning. Den förmår inte komma åt det faktum
            att kvinnor får stå tillbaka för att de har ansvar för barnen.
          </note>
          <note>
            Vi menar att det nuvarande uttaget av föräldraförsäkring i stället
            cementerar könsmaktsordningen. Genom att kvinnan från början tar
            på sig ansvaret för barnet får hon behålla ansvaret även efter
            föräldraledigheten. Det är helt enkelt ett föräldraansvar som
            är obligatoriskt för kvinnan men frivilligt för mannen.
          </note>
          <note>
            Herr talman! Det vi talar om är att individens valfrihet, som
            ofta omhuldas av många, i stora stycken är en chimär eftersom
            fördelningen styrs av den maktordning som vi har att förhålla
            oss till. Det leder till att kvinnor tar ut den största delen
            av föräldraförsäkringen. Vi menar att föräldraförsäkringen nu
            måste reformeras så att den stärker ett jämställt vårdnadsansvar.
            Vi föreslår därför en utredning som kan se över hur detta bäst
            görs med hänsyn tagen just till vilka konsekvenser det får för
            låg- respektive höginkomsttagare.
          </note>
          <note>
            Vi måste bryta den orättvisa maktordningen. De som här nu har
            argumenterat från talarstolen för att vi i stället ska låta män
            köpa sig en omväg förbi att dela på ansvaret för hem och barn
            genom att de ska kunna göra avdrag för hushållsnära tjänster är
            uppenbarligen inte beredda att utmana maktordningen. I stället
            gör de tvärtom. Det finns en orättvis fördelning av hemarbetet
            vad ska vi göra åt det? Män tar inte sitt ansvar för barnen och
            hemmet vad ska vi göra åt det? Jo, vi ger dem möjligheten att
            köpa hushållsnära tjänster. Men då gör de ju ingenting för att
            förändra den ojämlika maktordning som gäller.
          </note>
          <note>
            Det vi i stället måste göra är att utmana de män som i dag vägrar
            att ta sitt ansvar. Det sätt som vi har funnit, i alla fall ett
            lämpligt sätt att göra detta, är att individualisera föräldraförsäkringen
            så att man redan under de första åren av ett barns liv lär sig
            att vårdnadsansvar är lika för män och kvinnor. Det är därför
            vi nu också konkret föreslår motionsvägen, och ger denna kammare
            chansen att ta ställning till, möjligheten att individualisera
            föräldrapenningen.
          </note>
          <note type="speaker">
            Anf. 108 SVEN BRUS (kd) replik:
          </note>
          <note>
            Herr talman! Låt mig först få hålla med Kalle Larsson om att
            familjer förvisso kan se väldigt olika ut. Den traditionella kärnfamiljen
            är en familjebild. I vårt samhälle ser vi ett otal olika familjebilder.
            Varje sådan konstellation är naturligtvis värd att respektera
            utifrån människors olika val av livsförhållanden och livsstil.
          </note>
          <note>
            Men i alla lägen måste det ändå vara så barnet ska sättas i centrum
            oavsett hur familjen är konstruerad. Då tycker jag att Kalle Larsson
            för ett intressant resonemang som jag måste få ställa en fråga
            om. Kalle Larsson och jag sitter tillsammans i en statlig utredning
            som ser över utlänningslagen. Där för vi också många mycket ingående
            diskussioner om barnens bästa. Där har Kalle Larsson och jag varit
            helt överens om att barnens bästa i de allra flesta fall innebär
            att ha tillgång till båda sina föräldrar. De finns naturligtvis
            extrema undantagsfall där det inte är förenligt med barnens bästa
            att leva med båda föräldrarna, men jag tror att vi kan vara överens
            om att det i de allra flesta fall är det.
          </note>
          <note>
            Men här, i den här diskussionen om familjepolitiken, har Kalle
            Larsson plötsligt en helt annan uppfattning. Då är det inte alls
            förenligt med barnens bästa att leva i den här familjekonstellationen.
            Då vill han fullständigt individualisera och dela upp det här.
            Det förbryllar mig något.
          </note>
          <note type="speaker">
            Anf. 109 KALLE LARSSON (v) replik:
          </note>
          <note>
            Herr talman! Vore det som Sven Brus sade, att jag hade två helt
            olika uppfattningar i olika salar, då förstår jag att Sven Brus
            är förbryllad. Men så är det ju inte.
          </note>
          <note>
            Det jag nu talar om är att barnens bästa ska vara utgångspunkten.
            När Sven Brus och jag i en annan kommitté är överens om att barnens
            bästa just är att de ska kunna ha kontakt med båda sina föräldrar
            utgår ju det från att det är två föräldrar där den ena kanske
            har flytt sitt land tillsammans med sitt barn, att man har skickat
            iväg sitt barn i flykt eller att båda har flytt tillsammans. Då
            menar vi att det är självklart att barnen ska ha tillgång till
            båda föräldrar.
          </note>
          <note>
            Det jag nu föreslår är ju faktiskt på sätt och vis samma sak.
            Mängder av unga människor, barn, i Sverige i dag lever ju utan
            en rimligt nära tillgång till sina fäder helt enkelt för att dessa
            fäder vägrar att ta det vårdnadsansvar som ankommer dem som vårdnadshavare.
            Det är därför jag talar om individualisering av föräldrapenningen.
            Det gäller att män också ska vara hemma med sina barn och inte
            bara skylla på att man har högre inkomster och att det därför
            passar bättre om kvinnan är hemma eller säga att jag har så mycket
            karriär just nu att jag inte har lust att vara hemma eller vad
            det nu kan tänkas vara för svepskäl som kommer upp.
          </note>
          <note>
            Att på allvar individualisera föräldraförsäkringen och göra det
            nödvändigt, om man ska ta ut alla dagar förstås, att både mannen
            och kvinnan är hemma med barnen är väl i så fall att fullfölja
            den linje som jag har också i annat sammanhang, nämligen att barn
            har rätt till båda sina föräldrar i de fall där det finns två
            föräldrar.
          </note>
          <note type="speaker">
            Anf. 110 SVEN BRUS (kd) replik:
          </note>
          <note>
            Herr talman! Det känns skönt att vi är överens på den punkten,
            att barn har rätt till båda sina föräldrar oavsett om det är flyktingbarn
            eller svenska barn.
          </note>
          <note>
            Nu ska jag bara ställa en kort, övergripande fråga som gäller
            familjepolitiken. Anser Kalle Larsson att det är rätt att det
            är här i Sveriges riksdag, i den här kammaren, som vi i realiteten
            avgör familjernas villkor, att det är här vi bestämmer hur familjerna
            ska förfoga över barnomsorgen, hur man ska tillgodose sitt eget
            barns allra bästa? Är det rätt att det är här vi ska fatta de
            besluten?
          </note>
          <note type="speaker">
            Anf. 111 KALLE LARSSON (v) replik:
          </note>
          <note>
            Herr talman! Det finns många beslut som ska fattas av den enskilde.
            Det finns många beslut som ska fattas mellan två personer, mellan
            tre personer, mellan en grupp människor i sammanhang som vi i
            den här kammaren inte har så mycket med att göra.
          </note>
          <note>
            Men vi ska också vara medvetna om, och det är en grundläggande
            feministisk insikt som åtminstone mitt parti till fullo tagit
            till sig, att det privata är politiskt. Vad som händer när man
            förhandlar om vem som ska vara hemma med barnen är inte något
            som bara påverkar den egna familjens situation, det egna barnet
            och den egna maktrelationen, utan det påverkar också hur samhället
            sedan struktureras.
          </note>
          <note>
            Ett samhälle där bara 15 % av föräldrapenningsdagarna tas ut
            av papporna, av männen, är också ett samhälle där männen är ute
            i den offentliga världen, kan göra karriär, kan tjäna de stora
            pengarna och uppnå maktpositionerna. Det är helt enkelt ett samhälle
            där män överordnas kvinnor.
          </note>
          <note>
            En av de grundläggande faktorerna bakom att detta kan fortgå
            är vad som händer inom hemmets fyra väggar. Därför är det viktigt
            att i den här kammaren vara medveten om att man inte i familjerelationer
            kan gå in i vilka detaljer som helst, men samtidigt ha klart för
            sig att det som sker i familjerna också får politiska implikationer.
          </note>
          <note>
            Det enda vi egentligen säger är att vi vill individualisera föräldraförsäkringen
            på så sätt att både mannen och kvinnan har rätt till en viss del
            av föräldraledigheten. Det borde vara en självklarhet för de flesta
            såväl för högersidan, som brukar omhulda individens rätt till
            sin del, som för dem som faktiskt vill bryta könsmaktsordningen
            och skapa ett mer jämställt samhälle.
          </note>
          <note type="speaker">
            Anf. 112 SOLVEIG HELLQUIST (fp) replik:
          </note>
          <note>
            Herr talman! Jag är den första att medge att det finns mycket
            manliga strukturer och ojämställdhet i samhället, och i mitt huvudanförande
            sade jag också att det är viktigt att papporna tar ett större
            ansvar. Däremot är jag inte beredd att gå så långt att man ska
            dela på föräldraförsäkringen. Det beslutet måste naturligtvis
            överlåtas till familjerna själva.
          </note>
          <note>
            Kalle Larsson har säkert sett siffrorna som kom häromveckan om
            att både pappor och mammor är ganska nöjda med den fördelning
            som finns. Jag vill gärna se en justering, men inte genom att
            vi här kommer med lagstiftning och bestämmer över huvudet på människorna
            att de måste dela. Min fråga är: Har du analyserat i vilka situationer
            det faktiskt inte skulle fungera?
          </note>
          <note type="speaker">
            Anf. 113 KALLE LARSSON (v) replik:
          </note>
          <note>
            Herr talman! Nu föreligger inget färdigt lagförslag från Vänsterpartiets
            sida. Man hade kunnat tänka sig att vi utarbetat ett sådant, men
            vi har inte haft de praktiska möjligheterna att denna gång göra
            det. I stället föreslår vi en utredning. Det kan låta tråkigt,
            men i det här fallet är det nog viktigt att den görs. Det kan
            nämligen finnas fall Solveig Hellquist kan säkert ge mig konkreta
            exempel på det där det, som det uttrycktes, inte skulle fungera.
          </note>
          <note>
            Låt mig svara på frågan om att ganska många är nöjda. Jag tror
            att det är bekant för kammarens ledamöter att som man frågar får
            man också svar. Om frågan till dem som nu tillfrågades hade varit:
            Vi bedömer att en viktig fråga för att få ordning på jämställdheten
            i samhället är att man får ett jämnare uttag av föräldraledigheten
            är du beredd att medverka till det? hade säkerligen en större
            andel svarat: Ja, det är jag nog.
          </note>
          <note>
            Det finns naturligtvis många som är nöjda med sin situation,
            och det är fullt begripligt. Det är till och med bra att man känner
            sig nöjd med hur man har det. Det är ingen tvekan om det. Därför
            kan det vara politiskt bra att det inte föreligger ett lagförslag
            i dag. Vi behöver den debatt som följde av att vi röstade igenom
            ett förslag om utredning. Därmed satte vi oss ned och tittade
            på hur vi kan åstadkomma en individualiserad föräldraförsäkring.
          </note>
          <note>
            När förslaget kommer sätter vid oss i utskott, partigrupper och
            annat och diskuterar frågan. Sedan återkommer vi till kammaren
            och beslutar om hur det hela ska se ut. Jag vidhåller därför att
            vårt yrkande är alldeles utmärkt att rösta på också för en liberal.
          </note>
          <note type="speaker">
            Anf. 114 SOLVEIG HELLQUIST (fp) replik:
          </note>
          <note>
            Herr talman! Visst får det utredas, om du tycker det. Jag måste
            ändå säga att det ibland i debatten finns en underton av att barn
            är till besvär. Och när mammorna är hemma säger man kanske att
            de är egennyttiga och att det är ett förtryck av papporna och
            vice versa.
          </note>
          <note>
            Dessutom tror jag att man ibland överdriver konsekvenserna av
            att skaffa barn. Jag har två barn som nu är vuxna. Det innebär
            att jag ägnat mig åt dem i ungefär två år av mitt liv, och jag
            kanske kommer att leva i 80 år. Det har varit alldeles utmärkt.
          </note>
          <note>
            I ett annat fall kanske en pappa valt alternativet att vara hemma
            de två åren. Man ska alltså inte överdriva effekterna av ett par
            års ledighet för att vara tillsammans med sina barn. Jag tycker
            att det var en höjdare.
          </note>
          <note type="speaker">
            Anf. 115 KALLE LARSSON (v) replik:
          </note>
          <note>
            Herr talman! Att det är en höjdare kan vara ytterligare ett skäl
            till att förmå fler pappor att ta del av den höjdaren.
          </note>
          <note>
            Jag ska ta på fullt allvar det Solveig Hellquist säger. Det gäller
            förstås hela hennes anförande, men särskilt den del som handlar
            om att man inte ska överdriva konsekvenserna av att genomföra
            den förändring som vi föreslår. Det tror jag är helt riktigt.
            Jag tror inte att vi över en natt bryter könsmaktsordningen och
            får jämställdhet även om vi gör som Vänsterpartiet vill med just
            det här förslaget. Därför har vi lämnat många förslag. Om de alla
            hade genomförts hade vi nog fått se ganska grundläggande förändringar
            av könsmaktsordningen, men ett enda förslag kan vara nog så viktigt.
          </note>
          <note>
            Poängen här är att det inte är en slump eller tillfällighet vem
            som stannar hemma. Det är ju inte så att kvinnan i en relation
            tycker att nu vill hon vara hemma, för det är en höjdare, och
            att i en annan relation mannen bestämmer sig för att vara hemma
            ett par år och att det skulle fördelas ungefär lika mellan könen.
            I stället tas bara 15 % av dagarna ut av pappor. Vad jag förstått
            har Folkpartiet inte på något annat sätt än som ett slags jämställdhetsbonus
            som i princip är till intet förpliktande försökt göra någonting
            åt detta.
          </note>
          <note>
            När det gäller det sista som sades, att det i många debatter
            där Solveig Hellquist deltar framstår som att barn bara är till
            besvär, måste jag säga att det nog i så fall har att göra med
            vilka debatter hon deltar i. Ingen här har uttryckt det. Om det
            i liberala kretsar uttrycks farhågor om att barn är till besvär
            tror jag att ni har en del partiarbete att göra. Det drabbar dock
            inte mig som anförare av Vänsterpartiets förslag i den här debatten.
          </note>
          <note type="speaker">
            Anf. 116 ANNIKA QARLSSON (c):
          </note>
          <note>
            Herr talman! Att vara förälder är ett stort ansvar. Hur bra vi
            vuxna förmår att ta ansvar varierar självklart beroende på sociala,
            ekonomiska och personliga förutsättningar. Men även om det varierar
            från familj till familj kan föräldraskapet aldrig ersättas med
            kommunal omsorg eller andra politiska åtgärder. Utifrån barnens
            grundläggande behov av trygghet och kärlek måste därför familjerna
            stärkas. Familjepolitiken måste underlätta för föräldrarna, både
            ekonomiskt och socialt, och ge familjerna erkännandet att det
            är de som är ansvariga för barnen.
          </note>
          <note>
            Ledstjärnorna för Centerpartiets familjepolitik är ökat självbestämmande,
            valfrihet, bättre möjlighet att kombinera familjeliv och arbetsliv,
            att kvinnor och män delar på ansvaret för barnen samt mer tid
            för barnen. Detta förutsätter att familjernas ekonomiska utrymme
            stärks, men också att föräldrars roll i yrkeslivet stärks.
          </note>
          <note>
            Rädda Barnens rapport, som kom häromveckan, visar att klyftorna
            ökar. Fattiga har blivit fattigare och rika rikare. Regeringen
            ska nu, som ett led i arbetet med att fördjupa sina kunskaper
            på området, beskriva och analysera situationen för dessa barn.
            Det som ska beskrivas är bland annat hur miljarderna från regeringens
            maxtaxereform gett mer till dem som redan hade mycket och inget
            till dem som bäst behövt det.
          </note>
          <note>
            Att situationen är ansträngd för många ensamstående är väl känt.
            Och det är viktigt att komma ihåg att det gäller både mamman och
            pappan efter en separation. För att få det hela att fungera måste
            de båda ha råd med en rimlig bostad. Men varken underhållsstödet
            eller bostadsbidraget har räknats upp under de senaste åren. Detta
            tillsammans med att Sverige har bland de högsta skatterna i världen
            för låginkomsttagare gör situationen ohållbar för många. Och hårdast
            drabbar detta barnen. En höjning och en indexreglering av underhållsstödet
            behövs för att förbättra deras vardag.
          </note>
          <note>
            Vi har från Centerpartiet flera förslag för att minska klyftorna
            och samtidigt ge barnen större möjlighet till mer tid med båda
            sina föräldrar. Det handlar bland annat om en höjning av taket
            i föräldraförsäkringen och en fördubbling av barnbidraget för
            barn mellan ett och fyra år. Stor skillnad gör också Centerpartiets
            skatteförslag som gynnar dem som har lägst inkomster. Vi vill
            också ha en barnbilaga till statsbudgeten, där ambitioner och
            prioriteringar som är riktade till barn och unga tydligt framgår.
          </note>
          <note>
            Jag yrkar bifall till Centerpartiets reservation 56 men står
            självklart bakom även våra övriga reservationer och särskilda
            yttranden i betänkandet.
          </note>
          <note>
            Herr talman! Garantidagarna är ett exempel som tydliggör majoritetens
            bristande tilltro till människors förmåga att själva fatta beslut
            om sin vardag. Centerpartiet föreslår att en del av dagarna ska
            kunna användas under barnets första 15 år för att föräldrarna
            även ska kunna stötta sina trötta eller truliga tonåringar och
            kunna ha närmare kontakt med skolan. Men enligt utskottets mening
            är det angeläget att merparten av dagarna tas ut när barnen är
            små. Jag kan tycka att det är lite synd att vi inte kan ha en
            sådan tilltro till föräldrarna att de själva kan avgöra detta.
          </note>
          <note>
            Till skillnad från Kalle Larsson avvisar Centerpartiet varje
            förslag om att omvandla föräldraförsäkringen till en individuell
            rättighetsförsäkring knuten till den enskilda föräldern. I många
            delar har jag samma uppfattning som Kalle Larsson, men jag har
            en annan ingång till hur vi ska komma åt dessa problem.
          </note>
          <note>
            Först och främst kan jag tycka att utgångspunkten är felaktig
            eftersom försäkringen i första hand är barnets rättighet, inte
            föräldrarnas. Om man i stället på mödra- och barnavårdscentraler
            tar vara på möjligheten att påverka de blivande föräldrarna kan
            man ändra attityder som påverkar hela föräldraskapet. Såväl kunskapsnivån
            som medvetandet, de sociala nätverken, familjesammanhållningen
            och inte minst pappornas delaktighet i föräldraskapet kan stärkas
            genom ett målmedvetet arbete där. Vi har sett flera sådana försök
            runtom i landet.
          </note>
          <note>
            Dessutom är dessa föräldragrupper ett kraftfullt instrument för
            att stärka jämställdheten mellan könen och för att stärka familjen.
            Därför har vi från Centerpartiets sida krav på att en strategi
            ska upprättas just för att stödja kommunerna och primärvården
            med kompetens för att de ska kunna utveckla sitt viktiga arbete
            med föräldragrupper.
          </note>
          <note>
            Arbetslagstiftningen behöver också moderniseras. Den ska stämma
            bättre med dagens yrkesliv och göra det möjligt att kombinera
            föräldraskap och yrkesliv, med bland annat krav på flexibel arbetstid
            och lagstadgad rätt för alla föräldrar att minska arbetstiden
            ned till halvtid under barnets första åtta år.
          </note>
          <note>
            Men för att ge mammor och pappor en verklig valmöjlighet när
            bebisen anländer måste vi få till ett barnvänligt arbetsliv som
            ser till alla parters behov. Centerpartiet skulle vilja få i gång
            en bred samhällsdiskussion om villkoren på arbetsmarknaden, en
            sorts Hagaöverenskommelser där man tar kontakt och ser till att
            arbetsmarknadens parter tillsammans med representanter från regeringen
            allvarligt diskuterar hur man tillsammans kan förändra och förbättra
            arbetsplatserna så att det blir möjligt att förena familj och
            förvärvsarbete.
          </note>
          <note>
            I betänkandet håller utskottet öppet för kvotering. Det tycker
            jag är olyckligt. Det ska bli intressant att höra vad Miljöpartiet
            och Socialdemokraterna har för syn på detta. För mig är kvotering
            inget annat än jämställdhet på ytan, lite puts på fasaden. Om
            man vill komma åt attityder och värderingar måste det till ett
            mer omfattande arbete på flera plan. Det gör man inte med enbart
            kvotering.
          </note>
          <note>
            Småbarnsåren ska vara en tid att minnas. Men nu förknippas den
            för många familjer med tidsbrist, ekonomiska problem och en känsla
            av otillräcklighet. Vi vill med våra förslag stärka familjens
            möjlighet att ge barnen mer tid. Vi vill också att kvinnor och
            män ska dela på det direkta ansvaret för barnen. Vi vill återupprätta
            föräldraskapet.
          </note>
          <note type="speaker">
            Anf. 117 MONA JÖNSSON (mp):
          </note>
          <note>
            Herr talman! Livsvillkoren för barn ser helt olika ut, och därför
            måste också lösningarna vara mer flexibla och anpassade efter
            individen. För barnets bästa och för förståelse om vad ansvar
            för ett barn innebär är det viktigt att båda föräldrarna är delaktiga
            i barns uppväxt. Kvinnor och män måste dela på tiden då barn som
            bäst behöver sina föräldrar.
          </note>
          <note>
            Många av de pappor som har varit hemma under småbarnsåren säger
            att de lärt sig enormt mycket och att de nog blivit en helt annan
            och mognare människa än om de inte hade varit hemma med barnen.
          </note>
          <note>
            Frågan om hur länge kvinnor och män ska vara hemma hos sina barn
            får inte enbart bli en jämställdhetsfråga, utan det är barnens
            rätt till båda sina föräldrar som är viktig. Jag vill understryka
            vikten av att vi kvinnor också låter männen ta del av och ta ansvar
            för hem och barn.
          </note>
          <note>
            Jag tror också att förhållandena ute i arbetslivet kommer att
            bli mycket bättre om vi ställer fler krav på att kunna förena
            arbete, familj och fritid.
          </note>
          <note>
            Miljöpartiet anser för övrigt att det är viktigt med en generellt
            sänkt arbetstid. Det är inte bara de riktigt små barnen som har
            rätt till tid med de vuxna. Den rätten måste också alla ungdomar
            ha. En generell arbetstidsförkortning ger förutsättningar för
            daglig samvaro.
          </note>
          <note>
            De ekonomiska villkoren för barnfamiljer kan se mycket olika
            ut, och Miljöpartiet välkomnar det arbete som påbörjats inom Regeringskansliet
            vad gäller barn som lever i så kallade ekonomiskt utsatta familjer.
            Vi välkomnar också höjningen av grundnivån i föräldraförsäkringen
            till 180 kr per dag. Miljöpartiet vill också, när så är möjligt,
            utöka föräldrapenningen till 18 månader.
          </note>
          <note>
            Miljöpartiet anser vidare att barnbidraget ska kunna delas mellan
            särlevande föräldrar när barnet bor lika mycket hos varje förälder
            och föräldrarna har gemensam vårdnad. Socialdepartementet avser
            att se över detta, och vi ser fram mot en sådan redovisning.
          </note>
          <note>
            Herr talman! Jag yrkar bifall till utskottets förslag under utgiftsområde
            12 i betänkandet.
          </note>
          <note type="speaker">
            Anf. 118 ANNIKA QARLSSON (c) replik:
          </note>
          <note>
            Herr talman! Vad jag förstod av Mona Jönssons inledning lät det
            som att hon inte var speciellt positiv till kvotering. Jag skulle
            vilja höra dig uttrycka vilken inställning ni har när det gäller
            detta arbete framöver. Är det någonting som ni tycker är värt
            att fundera över, eller har ni redan kommit fram till att det
            finns många andra vägar som man måste försöka med innan man föreslår
            något sådant?
          </note>
          <note type="speaker">
            Anf. 119 MONA JÖNSSON (mp) replik:
          </note>
          <note>
            Herr talman! Vi har inte tagit slutgiltig ställning till det.
            Men däremot har vi sagt att man bör ha minst tre månader var.
          </note>
          <note type="speaker">
            Anf. 120 MONA BERGLUND NILSSON (s):
          </note>
          <note>
            Herr talman! En ny debatt har seglat upp om föräldraledigheten.
            Det är lätt att i ivern greppa enkla lösningar och slutsatser
            som kan finnas till hands. Men det är ingen helt enkel fråga.
            Det är bara att medge. Debatten får oss att åter en gång damma
            av barnperspektivet såväl som jämställdhetsperspektivet. Det välkomnar
            jag.
          </note>
          <note>
            Jag medger att jag tillhör en generation med föräldrar som uppbar
            de gamla könsrollerna, könsroller som i dag är mindre tydliga
            men som vi ibland blir påminda om att de fortfarande finns, och
            på en del områden tydligare än på andra.
          </note>
          <note>
            På 1950-talet var det i regel en person, oftast mannen, som stod
            för försörjningen i undantagsfall både mor och far. Men regel
            var att hustrun skötte hem och barn. Kvinnorna var därför i beroendeställning
            i förhållande till männen. Allt detta präglar naturligtvis i någon
            mening. Kvinnans egentliga frigörelse kom först med särbeskattningens
            införande år 1971, följt av en föräldraförsäkring som vi sedan
            successivt har byggt ut och naturligtvis också tillgången till
            den offentliga barnomsorgen.
          </note>
          <note>
            Den undersökning som förra veckan presenterades om mäns och kvinnors
            syn på uttag av föräldraledigheten genererar en rad nya frågeställningar,
            kanske mer än vad den ger svar. Men det är bra eftersom det får
            var och en av oss att rejält tänka till.
          </note>
          <note>
            Ett undersökningsresultat var exempelvis att de flesta föräldrar,
            både mammor och pappor, är nöjda med hur de i dag delar på föräldraledigheten
            trots att de inte delar lika. Samtidigt bör man fråga sig vad
            som menas med nöjda och i förhållande till vad.
          </note>
          <note>
            Om man, som jag gör, mycket gärna ser en utveckling mot att föräldrar
            delar lika på ledigheten och därmed på ansvaret för omsorgen om
            barn och hem, blir man först nedstämd av de siffror som rapporten
            visar nedstämd därför att det skulle ha varit glädjande om en
            större andel pappor och mammor tydligt hade uttalat att de ville
            dela mer lika. Först blir jag alltså lite nedstämd men efter ett
            tag kommer tankar som snarare gör mig ivrig att gå vidare och
            skapa fler förutsättningar för både män och kvinnor att dela mer
            lika men också att bättre kombinera förvärvsarbete och fritid
            med ansvar för hem och barn.
          </note>
          <note>
            Jag väljer att stanna upp vid det senare. Låt oss tänka att vi
            fortfarande saknar några grundläggande förutsättningar innan föräldrarna
            frivilligt och med glädje kommer att vilja dela lika. Vad är det
            då som fattas? Vilka ytterligare förutsättningar behövs det?
          </note>
          <note>
            Ja, det behövs fler incitament för att pappor i större utsträckning
            ska lockas av föräldraledigheten, och det behövs fler incitament
            av olika slag för att kvinnor ska känna en mening med att lämna
            över efter halva föräldraledigheten och gå ut i förvärvsarbete
            igen. Det behövs också fler aktiva åtgärder från arbetsmarknadens
            parter och framför allt från arbetsgivarna för att göra det mer
            attraktivt för kvinnor att tidigare än som i dag är fallet gå
            tillbaka till arbetet efter barnledigheten.
          </note>
          <note>
            Arbetsgivarna måste tänka om och se föräldrar, även presumtiva
            föräldrar, som en tillgång inte som en belastning.
          </note>
          <note>
            I våras presenterade Finansdepartementet en rapportbilaga till
            departementets långtidsutredning. Där konstaterades följande:
            Arbetsgivarna sorterar bort dem med störst frånvarorisk och det
            är kvinnor eftersom de föder barn och tar ut mest av föräldraledigheten.
          </note>
          <note>
            Är det så i dag, år 2003, då är det oacceptabelt. Så här får
            det inte vara!
          </note>
          <note>
            Som individer har vi självklart ett eget ansvar. Därför behövs
            det vid sidan av samhällets konkreta insatser en diskussion om
            värderingar. För att vi ska få en förändring i riktning mot ett
            mera lika uttag i föräldraledigheten mellan pappor och mammor
            behövs det inte bara ekonomiska incitament utan också en diskussion
            som omvandlar våra värderingar och normer i praktisk handling.
          </note>
          <note>
            Jo, detta handlar lika mycket om barnens bästa. Kvinnor måste
            ge avkall på att ensamma göra anspråk på barnens första tid. Kvinnor
            måste dela med sig mer av barnledigheten till männen. Det är inte
            en självklarhet för mamman att få uppleva tillkomsten av det första
            blåmärket, de första stapplande stegen eller det första pratet.
            På samma sätt är det inte en självklarhet för pappan att vara
            den förvärvsarbetande, med större möjligheter att göra karriär
            och kamma hem flest pensionspoäng.
          </note>
          <note>
            Vi kan kalla både föräldraledigheten och förvärvsarbetet för
            förmåner lika gärna som vi talar om ansvar och plikt, för det
            handlar om båda delarna två lika viktiga delar där inte den ena
            eller den andra ska förbehållas bara det ena könet. Konkreta åtgärder
            för att motivera mer lika uttag av försäkringen tillsammans med
            påverkan av attityder tror jag kommer att leda till en ökad jämställdhet
            i vårt land.
          </note>
          <note>
            Låt oss titta på förutsättningarna och på vilka konkreta åtgärder
            som ska vidtas för att förändra det snedfördelade uttaget av föräldraledigheten.
            Och låt oss först därefter, när möjligheterna är uttömda och prövade,
            aktualisera frågan om ett införande av en individuell föräldraförsäkring
            där det lagstiftas om lika uttag.
          </note>
          <note>
            Lika viktigt är alltså att vi har ett barnperspektiv i dessa
            frågor. Det handlar lika mycket om barnen som om föräldrarna.
            Barn behöver mycket tid med båda föräldrarna. Speciellt små barn
            behöver omsorg och känslomässig kontakt.
          </note>
          <note>
            Det handlar om barnens rätt att ha tillgång till båda föräldrarna.
            Ett barnvänligt samhälle måste därför ge båda föräldrarna goda
            möjligheter att tillåtas vara föräldrar och att samtidigt yrkesarbeta.
          </note>
          <note>
            Jag tillåter mig att backa lite grann och se vad som redan gjorts
            på barn- och familjepolitikens område. Där kan vi se att vi har
            lagt en mycket god grund att nu bygga vidare på. Trots brister
            tillhör Sverige de länder i världen som sammantaget har nått längst
            avseende jämställdheten och en väl utbyggd barn- och familjepolitik.
            Jag vill understryka att vi har gjort mycket inom detta utgiftsområde
            under de senaste åren.
          </note>
          <note>
            De senaste åren har vi infört maxtaxa i barnomsorgen och i skolbarnsomsorgen.
            Vi har höjt barnbidraget i två omgångar. Vi har höjt grundnivån
            för föräldrapenningen. Den 1 januari 2004 höjer vi grundnivån
            ytterligare, från 150 kr till 180 kr. Två pappa- och mammamånader
            har införts i föräldraförsäkringen. Nu utreds också barntillägg
            för studerande med barn.
          </note>
          <note>
            Sedan tidigare är en höjning av inkomsttaket i föräldraförsäkringen
            aviserad av oss, att införas när vår ekonomi så tillåter.
          </note>
          <note>
            De senaste årens förstärkningar för barnfamiljer har klart ökat
            tryggheten för gruppen som helhet. Trygga människor vågar vågar
            forma sin framtid och vågar skaffa sig barn och familj. Det är
            därför glädjande att, som vi redan för ett år sedan kunde konstatera,
            barnafödandet har stigit avsevärt, att den tidigare negativa trenden
            äntligen har vänt.
          </note>
          <note>
            Den kursändring i familjepolitiken som förordats från borgerligt
            håll blir därför missvisande. Det finns inget stöd för den sortens
            förslag. Men fortfarande finns det ett stort stöd hos allmänheten
            för en generell välfärdspolitik som sätter trygghet och rättvisa
            före stora skattesänkningar. Detta har, visar den socialdemokratiska
            barn- och familjepolitiken, hög legitimitet bland Sveriges befolkning.
          </note>
          <note>
            För oss socialdemokrater är den generella välfärdsmodellen grundläggande
            för rättvisa, trygghet och jämlikhet.
          </note>
          <note>
            Herr talman! Jag yrkar bifall till utskottets förslag i betänkandet
            och avslag på reservationerna.
          </note>
          <note type="speaker">
            Anf. 121 ANNIKA QARLSSON (c) replik:
          </note>
          <note>
            Herr talman! Utifrån anförandet uppfattar jag att du, Mona Berglund
            Nilsson, inte förespråkar kvotering. Jag skulle ändå vilja fråga
            hur du ställer dig till de förslag som har diskuterats i medierna
            och som det även finns reservationer om här i dag.
          </note>
          <note type="speaker">
            Anf. 122 MONA BERGLUND NILSSON (s) replik:
          </note>
          <note>
            Herr talman! I mitt anförande sade jag just att jag inte tycker
            att kvotering i dagsläget hör till de första sakerna att ta till.
            I stället vill jag att man ser över alla de aspekter som jag nyss
            nämnde om. Framför allt tycker jag att det, som jag försökte poängtera
            i mitt anförande, är oerhört viktigt hur det är med arbetsgivarna
            och, framför allt, hur arbetslivet ser ut. Jag tror att det finns
            oerhört mycket att göra på det området innan vi gör någonting
            annat.
          </note>
          <note type="speaker">
            Anf. 123 ANNIKA QARLSSON (c) replik:
          </note>
          <note>
            Herr talman! Jag tackar för svaret. Jag tycker att det känns
            väldigt bra.
          </note>
          <note>
            Du talade väldigt mycket om incitament och olika konkreta förslag.
            Från vår sida har vi till exempel pekat på mödra- och barnavårdscentraler
            som en viktig del att jobba just med attityder och utvärderingar
            hos blivande och nyblivna mammor och pappor.
          </note>
          <note>
            Jag vill bara höra om det är något förslag som också ni arbetar
            med eller om ni har några andra konkreta förslag om ni använder
            i arbetet.
          </note>
          <note type="speaker">
            Anf. 124 MONA BERGLUND NILSSON (s) replik:
          </note>
          <note>
            Herr talman! Vi har redan många platser ute i landet där det
            finns den möjlighet som du talar om, Annika Qarlsson. Bland annat
            hemma där jag bor i Mölndal finns till exempel möjlighet till
            precis det du talar om. Jag tror säkert att det är någonting som
            kommer att växa alltmer. Det finns oerhört mycket att göra innan
            vi lagstiftar.
          </note>
          <note type="speaker">
            Anf. 125 Statsrådet BERIT ANDNOR (s):
          </note>
          <note>
            Herr talman! Alla barn har rätt till trygga och jämlika uppväxtvillkor.
            Det är grunden för den socialdemokratiska politiken såsom vi utformar
            vår barn- och familjepolitik. Föräldraförsäkring, bra förskola,
            barnbidrag till alla barn är hörnstenar som ger föräldrarna oerhört
            goda förutsättningar att ordna vardagen utifrån barnens behov.
          </note>
          <note>
            I debatten och också här i dag poängteras just vikten av att
            kunna ordna tillvaron på det sätt som man behöver kunna göra utifrån
            den verklighet som var och en lever i. Det är också viktigt för
            oss socialdemokrater att värna om de mest utsatta barnen. Det
            är då också viktigt att de familjepolitiska stöden utformas på
            ett sådant sätt att de också når alla.
          </note>
          <note>
            Den generella välfärdspolitiken är naturligtvis grunden för detta
            och ger de absolut bästa förutsättningarna för att ge, som jag
            brukar säga ibland, mest åt dem som behöver det allra bäst. Samtidigt
            håller den ihop hela samhället och gör att vi får en stor legitimitet
            och en gemensam uppställning kring den gemensamma välfärden.
          </note>
          <note>
            I kombination med de behovsprövade stöden som vi har som riktar
            sig till dem som behöver dem allra bäst ger det goda förutsättningar
            för alla familjer. Familjepolitikens syfte är att göra det möjlighet
            för både män och kvinnor att kombinera arbete med familj. Det
            är också här vi ser att skiljelinjen går i debatten oss emellan.
          </note>
          <note>
            Ytterst handlar det om vi ska ha en bra barnomsorg och en bra
            omsorg för alla våra barn eller om vi ska ge det vi tidigare har
            kallat, och som kanske kallas lite olika i den debatt vi har,
            vårdnadsbidrag till de familjer som har råd. Det handlar också
            om valet mellan att konservera gamla förlegade familjemönster
            eller att stödja barns rätt till båda sina föräldrar.
          </note>
          <note>
            Det handlar dessutom om att skapa förutsättningar för att både
            män och kvinnor ska kunna vara fria, självständiga individer med
            en stabil förankring på arbetsmarknaden och en möjlighet till
            egen försörjning. Det är när kvinnor tvingas att välja mellan
            att antingen skaffa sig barn eller att utbilda sig och arbeta
            som hon väljer det senare.
          </note>
          <note>
            Det ser vi i många länder. Spanien och Italien är exempel på
            länder där man har befolkningskris och där födelsetalen är utomordentligt
            låga. I Sverige kan vi kombinera arbete med familj. Det tycker
            jag att vi ska slå vakt om och också vara väldigt stolta över.
          </note>
          <note>
            Jag tror att den konservativa familjepolitiken helt har spelat
            ut sin roll. Den moderna familjen vill kunna göra valen tillsammans
            och kunna kombinera arbete och familj.
          </note>
          <note>
            Jag var i Berlin i går och deltog i en familjepolitisk konferens.
            Även i Tyskland har man mycket låga födelsetal. Man ligger nere
            på 1,3 barn per kvinna. Där diskuterar man just nu hur man ska
            kunna utveckla barnomsorgen för att kunna göra det möjligt för
            kvinnor att förvärvsarbeta i den utsträckning de vill. I dag erbjuds
            det enbart halvdagsomsorg i barnomsorgen och så också i skolan.
            Det leder till att kvinnor måste rusa hem och laga mat till barnen
            när halva dagen har gått. Det här håller man på att göra upp med
            i Tyskland just nu, och man förbereder en stor reform.
          </note>
          <note>
            Diskussionen om vårdnadsbidrag är ingen ny diskussion. Den har
            funnits tidigare. Jag har stött på den så länge jag har varit
            politiskt aktiv. Det börjar bli ganska länge nu. Den tar sig lite
            nya utformningar i den allmänna debatten men handlar egentligen
            om samma sak. Det handlar om att omfördela pengar så att föräldrarna
            kan vara hemma. De ska omfördelas på ett sådant sätt att man tar
            resurser från den förskola vi i dag har för att kunna ge ett vårdnadsbidrag
            direkt till enskilda föräldrar. Det ger ingen ökad valfrihet annat
            än till dem som har förfärligt gott om pengar. Det ger ingen valfrihet
            för låg- och medelinkomsttagare. Det ger absolut ingen valfrihet
            för den ensamstående föräldern.
          </note>
          <note>
            Det är ett förslag som vi socialdemokrater säger nej till. Vi
            har gjort det varenda gång det har dykt upp i debatten. Det ger
            varken jämlikhet, jämställdhet eller rättvisa. Det ger framför
            allt inte våra barn möjligheter till en trygg och god uppväxt.
          </note>
          <note>
            Jag tycker att alla barn ska ha rätt till att både ha roligt
            och kunna utvecklas tillsammans med sina kompisar. För barnens
            skull ska det också finnas tillgång till bar förskolor med en
            pedagogisk verksamhet som ger alla barn lärande, lek och trygghet.
          </note>
          <note>
            Tillsammans ger de olika delarna i familjepolitiken de allra
            bästa förutsättningarna att för våra barn skapa så goda förutsättningar
            som det bara är möjligt till bra uppväxtvillkor.
          </note>
          <note>
            Det skulle vara intressant att höra om det är någon av förespråkarna
            för barnomsorgskonto eller vad man nu vill kalla det hela för
            som här kan förklara för den ensamstående mamman att just hennes
            dagis måste läggas ned för att kommunen ska kunna ge pengar till
            höginkomsttagare som har råd att låta den ena föräldern vara hemma.
          </note>
          <note>
            Avslutningsvis några ord om föräldrapenningen. Den är unik. Det
            är flera som har sagt det förut. Det finns inte ett land som betalar
            föräldrar så mycket och så länge för att vara hemma med sina barn.
            Den är individuell. Dagarna är delade mellan föräldrarna förutom
            de två mamma- och pappamånaderna.
          </note>
          <note>
            Frågan som nu läggs på bordet är: Ska vi förbjuda föräldrarna
            att överlåta dagar till varandra? Jag tycker inte det. Jag tycker
            att vi ska utreda frågan. Jag har också föreslagit det, och det
            är en del i den överenskommelse som Socialdemokraterna har tillsammans
            med Vänsterpartiet och Miljöpartiet.
          </note>
          <note>
            Jag anser att papporna bör ta ett större ansvar. Det är alldeles
            för litet i dag. Men de ska ta ett större ansvar inte bara för
            sina barn utan också för skötseln av hemmet. Vi vet att inte heller
            den är särskilt jämlikt fördelad.
          </note>
          <note>
            Men jag tror inte i nuläget att vägen går genom att rakt av dela
            föräldrapenningdagarna, därför att livet inte är perfekt. Att
            utgå från att familjen ser ut på ett sätt tycker jag är en felaktig
            utgångspunkt för det resonemanget. Det är oerhört mycket som spelar
            in när det gäller hur föräldrarna väljer att fördela dagarna mellan
            varandra. Men mycket handlar naturligtvis om den traditionella
            könsmaktsordningen och om brister på arbetsmarknaden, och där
            tycker jag att arbetsmarknadens parter måste ta ett mycket större
            ansvar än vad de gör i dag. Det måste vara de som går främst för
            att skapa ett barntillåtet arbetsliv. Vi kan gå in och stötta
            med lagstiftning, men det är framför allt arbetsmarknadens parter
            som måste gå in och ta ett mycket större ansvar.
          </note>
          <note>
            Vi ska utreda frågan. Vi ska titta på hur vi kan skapa allra
            bästa förutsättningar och stimulanser för att öka ett mer jämlikt
            uttag av föräldraförsäkringen. Vi ska också titta på om vi kan
            öka flexibiliteten. Men vi måste slå vakt om den föräldraförsäkring
            vi har och se den som den oerhörda tillgång den är. Med den tillsammans
            med förskolan och barnbidraget tycker jag att vi skapar de allra
            bästa förutsättningarna för barnfamiljerna i vårt land.
          </note>
          <note type="speaker">
            Anf. 126 ANNIKA QARLSSON (c) replik:
          </note>
          <note>
            Herr talman! Jag tycker att det är positivt att få besked om
            var statsrådet står i frågan kring kvotering av föräldrapenningdagarna.
            Jag ser också fram emot att det ska komma många bra delar som
            kan leda till ett mer jämställt föräldraansvar.
          </note>
          <note>
            Från vår sida har vi som ett förslag att regeringen ska bjuda
            in arbetsmarknadens parter för att initiera den här debatten.
            Jag skulle vilja höra om statsrådet är beredd att bjuda in dem
            för att få i gång det här viktiga samtalet.
          </note>
          <note type="speaker">
            Anf. 127 Statsrådet BERIT ANDNOR (s) replik:
          </note>
          <note>
            Herr talman! Målsättningen är naturligtvis att vi ska få ett
            mer jämställt föräldraskap än vad vi har i dag. Det som vi diskuterar
            är vägen dit. Jag tycker att den väg som vi har valt genom att
            reservera de tillkommande månaderna till mammor och pappor har
            varit en bra väg att gå, men den är inte tillräcklig. Vi ska utreda
            förutsättningarna att öka jämställdheten i föräldraskapet och
            se om vi kan hitta andra vägar. Det kanske finns några som vi
            inte har tänkt på tidigare. Jag är öppen för detta, och det bör
            utredningen titta på. Det finns säkert många goda idéer kring
            detta.
          </note>
          <note>
            Som jag sade också inledningsvis är det väldigt viktigt att arbetsmarknadens
            parter tar ett gemensamt ansvar för att skapa ett barntillåtet
            arbetsliv. Det är ju förfärligt att man i dag, 2003, blir diskriminerad
            för att man utnyttjar sin rätt att kunna förena föräldraskap med
            arbete. De måste ta ett mycket större ansvar. Det finns fackliga
            organisationer som arbetar mycket, mycket seriöst och verkningsfullt
            för detta. Tyvärr har jag inte sett liknande engagemang från arbetsgivarnas
            parter. Jag är förvånad över det eftersom det naturligtvis borde
            vara en tillgång för varje arbetsgivare att kunna ha medarbetare
            anställda som just har tagit det ansvaret. Och jag är inte främmande
            för att föra den diskussionen med parterna direkt.
          </note>
          <note type="speaker">
            Anf. 128 ANNIKA QARLSSON (c) replik:
          </note>
          <note>
            Herr talman! Det tycker jag låter bra, men jag tror också att
            det skulle vara bra att få dem att sätta sig vid förhandlingsbordet
            och diskutera de här frågorna.
          </note>
          <note>
            De olika förslagen som man ska arbeta med handlar om det förebyggande,
            självklart, inom barnavård och mödravård, där man trots allt möter
            unga, förväntansfulla människor som står inför ett stort och viktigt
            skede i sitt liv. Men jag tror att just arbetsmarknaden har lika
            stor betydelse, om inte större, för om det blir kvinnan eller
            mannen som tar det huvudsakliga ansvaret. Jag hoppas att man kommer
            att jobba med alla de här delarna. Frågan om föräldraskapet och
            frågan om arbetslivet är lika viktiga i det arbete som ni ska
            göra framöver.
          </note>
          <note type="speaker">
            Anf. 129 Statsrådet BERIT ANDNOR (s) replik:
          </note>
          <note>
            Herr talman! Det krävs naturligtvis en rad olika insatser, och
            det görs också på många håll. Precis som Mona Berglund Nilsson
            sade är det ett led i många av de föräldrautbildningar som genomförs
            såväl innan man fått barnet som efteråt. Vi vet att det ger mycket
            goda effekter att ha föräldrautbildning för båda föräldrarna men
            kanske också särskilda pappagrupper. Det finns många kommuner
            och landsting som ordnar sådana. Också försäkringskassans information
            till föräldrar spelar stor roll. Vi ser i de uppföljningar vi
            gör att det påverkar ganska mycket när det gäller uttaget av föräldrapenningdagar.
            Man måste alltså jobba på många olika håll.
          </note>
          <note>
            Dessutom måste vi ha en levande debatt. Jag tycker att bara det
            faktum att vi har frågan på bordet och att den diskuteras på det
            sätt som nu sker, till exempel i förra veckan med anledning av
            den rapport som Riksförsäkringsverket då presenterade, gör att
            medvetenheten, insikten och vikten av att båda föräldrarna tar
            ett stort ansvar för sina barn får en helt annan betydelse. Vi
            får jobba på många olika plan för att nå framgång.
          </note>
          <note type="speaker">
            Anf. 130 SVEN BRUS (kd) replik:
          </note>
          <note>
            Herr talman! Det är ganska häpnadsväckande att höra det ansvariga
            statsrådet beskriva barnomsorgskontot som en omfördelning från
            de svagaste till de starkaste samma statsråd som står bakom maxtaxereformen,
            som verkligen är ett exempel på en omfördelning från de svaga
            till de starka.
          </note>
          <note>
            Statsrådet säger att det finns familjemönster som är gamla och
            förlegade. Jag skulle gärna vilja ha ett exempel på ett sådant
            familjemönster som är gammalt och förlegat. För tydlighetens skull
            vore det bra att få det exemplifierat.
          </note>
          <note>
            Sedan undrar jag om det finns någon här i kammaren som i den
            här debatten inte har insett att det handlar om att kombinera
            arbete och familj. Det är ju den verklighet som våra familjer
            lever i självklart är det så. Det gäller att skapa förutsättningar
            för detta.
          </note>
          <note>
            Regeringen måste ha något slags utgångspunkt för sin familjepolitik.
            Då undrar jag: Vem lyssnar regeringen på när man ska forma familjepolitiken?
            Det kan knappast vara på väljarna, inte ens de egna väljarna.
            Som jag sade tidigare är två tredjedelar av de socialdemokratiska
            väljarna kritiska till den här ensidiga familjepolitiken och inte
            minst de som är i den aktuella åldern. Jag är faktiskt frestad
            att läsa innantill ur en debattartikel för ungefär ett år sedan,
            där socialdemokratiska debattörer skriver så här: En liten elit
            med vänsterakademiker tycks ha drivit igenom socialdemokraternas
            familjepolitik. Men en majoritet av väljarna vill ha en annan
            barnomsorg än den som socialdemokraterna erbjuder och subventionerar
            med allmänna medel. Vi skräms av den kallsinniga syn partiledningen
            har på barnens uppväxt. Vi i det här fallet är två framträdande
            socialdemokratiska debattörer.
          </note>
          <note>
            Min fråga är: Vilken är regeringens utgångspunkt när man formar
            sin familjepolitik?
          </note>
          <note type="speaker">
            Anf. 131 Statsrådet BERIT ANDNOR (s) replik:
          </note>
          <note>
            Herr talman! Den socialdemokratiska familjepolitiken bygger på
            barnens bästa. Det är det som är själva utgångspunkten för den
            socialdemokratiska familjepolitiken. Det är en politik som har
            fått ett mycket starkt stöd i de senaste riksdagsvalen.
          </note>
          <note type="speaker">
            Anf. 132 SVEN BRUS (kd) replik:
          </note>
          <note>
            Herr talman! Det starka stödet för den här familjepolitiken i
            riksdagsvalen är väl inte alldeles enkelt att avläsa. Man har
            ju trots allt gått till val på ett antal frågor, inte bara familjepolitiken.
            Faktum kvarstår att en majoritet av de som är berörda, alltså
            föräldrarna själva, säger att de inte är nöjda. Det talar sitt
            mycket tydliga språk. Fortfarande förstår jag inte vilken utgångspunkt
            regeringen har. Man har ju tydligen inte stöd ens av sina egna
            väljare och ännu mindre av majoriteten av befolkningen.
          </note>
          <note>
            Sedan undrar jag också vilken vikt regeringen fäster vid de viljeyttringar
            som nu kommer till uttryck i folkomröstningar ute i kommunerna
            och som ju ger samma budskap, att den här familjepolitiken inte
            är rättvis. Vilken vikt fäster regeringen vid dessa viljeyttringar?
          </note>
          <note>
            Det fattades ett riksdagsbeslut den 7 maj i den här kammaren
            då en majoritet av kammaren riktade samma kritik mot regeringen
            för en ensidig och orättvis familjepolitik. Bryr sig regeringen
            om vad en riksdagsmajoritet tycker? Kommer det på något sätt att
            avspegla sig i regeringens politik?
          </note>
          <note type="speaker">
            Anf. 133 Statsrådet BERIT ANDNOR (s) replik:
          </note>
          <note>
            Herr talman! Den socialdemokratiska familjepolitiken har ett
            mycket starkt stöd. Den består av tre delar. Den består av föräldraförsäkringen,
            barnbidragen och förskolan. Sammantaget skapar detta de allra
            bästa förutsättningarna för barnfamiljer att kunna utforma sitt
            liv på det absolut bästa sättet. Den ger en stor valfrihet eftersom
            den ger en mycket stor flexibilitet. Den går att anpassa till
            de olika förhållanden som olika familjer har. Den ger de allra
            bästa förutsättningarna för alla våra barn att få trygga och goda
            uppväxtvillkor. Det är grundläggande för den socialdemokratiska
            familjepolitiken.
          </note>
          <note>
            Alternativet, som Sven Brus med flera förespråkar, ett vårdnadsbidrag,
            är icke ett realistiskt alternativ mer än för några ytterst få
            personer. Det inte ett realistiskt alternativ för låg- och medelinkomsttagare
            och allra minst för ensamstående föräldrar. Det undergräver också
            barnens möjligheter att få trygga och goda uppväxtvillkor och
            en bra förskola eftersom detta naturligtvis ska betalas.
          </note>
          <note>
            Det skulle dessutom också försvaga kvinnornas ställning på arbetsmarknaden
            och kraftigt minska förutsättningarna för jämställdhet och jämlikhet
            i vårt samhälle. Det är därför det socialdemokratiska partiet
            har ett så utomordentligt starkt stöd för den barn- och familjepolitik
            som vi för.
          </note>
          <note type="speaker">
            Anf. 134 KALLE LARSSON (v) replik:
          </note>
          <note>
            Herr talman! Jag vill tacka statsrådet för det anförande och
            de replikväxlingar som nu har följt. Jag tycker att det är viktigt
            att se att det finns ett stort stöd här i kammaren för den inriktning
            inom familjepolitiken som statsrådet har gett uttryck för. Det
            handlar inte minst om just tanken på att hela tiden försöka förändra,
            och göra det med en politisk medvetenhet om att detta är frågor
            som i högsta grad rör jämställdhet mellan män och kvinnor.
          </note>
          <note>
            Jag är också glad över att kunna säga att vi har kommit så pass
            långt som vi har gjort i Sverige om man jämför med många andra
            länder när det gäller exempelvis föräldraförsäkringen. Det är
            utmärkt och värt att gemensamt försvara.
          </note>
          <note>
            Vidare känner jag förstås till att vi har en gemensam överenskommelse.
            Vi ska utnyttja tillfället att sätta oss ned och prata om föräldraförsäkringen
            också i andra rum än detta.
          </note>
          <note>
            Men jag vill ändå ta chansen och lyssna lite med statsrådet när
            vi nu möts här. Om man utgår ifrån att vi har samma tempo på mäns
            ökande uttag av föräldraförsäkring som vi har haft de senaste
            åren männens andel av föräldraförsäkringen ökar med ungefär 1
            % per år skulle man rent matematiskt kunna räkna sig fram till
            att det tar så där 35 år till innan vi har ett jämställt uttag
            av föräldraförsäkringen på 50 %.
          </note>
          <note>
            Jag är nog av den uppfattningen och jag skulle vilja höra om
            ministern delar den att när vi går ytterligare ett antal procent
            upp är det inte längre möjligt för män att se det som förlängd
            semester eller som ett sätt att få några extra lediga dagar och
            ändå låta kvinnorna ha kvar det huvudsakliga ansvaret för såväl
            barn som hem. Då blir det faktiskt fråga om att männen också får
            vara med och dela det ansvaret. På motsvarande sätt förlorar han
            också möjligheten att göra karriär och få löneökningar på kvinnors
            bekostnad. Då kan vi möta ett motstånd från många män som gör
            att uttaget minskar så länge det bygger på just frivilligheten
            att ta ut dagar för mannens räkning.
          </note>
          <note>
            Ser ministern det problemet? Är statsrådet i så fall beredd att
            diskutera, vid det tillfället, en lagstiftning för att komma till
            rätta med det ojämna uttag som då kvarstår?
          </note>
          <note type="speaker">
            Anf. 135 Statsrådet BERIT ANDNOR (s) replik:
          </note>
          <note>
            Herr talman! Jag är inte nöjd med den fördelning av uttaget av
            föräldrapenningdagar som vi ser i dag. Jag tycker att papporna
            tar ut en alldeles för liten del. Jag har svårt att förstå varför
            man avstår från denna möjlighet. Jag tycker att papporna i större
            utsträckning än vad de gör i dag måste kräva sin rätt att ta del
            av skötseln av sitt barn, kunna tillbringa tid med sitt barn och
            i större utsträckning kunna delta i skötseln av sitt hem. Jag
            är inte nöjd med det uttag som sker.
          </note>
          <note>
            Det inte är alldeles enkelt att dela föräldraförsäkringen ytterligare
            inom de ramar som finns i dag. Det syns också i Vänsterpartiets
            reservation. Låt oss titta på om vi kan hitta förslag, stimulanser
            eller vad det nu kan vara för någonting som ytterligare skapar
            möjligheter till ett jämställt uttag av föräldraförsäkringen.
            Det är också det som Vänsterpartiet föreslår i sin reservation,
            en utredning som ska titta på detta.
          </note>
          <note>
            Jag har redan tidigare vid ett flertal tillfällen sagt att jag
            just nu förbereder direktiv till en utredning som ska titta på
            hur vi ska kunna få ett mer jämställd uttag av föräldraförsäkringen
            mellan föräldrarna och hur vi ska kunna öka flexibiliteten i förhållande
            till de samhällsförändringar som vi kan se. Detta är vi helt överens
            om.
          </note>
          <note>
            Men jag är i dag inte beredd att förbjuda föräldrar att överlåta
            föräldrapenningdagar till varandra. I dag skulle det resonemanget
            inte vara förenligt med att skapa så goda förutsättningar som
            möjligt för våra barn.
          </note>
          <note type="speaker">
            Anf. 136 KALLE LARSSON (v) replik:
          </note>
          <note>
            Herr talman! Som kammaren säkert noterar är det mycket som vi
            är överens om. Det är värt att betona det.
          </note>
          <note>
            Det går nog att hitta förklaringar till varför så många män inte
            utnyttjar möjligheten att vara hemma. Det är en maktfråga vi talar
            om. Den som stannar hemma med barn har dessvärre mindre möjligheter
            att göra karriär. Man riskerar till exempel att hamna efter i
            löneligan. Det är dessvärre på det sättet. Den som stannar hemma
            får ansvar för hemmets skötsel och för hela det basarbete som
            det innebär också efter det att barnen är lite mer till åren komna.
            Det är ett av skälen till att vi i den reproduktiva sektorn, i
            hemmet, har så pass ojämlika förhållanden mellan män och kvinnor.
            Redan från början, när barnen är små, förväntar man sig att kvinnan
            är hemma, och man fortsätter att förvänta sig detta. Jag tror
            att vi är överens om det.
          </note>
          <note>
            Det är riktigt att det inte är enkelt att bara göra en förändring
            från en dag till en annan. Det är skälet för en utredning. Det
            vi vill lägga till är att vi vill göra ett tydligt ställningstagande
            om vilken riktning vi vill ha. Vi vill ha en individualiserad
            föräldraförsäkring, och vi vill se hur en sådan skulle kunna genomföras.
            Det är möjligen det som skiljer oss åt i det här läget.
          </note>
          <note>
            Jag menar att det inte handlar om att förbjuda någon att göra
            något, utan det handlar om att också i praktiken och inte bara
            i teorin ge barnen tillgång till båda sina föräldrar. I teorin
            har man det redan i dag. Vilken man som helst kan välja. Jag menar
            att vår uppmaning till dem måste vara att välja att vara hemma.
            Den uppfattningen delar jag med statsrådet. Men i praktiken är
            det trots allt så att det bara är 1515 ½ % av dagarna som tas
            ut av männen. I praktiken är det faktiskt många män i dag som
            förvägras den nära kontakt med sina barn som man får när man är
            hemma under det första året. Detta är bakgrunden till att vi vill
            ha en tydlig politisk inriktning i den här utredningen också.
            Jag ser fram emot att vi sätter oss ned och diskuterar såväl direktiv
            som kommande utredning.
          </note>
          <note type="speaker">
            Anf. 137 Statsrådet BERIT ANDNOR (s) replik:
          </note>
          <note>
            Herr talman! Som jag har sagt tidigare vill vi socialdemokrater
            också ha ett ökat uttag från papporna när det gäller föräldrapenningdagarna.
            Jag håller just nu på att bereda direktiven till en utredning
            för att vi ska titta på hur vi ska få ett ökat jämställt uttag
            i föräldrapenningen. Vi ska också titta på flexibiliteten i föräldraförsäkringen.
            Det är möjligt att det också går att förbättra i det avseendet.
          </note>
          <note>
            Men visst handlar det om huruvida vi ska förbjuda överlåtelse
            av dagar, Kalle Larsson. Det skulle en lagstiftning innebära.
            Vi skulle förbjuda föräldrar att överlåta dagar till varandra.
            Jag är inte beredd att göra det. Föräldraförsäkringen är ju till
            för barnen och deras bästa. I dag finns det ingen garanti för
            att en helt delad föräldraförsäkring också skulle ge barnen all
            den tid som vi tycker att de behöver ha med sina föräldrar. Därför
            har vi sagt nej till detta. Jag tycker att det är fel väg att
            gå.
          </note>
          <note>
            Livet är inte perfekt. Många olika saker spelar in när det gäller
            hur man fördelar ledighetsdagarna. Visst är det så att de traditionella
            könsrollerna spelar in. Den könsmaktordning vi har speglas naturligtvis
            också här.
          </note>
          <note>
            Det är ändå en realitet. Vi socialdemokrater är väldigt verklighetsanpassade
            och verklighetsnära. Vi vet att det är så mycket som spelar in.
            Vi är inte beredda att i dag genomföra en lagstiftning som skulle
            innebära att vi skulle förbjuda ett överlåtande av dagar mellan
            föräldrarna.
          </note>
          <note>
            Låt oss titta vidare på frågan och utreda den vidare.
          </note>
          <note type="speaker">
            Anf. 138 ANNA LILLIEHÖÖK (m) replik:
          </note>
          <note>
            Herr talman! Statsrådet sade att familjer inte ser ut på ett
            och samma sätt.
          </note>
          <note>
            Då är det ju viktigt att kunna välja barnomsorg och känna trygghet.
          </note>
          <note>
            Jag blir lite oroad när statsrådet säger att det är den socialdemokratiska
            politiken och, antar jag, därmed framför allt Berit Andnor som
            minister som vet varje barns bästa.
          </note>
          <note>
            Vi anser att ingen vet bättre än föräldrarna vad som är barnets
            bästa. Vi anser att man måste kunna välja den barnomsorg som passar
            en bäst, oavsett om man är fattig eller rik.
          </note>
          <note>
            Vi tycker att det är orättvist när man bara kan välja på en modell
            och när det bara är de som väljer på ett sätt som kan få del av
            barnomsorgsstödet.
          </note>
          <note>
            Vi tycker att det är viktigt att det finns olika former och att
            detta uppmuntras. Det visar sig också att många av enskilt drivna
            föräldrakooperativ, parklekar och förskolor fungerar väldigt väl.
            Föräldrar och barn är nöjda och känner förtroende. Dessutom visar
            det sig att personalen ofta är mer nöjd på sådana arbetsplatser.
          </note>
          <note>
            Mot bakgrund av detta måste jag fråga: Anser statsrådet att föräldrarna
            ska kunna välja barnomsorg?
          </note>
          <note type="speaker">
            Anf. 139 Statsrådet BERIT ANDNOR (s) replik:
          </note>
          <note>
            Herr talman! Utgångspunkt för den socialdemokratiska barn- och
            familjepolitiken är barnets bästa. Alla barn har rätt till trygga
            och jämlika uppväxtvillkor. Det är utgångspunkten för vår familjepolitik.
          </note>
          <note>
            Den består av tre delar. Det är föräldraförsäkringen, en bra
            förskola och barnbidrag till alla barn.
          </note>
          <note>
            Det är klart att man kan få välja barnomsorg. Jag blev också
            förvånad över Anna Lilliehööks inlägg här tidigare i dag. Det
            är klart att det finns möjlighet att välja barnomsorg. Vad jag
            vet har dessutom alternativen blivit fler och fler under de senaste
            åren.
          </note>
          <note>
            Anna Lilliehöök förespråkar försämringar i föräldraförsäkringen,
            sänkta skatter och, vad jag förstår, är också inne på linjen att
            kunna erbjuda vårdnadsbidrag. Den politiken innebär ju inte att
            man ger någon valfrihet åt alla barnfamiljer, utan man ger valfrihet
            till vissa barnfamiljer.
          </note>
          <note>
            Till det säger vi socialdemokrater nej. Ett vårdnadsbidrag som
            innebär en försämrad barnomsorg och dessutom skulle innebära ett
            ensidigt gynnande av dem med de höga inkomsterna innebär ingen
            valfrihet eller bättre situation för den ensamstående föräldern.
            Tvärtom.
          </note>
          <note>
            Där skiljer vi oss åt, Anna Lilliehöök och jag. Vi har helt olika
            utgångspunkter när vi formulerar vår politik. För oss socialdemokrater
            handlar det om att ge alla barn inte bara några trygga och jämlika
            uppväxtvillkor.
          </note>
          <note type="speaker">
            Anf. 140 ANNA LILLIEHÖÖK (m) replik:
          </note>
          <note>
            Herr talman! Jag tackar för svaret. Jag vill bara kort kommentera
            vårt förslag till skattereform för att ge bättre utrymme för låg-
            och medelinkomsttagare; de som i Sverige är hårdast beskattade
            i hela Europa.
          </note>
          <note>
            Vi har en beskattning som inte tar hänsyn till försörjningsbördan.
            Mot den bakgrunden föreslår vi att man ska ha ett grundavdrag
            på 50 000 kr, och därefter 15 000 per barn.
          </note>
          <note>
            Utgångspunkten för en sådan reform är att den ska ge ökad social
            trygghet och att vi ska kunna motverka fattigdomsfällorna.
          </note>
          <note>
            Jag återgår till min tidigare fråga, som jag inte tycker att
            jag riktigt fick svar på.
          </note>
          <note>
            Det krävs ju ansträngning att skapa förutsättningar och utgångspunkt
            för att vi ska få en mångfald, för att det ska finnas något att
            välja på. Maxtaxan har tyvärr lett till att väldigt många enskilda
            alternativ inte har kunnat klara sig med den här standardlösningen.
            Den sista parkleken lades ner alldeles nyss.
          </note>
          <note>
            Det finns mindre och mindre möjlighet för föräldrarna att välja.
            Det är det som har tagits upp här i debatten. Det pågår faktiskt
            ett föräldrauppror ute i landet för att behålla och återta valfriheten.
          </note>
          <note>
            Till sist vill jag fråga: Vad menar statsrådet med att man inte
            kan tänka sig valfrihet, som jag förstod det, i barnomsorgen för
            att det tar resurser från förskolan?
          </note>
          <note type="speaker">
            Anf. 141 Statsrådet BERIT ANDNOR (s) replik:
          </note>
          <note>
            Herr talman! Det sista har jag inte sagt.
          </note>
          <note>
            Inte pågår det något föräldrauppror för en moderat familjepolitik,
            Anna Lilliehöök. Jag måste säga att jag blev väldigt förvånad.
          </note>
          <note>
            Det finns ett utomordentligt starkt stöd för den socialdemokratiska
            familjepolitiken, som innebär att vi har en föräldraförsäkring
            som är unik i sin längd och den nivå vi kan erbjuda föräldrarna.
          </note>
          <note>
            Det finns ett starkt stöd för förskolan. Maxtaxan har ju inneburit
            en fantastisk förbättring för väldigt många barnfamiljer, för
            de allra flesta, och framför allt för dem med de låga inkomsterna.
            Det är de som har tjänat allra mest på maxtaxan.
          </note>
          <note>
            Tillsammans med barnbidraget bildar de tre delarna en helhet
            i den socialdemokratiska barn- och familjepolitiken. Det ger goda
            förutsättningar för alla barnfamiljer och alla barn. Det är de
            allra bästa förutsättningarna för alla barn att få goda, trygga
            och jämlika uppväxtvillkor för alla barn, Anna Lilliehök.
          </note>
          <note>
            Jag vet inte om jag ska skratta eller gråta när Anna Lilliehöök
            förespråkar att sänkta skatter enligt den moderata politiken skulle
            öka valfriheten för låg- och medelinkomsttagare, för de vanliga
            barnfamiljerna och för de ensamstående föräldrarna. Inte blir
            det några fler parklekar med sänkta skatter enligt moderat politik.
            Det kan jag försäkra Anna Lilliehöök.
          </note>
          <note type="speaker">
            Anf. 142 ANITA SIDÉN (m):
          </note>
          <note>
            Herr talman! Nu fortsätter debatten om ekonomisk trygghet för
            familjer, där jag vill ta upp några av våra reservationer.
          </note>
          <note>
            Barn är ingen rättighet, men det är ett stort privilegium att
            få bli förälder. Föräldraskap är en av de största, finaste men
            också en av de mest ansvarsfyllda uppgifter man kan få vara delaktig
            i. Varje förälder måste ta ansvar för de barn man sätter till
            världen. De allra flesta föräldrar lyckas väl med att ensamma
            eller tillsammans axla sitt ansvar, skydda, stödja och lotsa sina
            barn och ungdomar framåt i livet.
          </note>
          <note>
            De föräldrar som inte klarar av detta måste få mycket bättre
            hjälp och det på ett tidigare stadium än vad man har möjlighet
            till i dag då alltfler anmäler att barn far illa.
          </note>
          <note>
            Herr talman! Många föräldrar har bildat nätverk och ställer krav
            på mer valfrihet än vad som bjuds i dag. Vi politiker måste lyssna
            på föräldrarna, inte tvinga på dem våra beslut. Det är till exempel
            självklart att föräldrarna själva ska ha rätt att bestämma över
            hur de vill att föräldraledigheten ska tas ut.
          </note>
          <note>
            Bristen på valfrihet för småbarnsfamiljer drabbar barnen negativt.
            Att både föräldrar och barn mår bättre skulle ge samhället ekonomiska
            vinster, sade forskaren Stefan de Vylder häromveckan på den stora
            barnkonferensen i Göteborg.
          </note>
          <note>
            Herr talman! Försäkringsskyddet för en del ensamstående föräldrar
            måste stärkas. Det kan exempelvis gälla det konkreta fallet med
            den nyblivna änkan, som blivit sjuk. Ett av hennes barn är yngre
            än åtta månader. Nuvarande regler fungerar inte om denna ensamstående
            mamma har ett friskt barn som är yngre än 240 dagar. Det finns
            undantag från regeln, men dessa undantag är inte tillämpliga på
            den nyss nämnda familjen. Den sjuka mamman tvingas att ensam ta
            hand om sitt lilla barn.
          </note>
          <note>
            Hade det funnits en pappa i livet skulle denna pappa ha kunnat
            vara hemma med föräldraledighet, men nu finns inte pappan att
            tillgå. Mot denna bakgrund föreslår vi att åldersgränsen för den
            tillfälliga föräldrapenningen tas bort, så att en ensamstående
            förälder vid egen sjukdom ska kunna överlåta den tillfälliga föräldrapenningen
            på någon annan även i de fall där barnet är helt friskt.
          </note>
          <note>
            Försäkringsskyddet för detta fåtal familjer kan stärkas utan
            någon större kostnad, allt enligt reservation 14. Bakom detta
            förslag står även Folkpartiet och Centerpartiet.
          </note>
          <note>
            Herr talman! Allt färre ska försörja alltfler, och med alla de
            lagar och förordningar som finns måste vi värna om dem som i dag
            är modiga nog att starta och driva företag. Alla företagare och
            företag, stora som små, behövs i hela vårt land.
          </note>
          <note>
            Även en egenföretagare kan ju bli förälder. När den tillfälliga
            föräldrapenningen för företaget ska beräknas fördelas årsinkomsten
            på årets samtliga dagar, till och med helgdagar och andra lediga
            dagar. Ersättningen per dag blir alltså mindre för en företagare
            än för en löntagare med samma inkomst. Det här innebär i dag att
            denna företagare när hon eller han är hemma för att barnen är
            sjuka får lägre ersättning än om någon annan med samma inkomst
            stannar hemma för att ta hand om sina sjuka barn.
          </note>
          <note>
            Vill vi stödja företagarna måste vi ändra på reglerna i föräldraförsäkringen,
            så att företagarna får rätt till tillfällig föräldraledighet på
            samma villkor som alla andra. Företagarna ska inte vara i strykklass.
            Vi borde inte försvåra utan förenkla för företagarna, som framgår
            av reservation 10.
          </note>
          <note>
            Herr talman! Vi moderater vill även kämpa för att varken företagare
            eller närstående till företagare diskrimineras, i enlighet med
            vad vi visar i reservation 11.
          </note>
          <note>
            En kvinna äger tillsammans med sin make ett lantbruk. Makarna
            fördelade resultatet från sitt företag mellan sig i lika stora
            delar. Mannen gjorde i motsats till sin hustru en skattemässig
            avsättning på sin del. Han deklarerade därför en lägre inkomst
            än vad makan gjorde. Hustrun gjorde däremot inte någon sådan avsättning.
            Vad hon sedan följdriktigt förväntade sig var att hennes deklarerade
            inkomst skulle räknas som hennes sjukpenninggrundande inkomst.
            Försäkringskassan liksom kammarrätten menade att enligt gällande
            regler skulle inkomsten från lantbruket delas lika mellan makarna
            och att det skulle ske efter makens skattemässiga avsättning.
          </note>
          <note>
            Det här medförde att hustruns föräldrapenning blev avsevärt lägre
            än vad hon hade räknat med. Hennes inkomst baserades alltså på
            makens. Hon har i detta fall inget eget självständigt liv, och
            det är en skam att ha en lagstiftning som i detta fall behandlar
            kvinnan på ett sådant ojämlikt sätt.
          </note>
          <note>
            Herr talman! Man kan bli förälder på mer än ett sätt. En del
            väljer att adoptera. Men denna möjlighet får inte bli en pengafråga
            utan ska styras av lämpligheten hos de ansökande föräldrarna.
            Varje år adopteras ca 1 000 barn av svenska föräldrar. Vi får
            inte glömma att det kan vara en omvälvande upplevelse för barn
            att byta land, kultur, språk och den fasta omgivning som dessa
            barn känt till. Forskningen har i dag lyft fram en del komplikationer
            som är viktiga att ta till sig och arbeta vidare med. Vi måste
            utgå från barnen.
          </note>
          <note>
            Adoptionsbidraget är i dag 40 000 kr, men kostnaden för en adoption
            kan uppgå till det flerdubbla. Enligt vårt förslag ska bidraget
            uppgå till hälften av kostnaden med ett tak på 55 000 kr. Det
            är viktigt att adoptionsbidraget följer kostnadsutvecklingen,
            varför vi moderater föreslår en ökning av anslaget. Hela adoptionslagstiftningen
            borde ses över.
          </note>
          <note>
            Herr talman! Föräldrar som kan få det mer arbetsamt än många
            andra är föräldrar till funktionshindrade barn. Ofta bor dessa
            barn tillsammans med någon av sina föräldrar, och dessa får förstås
            ta ett extra stort ansvar men bör också få ett starkare stöd från
            samhällets sida än andra föräldrar får. Det första man som förälder
            till ett funktionshindrat barn tänker på är väl inte att söka
            sig till försäkringskassan för att söka bidrag. Mycket tid och
            ork går åt till att bearbeta och acceptera den svåra situation
            som barnet befinner sig i. Barnet måste få förälderns helhjärtade
            stöd i den utredning och eventuella behandling som ska påbörjas.
            Man måste se till barnets bästa. Vi lagstiftare borde därför vara
            mer flexibla.
          </note>
          <note>
            Rätten till retroaktivt vårdbidrag har tagits bort, men vi moderater
            anser att föräldrar till funktionshindrade barn ska kunna få bidrag
            en månad retroaktivt från det att ansökan lämnas in, och därför
            har vi avsatt medel till detta, vilket framgår av vårt särskilda
            yttrande. Mänsklig omtanke måste prioriteras. Att få ta hand om
            det funktionshindrade barnet och reda ut familjens praktiska liv
            måste komma först.
          </note>
          <note type="speaker">
            Anf. 143 LUCIANO ASTUDILLO (s):
          </note>
          <note>
            Herr talman! Jag har inget yrkande utan vill säga något om två
            motioner som jag väckt på det här området, Sf214 och Sf281. Den
            ena handlar om föräldrautbildningen och den andra om hur vi med
            ekonomiska incitament ska kunna uppmuntra till ett jämnare uttag
            av föräldraledigheten.
          </note>
          <note>
            Att uttaget av föräldraledigheten är ojämnt fördelad har ju varit
            en av de huvudfrågor som har debatterats här i dag. Som det är
            i dag tar kvinnorna ut huvuddelen. Deras andel uppgår till drygt
            85 %, och kvinnorna är borta i genomsnitt omkring ett år direkt
            i anknytning till barnets födsel. Mäns föräldraledighet är däremot
            betydligt kortare och mer utspridd över barnens uppväxt.
          </note>
          <note>
            Skälen till att det ser ut så här är många. Inkomstbortfallet
            är generellt sett större för hushåll då männen är borta. Det konstaterar
            Långtidsutredningen, som tittade på det här. En annan viktig förklaringsfaktor
            är den förlegade och gammalmodiga syn på könsrollerna som än i
            dag finns.
          </note>
          <note>
            Jag tror att ett jämnare uttag i första hand skulle vara bra
            för barnen. Barnen behöver båda föräldrarna, både pappa och mamma.
            Så tidigt som möjligt behöver de den närheten. Men det skulle
            också vara bra för föräldrarna, bra för mammornas möjlighet att
            göra karriär, komma ut på arbetsmarknaden och ha en bra inkomst,
            och bra för papporna och deras relation till barnen.
          </note>
          <note>
            Jag tror att det finns flera motiv till att se över hur uttaget
            sker, och jag är därför väldigt glad över att det ska tillsättas
            en utredning på det här området. Det krävs ytterligare åtgärder
            för att förändra det ojämna uttag som i dag sker, så att vi kan
            bidra till att barnet får tillgång till bägge sina föräldrar så
            tidigt som möjligt.
          </note>
          <note>
            Den första motionen som jag väckte, Sf281, handlar just om hur
            vi med olika ekonomiska incitament kan uppmuntra till ett delat
            föräldraskap. Det är viktigt att slå fast detta. Jag tror att
            många pappor hamnar på jobb därför att familjen tjänar på det
            ekonomiskt. Jag är glad över att utredningen ska försöka hitta
            system för att komma åt detta.
          </note>
          <note>
            Den andra motionen tar upp den lite svårare processen med attityder
            och värderingar som fortfarande finns i samhället och som gör
            det så svårt att förändra det här. Trots ett väldigt generöst
            system stannar mammorna ofta hemma. Själv blev jag pappa för snart
            två år sedan, och under hela tiden innan min dotter skulle födas
            och därefter med utbildningar och informationsmöten var det väldigt
            lite av information om och uppmuntran till att vi skulle dela
            lika.
          </note>
          <note>
            Kanske är det speciellt där jag bor, i Malmö i Skåne, som man
            inte utformat någon bra pappastrategi för att uppmuntra papporna
            att vara mer närvarande från början. Mona Berglund Nilsson berättade
            om en annan verklighet, som jag inte riktigt kände igen. Jag hoppas
            att utredningen också ska se på arbetet med de långsiktiga förändringar
            som behövs i attityder och värderingar som behövs för att klara
            detta.
          </note>
          <note type="speaker">
            Anf. 144 ANNIKA QARLSSON (c) replik:
          </note>
          <note>
            Herr talman! Det är mycket intressant att höra Luciano Astudillos
            tankar och funderingar på det här området. Vi i Centerpartiet
            har en önskan om att en strategi ska upprättas just för att stötta
            kommunerna och primärvården med den här kompetensen. Precis som
            Luciano Astudillo säger varierar det mycket runtom i landet. Det
            finns ställen där man är otroligt duktiga på det här, men det
            finns också ställen där man inte alls möter de blivande föräldrarna
            i detta tidiga skede. I det skedet har man stor möjlighet att
            påverka valen framöver.
          </note>
          <note>
            Luciano Astudillo, du och jag tillhör olika partier. Jag hoppas
            att du tar med dig dessa tankar och förvissar dig om att arbetet
            pågår, så att man också initierar de här delarna.
          </note>
          <note>
            Jag skulle också gärna vilja höra lite om hur du ser på arbetsmarknadens
            villkor och hur de påverkar om man som mamma eller pappa väljer
            att stanna hemma eller ta del i arbetslivet. Jag antar att du
            har en del erfarenheter även på det området.
          </note>
          <note type="speaker">
            Anf. 145 LUCIANO ASTUDILLO (s) replik:
          </note>
          <note>
            Herr talman! Jag kan försäkra Annika Qarlsson om att många socialdemokrater
            är angelägna om att få till en förändring på det här området.
            Om det behöver vi inte orda så mycket. Jag tror att det behövs
            en helhetsöversyn, och därför är jag så glad över att utredningen
            ska tillsättas, så att man ser över föräldraförsäkringen för att
            uppmuntra båda föräldrarna att vara hemma med barnet så tidigt
            som möjligt.
          </note>
          <note>
            Vad gäller erfarenheter från arbetsmarknaden är jag i en speciell
            situation i och med att jag sitter i riksdagen. Det är ju inte
            en normal arbetsmarknad.
          </note>
          <note>
            Man kan i och för sig konstatera det som också många utredningar
            pekar på, nämligen att inkomstklyftorna börjar just vid den tid
            då barnet föds. Det är då männen gör lönekarriär och ökar sina
            löner mest, och det är då kvinnorna börjar halka efter. Det är
            klart att situationen på arbetsmarknaden är viktig också. Det
            är positivt att Berit Andnor var mycket tydlig om att arbetsmarknadens
            parter har ett viktigt ansvar här. Det är bra, för vi lagstiftare
            måste sätta press på arbetsmarknadens parter, så att de tar sitt
            ansvar.
          </note>
          <note type="speaker">
            Anf. 146 ANNIKA QARLSSON (c) replik:
          </note>
          <note>
            Herr talman! Om jag förstår dig rätt, Luciano Astudillo, så förordar
            du inte kvotering.
          </note>
          <note>
            Jag vill trycka på en ytterligare sak som jag vill att ni ska
            ta med er in i arbetet. Du var inne på att arbetsmarknadens parter
            har ett ansvar. Man kan se att det finns tydliga krav på mannen
            om att han ska gå upp i tid och ägna mer kraft åt arbetet. På
            samma sätt diskrimineras kvinnan redan under graviditeten men
            också under föräldraledigheten. I det arbetet är det viktigt att
            man får med sig arbetsmarknadens parter.
          </note>
          <note>
            Jag hoppas att man tar initiativ i de här frågorna, så att det
            tydligt framgår. Jag vet att det kanske inte är så lätt för dig
            att göra det. Berit var ju öppen även för detta. Jag hoppas att
            det kommer sådana initiativ.
          </note>
          <note type="speaker">
            Anf. 147 LUCIANO ASTUDILLO (s) replik:
          </note>
          <note>
            Herr talman! Jag sitter i arbetsmarknadsutskottet, och vi har
            där under hösten haft ett seminarium om löneskillnader där just
            föräldraledighetsfrågan diskuterades väldigt mycket. Visst kan
            man ta initiativ på olika sätt för att sätta press på arbetsgivare
            och fackföreningar, alltså arbetsmarknadens parter.
          </note>
          <note>
            Jag tror att det är farligt att låsa fast sig vid en bestämd
            lösning och till exempel avvisa individualisering fullt ut redan
            nu, när vi ska tillsätta en utredning. I och för sig tror jag
            att kvotering i dagsläget är helt omöjlig. Opinionsundersökningar
            från den senaste tiden pekar på att det skulle vara helt fel väg
            att gå. Men vi måste hitta sätt att uppmuntra ett mer delat föräldraskap
            från början.
          </note>
          <note>
            Det är bra för barnen att ha båda föräldrarna närvarande tidigt.
            Det är också bra för oss föräldrar att ha sådan närhet till våra
            barn. Det ska inte bara vara en kvinnlig rättighet. Det ska också
            vara vår rättighet som män att få ha den närheten till våra barn,
            för det är en helt underbar period i livet. Det utvecklar också
            andra delar av ens personlighet, måste jag säga.
          </note>
          <note>
            Dessutom är det bra för tillväxten. Jag är också helt övertygad
            om att det kommer att hjälpa oss att få bukt med ohälsoproblemen.
            Därför är det mycket bra att den här utredningen kommer till stånd.
            Jag hoppas att den kommer med många positiva förslag.
          </note>
          <note>
            9 § Allmän miljö- och naturvård
          </note>
          <note type="speaker">
            Anf. 148 CARINA OHLSSON (s):
          </note>
          <note>
            Herr talman! Nu ska vi debattera miljö- och jordbruksutskottets
            betänkande 1. Där behandlas förslag i budgetpropositionen för
            år 2004 om anslag inom utgiftsområde 20 Allmän miljö- och naturvård
            samt 24 motionsyrkanden.
          </note>
          <note>
            Riksdagen fastställde den 19 november utgiftsramen till 3 770
            566 000 kr i enlighet med finansutskottets förslag. Den totala
            resursförstärkningen inom utgiftsområdet uppgår till 400 miljoner
            kronor år 2004 om man jämför med 2003 års utgiftsnivå.
          </note>
          <note>
            Det övergripande målet för miljöpolitiken är att till nästa generation
            kunna lämna över ett samhälle där de stora miljöproblemen i Sverige
            är lösta. Genom en ambitiös och pådrivande miljöpolitik ska Sverige
            aktivt bidra till en ekonomiskt, socialt och miljömässigt hållbar
            utveckling, såväl nationellt som globalt. Miljöpolitiken är en
            viktig del i vår politik för hållbar utveckling. Arbetet med de
            av riksdagen antagna 15 miljökvalitetsmålen utgör grunden för
            den nationella miljöpolitiken och anger vilket tillstånd som ska
            uppnås i ett generationsperspektiv. Miljömålsarbetet, med dess
            systematik, delmål, vägledande åtgärdsstrategier och regelbunden
            utvärdering, skapar stabilitet samtidigt som det stimulerar till
            en pådrivande förnyelse av miljöpolitiken. Målet är ett ekologiskt
            hållbart Sverige, men för att uppnå flera av de nationella miljökvalitetsmålen
            krävs internationella insatser.
          </note>
          <note>
            Omsorgen om naturen och miljön och vetskapen om deras betydelse
            för folkhälsan är en förutsättning för vår välfärd, vårt långsiktiga
            välstånd och en viktig drivkraft för den tillväxt som sker inom
            ramen för en hållbar samhällsutveckling.
          </note>
          <note>
            En rik natur är en viktig del av vår välfärd. Ett aktivt friluftsliv,
            rekreation och naturupplevelser kan motverka stress och utbrändhet
            och bidra till ökad folkhälsa och livskvalitet. Det är ett viktigt
            skäl till att skyddet av den biologiska mångfalden är en av hörnstenarna
            i regeringens miljöpolitik. Den förnyade naturvårds- och friluftspolitiken
            sätter fokus på människan och på naturens sociala värde. Det är
            därför som en programsatsning på kommunal naturvård och den tätortsnära
            naturen inleds.
          </note>
          <note>
            Herr talman! I utgiftsområdet ingår politikområdet Miljöpolitik
            och en del av politikområdet Forskningspolitik. Regeringens samordning
            av miljöpolitiken och ekologiskt hållbar utveckling har sin utgångspunkt
            i detta utgiftsområde, samtidigt som åtgärder för en god miljö
            i stor utsträckning också finansieras inom ramen för andra utgiftsområden.
            Politikområdet omfattar frågor rörande naturvård och biologisk
            mångfald, vatten- och luftvård, sanering och efterbehandling av
            förorenade områden, avfall, bilavgaser, miljöskydd, miljöövervakning,
            miljöforskning, kemikaliekontroll, strålskydd och säkerhetsfrågor
            kopplade till kärnkraften, meteorologi, hydrologi och oceanografi
            samt internationellt miljösamarbete.
          </note>
          <note>
            Verksamheten innefattar också många olika myndigheter, bland
            andra Naturvårdsverket, Kemikalieinspektionen, Statens strålskyddsinstitut,
            Statens kärnkraftsinspektion, Sveriges meteorologiska och hydrologiska
            institut och Statens institut för ekologisk hållbarhet med flera.
          </note>
          <note>
            Herr talman! I betänkandet tillstyrker utskottet regeringens
            förslag om medelsanvisning, och utskottet ställer sig bakom de
            bedömningar som regeringen har redovisat. Motionerna avstyrks.
            I betänkandet finns också en reservation och fem särskilda yttranden.
          </note>
          <note type="speaker">
            Anf. 149 LARS LINDBLAD (m):
          </note>
          <note>
            Herr talman! Det grundläggande syftet med miljöpolitik är att
            ställa om konsumtions- och produktionsmönster i en för samhället
            gynnsammare riktning. För att vara framgångsrik måste miljöpolitiken
            ha fördelningseffekter, i bemärkelsen att konsumtion och produktion
            måste förändras. Miljöpolitikens kostnader och intäkter kan dock
            fördelas över befolkningen, företag och regioner på ett sätt som
            kan stå i konflikt med andra politiska mål.
          </note>
          <note>
            Om man vill kombinera ett mål om jämn inkomstfördelning med miljöpolitiska
            ambitioner, att Sverige ska vara ett föregångsland, ställer detta
            avsevärda krav på kompenserande åtgärder för låginkomstgrupper.
            Skatteväxling i klimatpolitiken höjd koldioxidskatt, lägre moms
            är ett exempel på en miljöpolitisk åtgärd som drabbar låginkomsttagare
            hårdare än höginkomsttagare, räknat i procent av inkomsten. Vill
            man dessutom kombinera regionalpolitiska mål som regional balans
            med miljöpolitiska ambitioner ställer detta avsevärda krav på
            regionalpolitiken. Glesbygdsborna belastas i allmänhet hårdare
            än tätortsbor av miljöpolitikens kostnader.
          </note>
          <note>
            Varje miljöpolitiskt beslut har konsekvenser för hushåll, företag
            och miljön. För att kunna hushålla med våra miljöresurser och
            finansiella resurser på bästa sätt är det av stor vikt att konsekvensbeskrivningar
            används som beslutsstöd. Sådana konsekvensbeskrivningar måste
            göras innan definitiva beslut fattas.
          </note>
          <note>
            Nästan så här, inte riktigt men nästan, skulle jag ha kunnat
            inleda en debatt. Men det är inte mina egna ord. Det är citerat
            från den statliga Långtidsutredningen, som publicerade sin första
            bilaga den 29 januari i år Fördelningseffekter av miljöpolitik
            . En av de ansvariga för rapporten är den nuvarande socialdemokratiske
            riksdagsledamoten och professorn Sören Wibe.
          </note>
          <note>
            Jag kan verkligen rekommendera kammarens ledamöter och andra
            miljöintresserade att läsa rapporten. Den slår fast att vi i dag
            inte vet särskilt mycket om hur miljöpolitikens intäkter och kostnader
            fördelas, och den gör ett försök att sammanställa en del av de
            nyare studier som finns. En slutsats är att miljöpolitikens kostnader
            oftare fördelas regressivt än progressivt, det vill säga att åtgärderna
            drabbar låginkomsttagare hårdare än höginkomsttagare. Men intäkterna
            av miljöpolitiken, det vill säga en bättre miljökvalitet, gynnar
            båda grupperna.
          </note>
          <note>
            Jag tror nog att vi alla blir bekymrade när vi hör detta. Behovet
            av att utforma en smartare miljöpolitik borde efterfrågas, en
            miljöpolitik som inte får denna typ av snedvridande fördelningseffekter.
          </note>
          <note>
            Några svar har faktiskt rapporten på vad man kan göra. Förvånande
            för många tror jag är att man nämner gratis utdelning av utsläppsrätter.
            Att EU valde detta system framför en auktionering inom ramen för
            det nya systemet för handel med utsläppsrätter för koldioxid har
            i den svenska debatten blivit kraftigt ifrågasatt. Den svenska
            regeringen drev auktioneringen till exempel i förhandlingarna
            i Bryssel. Ett annat exempel som Långtidsutredningen nämner är
            nedsättningsregler inom energibeskattningen.
          </note>
          <note>
            Den fråga som reses av Långtidsutredningen är: Hur väl stämmer
            den svenska miljöpolitiken med den av Sverige ratificerade Riodeklarationen?
            Jag kanske upplevs som något tjatig av mina kolleger, men nästan
            varje gång jag har deltagit i miljödebatten i denna kammare har
            jag efterlyst en tydligare koppling till Rio. Hållbar miljöutveckling
            måste gå hand i hand med ekonomisk och social utveckling. Som
            jag uppfattar Wibe &amp; Co. är den svenska miljöpolitiken inte särskilt
            socialt hållbar. Slutsatsen är att låginkomsttagare och människor
            i glesbygden drabbas hårdare än höginkomsttagare och stadsbor
            av miljöpolitiken. Jag efterlyser en mera kostnadseffektiv och
            som sagt smartare miljöpolitik. Dessutom instämmer jag i utredningens
            krav på tydligare konsekvensanalyser av de förslag som läggs fram
            för riksdagen. Alltför ofta har vi ingen aning om hur nya miljöförslag
            slår mot människorna utanför Riksdagshuset.
          </note>
          <note>
            Herr talman! Den uppmärksamme upptäcker ganska snabbt, om man
            öppnar det nu aktuella betänkandet, att vi moderater inte har
            någon reservation. Det beror på att våra förslag till budgetramar
            förlorade i kammarens beslut om ramarna. Däremot har vi ett särskilt
            yttrande som beskriver vårt budgetalternativ.
          </note>
          <note>
            Vår idé är att skapa mer ekonomiskt utrymme för enskilda. Därför
            tvingas vi att hushålla mer med medborgarnas skattepengar än något
            annat parti i kammaren. Och det syns i detta betänkande. Jag är
            rätt övertygad om att de besparingar som vi gjort här inte får
            särskilt stora negativa konsekvenser ute i verkligheten.
          </note>
          <note>
            Jag ska ta ett exempel. Vi har en lägre nivå på kontot Åtgärder
            för biologisk mångfald. Detta konto används huvudsakligen till
            markinköp för naturvårdsändamål, medan medel för skötsel av marken
            är väsentligt mindre. Därmed upprepas misstaget från 1980-talet
            då tillräckliga medel för att sköta naturvårdsmark inte anslogs.
            Vi är kritiska till omfattningen av de statliga markköpen, som
            med ett annat begrepp skulle kunna kallas för marksocialisering.
            Vi är också kritiska till omfattningen av de stora markavsättningar
            som nu görs där ägandet inte övergår till staten. Avsättningarnas
            påverkan på till exempel virkesförsörjningen bör analyseras närmare.
            Det finns tydliga spår av att virkesbalansen är rubbad. Vi förbrukar
            mer skog än vad vi kan avverka. En miljon hektar undantagen skogsmark
            spelar en stor roll i detta sammanhang.
          </note>
          <note>
            Vi föreslår också att en miljöfond inrättas i slutet av mandatperioden.
            Denna ska tillföras 1 miljard kronor och vara öppen för donationer.
            Medlen från fonden ska bland annat användas för att bekosta skötseln
            av naturvården. På det sättet vill vi höja kvaliteten på den mark
            som redan är avsatt.
          </note>
          <note>
            Herr talman! Jag ber att få hänvisa till vårt särskilda yttrande
            i betänkandet.
          </note>
          <note type="speaker">
            Anf. 150 SVERKER THORÉN (fp):
          </note>
          <note>
            Herr talman! Miljöarbetet har tappat fart. Vi är inne i ett slags
            vänteläge, där tempo och färdriktning känns osäkra. Statsminister
            Göran Persson har i regeringsförklaringarna åren 2001 och 2002
            deklarerat att Sverige ska gå i spetsen för en hållbar utveckling
            . I årets regeringsförklaring var budskapet något nedtonat.
          </note>
          <note>
            Miljörörelsen är kritisk till den politiska styrningen. Det saknas
            politiskt mod att genomföra smärtsamma men nödvändiga beslut,
            det saknas en miljörevision som liksom riksrevisionen kontrollerar
            att myndigheterna uppfyller sina plikter vad gäller miljömålen.
            Regeringen brister i tydlighet och långsiktighet vilket gör det
            svårt för hushåll och industri att veta vad som verkligen gäller
            för framtiden och våga satsa på miljövänligare alternativ.
          </note>
          <note>
            Svenskt Näringsliv tycker att den ekonomiska aspekten av hållbar
            utveckling ... får för lite uppmärksamhet och att industrin bjuds
            in för sent i förhandlingar inför viktiga miljöbeslut.
          </note>
          <note>
            Herr talman! Det är inte ett pressmeddelande från Folkpartiet
            liberalerna eller något av mina tidigare anföranden jag citerar
            här i inledningen. Det är ordagranna citat från tidskriften Från
            Riksdag &amp; Departement nr 37 som kom den 1 december i år. I en
            tiosidig artikel granskas läget i dag för arbetet med hållbar
            utveckling, och den sammanfattande inledningen kröns av rubriken
            Miljöarbetet trampar vatten. På punkt efter punkt bekräftar tunga
            aktörers inlägg det akuta behovet av den hållbarhetskommission
            som Folkpartiet har föreslagit.
          </note>
          <note>
            Hållbar utveckling måste bli mer än ord! Framtidens stora miljöutmaningar
            måste hanteras med nya strategier. Vi kan inte längre använda
            gamla tiders organisation, regelverk och styrmedel för att hantera
            och stimulera den utveckling som krävs.
          </note>
          <note>
            Folkpartiet liberalerna har därför föreslagit att en hållbarhetskommission
            tillsätts med uppgift att se över vilka effektiviseringar och
            moderniseringar av samhällets regelverk, styrmedel och upplysningsverksamhet
            som behöver göras, för att se till att inte samhället motverkar
            goda initiativ från individer och företag. Vi vill att en expertkommission
            tillkallas för att analysera de grundläggande frågorna om hur
            hindren för en hållbar samhällsutveckling kan undanröjas och hur
            konflikterna mellan miljömål och andra samhällsmål kan lösas på
            ett bättre sätt än i dag. För att miljöpolitiken ska vara genomförbar
            måste den ha folklig uppslutning, finna och åtgärda systemfel
            och diskutera i mycket långsiktiga perspektiv. Det är för att
            åstadkomma detta som Folkpartiet driver frågan om en hållbarhetskommission.
          </note>
          <note>
            Under det år som har gått sedan vi först presenterade förslaget
            har vi gång på gång fått bekräftat att detta är vad som behövs.
            Vi har kommit till vägs ände. För att bryta den pågående negativa
            trenden räcker det inte med att lappa och laga i nuvarande system.
            Havsmiljökommissionen sade det, Nationalkommittén för Agenda 21
            och Habitat sade samma sak i sitt betänkande, och det är också
            vad vi får höra vid besök på myndigheter, företag och hos enskilda
            människor. Vårt förslag om en hållbarhetskommission stöds även
            av Centern, Kristdemokraterna och Miljöpartiet. Det är dags att
            sluta trampa vatten och i stället finna de systemfel som motverkar
            hållbar utveckling för att kunna gå vidare.
          </note>
          <note>
            Herr talman! I lördags morse avseglade en fruktad, rostig oljetanker
            återigen från Lettland med samma rutt som tankern Prestige, som
            förra året bröts sönder vid Spaniens kust. I torsdags svarade
            statsministern på min direkta fråga att han inte kunde utlova
            kraftfullt arbete för att Sverige ska få Europeiska sjösäkerhetsbyrån
            förlagd i Sverige vid Östersjön ett av världens mest hotade hav.
            Detta sade han trots stöd från såväl näring som fack och statliga
            myndigheter. Den 12 november kunde man i Ny Teknik läsa att Räddningsverket
            föreslår en bantning av skyddet mot oljebälten som är på väg mot
            stränderna. Antalet oljeskyddsförråd, med utrustning och personal
            som kan oljebekämpning, ska minskas!
          </note>
          <note>
            Folkpartiet liberalerna har i riksdagen lagt fram förslag efter
            förslag för att möta det växande hotet mot Östersjön. På havets
            botten utanför Galiciens kust ligger fortfarande oljeskorven Prestige
            och läcker ut det sista av sin last. Här i Östersjön närmar sig
            ännu en vinter med oljelaster i undermåliga fartyg. Personal på
            Räddningsverket tvekar inte en sekund om risken för olyckor. Vi
            säger inte om längre, vi säger när, säger Margaretha Ericsson
            i den artikel jag nyss hänvisade till.
          </note>
          <note>
            Herr talman! Förra gången jag stod i denna talarstol hade jag
            ett brev i min hand. 7 st 50 000-tonnare passerar varje dag Ölands
            södra udde, det vill säga 350 000 ton per dygn skrev Ölands turistförening,
            200 företagare i samverkan, i ett brev daterat den 4 mars. Adressaten
            var Miljödepartementet. En oljekatastrof skulle slå sönder stora
            delar av Ölands största näring, fortsatte ÖTF och krävde besked
            av regeringen om vad som görs i ärendet. Vi kräver handling och
            inte enbart innehållslösa ord avslutade man. I det svar som nu
            levererats sju månader senare får turistföreningen veta att det
            är många departement och verk som berörs, att det trettioåriga
            arbetet inom Helsingforskonventionen fortsätter och att en total
            kapacitet på 5 000 ton per utsläppstillfälle finns. Dessutom får
            man förstås också veta att ett inriktningsdokument för det framtida
            arbetet med oljeskyddet har tagits fram. Man uppmanas vidare att
            ta kontakt med de många olika departement och verk som berörs
            för vidare information.
          </note>
          <note>
            Den häpnadsväckande politiska passiviteten på havsmiljöområdet
            måste nu brytas och arbetet intensifieras i riksdag, EU-parlament
            och FN. Många av de förslag som Folkpartiet har lagt fram återfinns
            i Havsmiljökommissionens förslag. Flera andra partier här i kammaren
            har tillsammans med Folkpartiet tryckt på om en mer aktiv politik.
            När får de 200 företagarna i Ölands turistförening ett mer hoppingivande
            svar? När sjösätts de mest akuta delarna i en marin strategi?
            När får vi höra statsministern och övriga ministrar med verklig
            kraft markera mot rysk oljeexport i undermåligt tonnage och i
            EU agera för att använda de påtryckningsmöjligheter som faktiskt
            finns?
          </note>
          <note>
            Vi har under året sett människor gå man ur huse och protestera
            mot nedläggningar av sjukhus. När den icke existerande beredskapen
            att möta en oljekatastrof i Östersjön står klar för människor
            längs östkusten kan vi få se samma sak.
          </note>
          <note>
            Herr talman! En rejäl förändring av dagens politik krävs på område
            efter område. Folkpartiet liberalerna har visat detta på områden
            som skola, vård, integration och rättsväsende.
          </note>
          <note>
            Jag har här velat belysa att förändring krävs även på miljöområdet
            och vad som skulle ske om Folkpartiet fick genomföra sin politik
            dels genom vårt förslag om en hållbarhetskommission som rör helheten,
            dels genom ett akut viktigt område havsmiljöpolitiken.
          </note>
          <note type="speaker">
            Anf. 151 SVEN GUNNAR PERSSON (kd):
          </note>
          <note>
            Herr talman! Jag vill tacka Sverker Thorén för hans mycket kunniga
            och engagerade inlägg. Jag delar i allt väsentligt de åsikter
            som han framförde i inlägget. Jag vill också inledningsvis yrka
            bifall till samtliga reservationer som finns bifogade till detta
            betänkande. Det är nämligen bara en, och den kommer från Kristdemokraterna.
            När det gäller budgetens anslag hänvisar jag till det särskilda
            yttrande som finns bifogat betänkandet.
          </note>
          <note>
            I reservationen pekar vi på nödvändigheten av att den miljörelaterade
            forskningen också ska ha långsiktiga villkor med rejäla basanslag.
            Jag anser att det är ett problem att en så stor andel av universitetens
            miljöforskning i dag måste finansieras av externa medel som söks
            mer projektvis från exempelvis Naturvårdsverket, Formas och Vetenskapsrådet.
            Det är bra forskning det görs mycket bra men de långsiktiga, grundläggande
            forskningsanslagen behövs också. Det är nämligen fel att betrakta
            miljömålen och forskning och utveckling av arbetet för att tillämpa
            och implementera dem som projekt. De bör omfattas av fortgående
            och långsiktig forskning.
          </note>
          <note>
            Herr talman! Frågan om miljöforskningens långsiktiga finansiering
            får vi säkert anledning att återkomma till i samband med att forskningspropositionen
            kommer. Så skulle säkert Alf Eriksson ha sagt om han hade replikerat
            på min reservation. Utskottsmajoriteten skriver vackert i denna
            del om att man delar Kristdemokraternas uppfattning om att även
            långsiktig forskning kan få en stabil finansiering. Dock vill
            man inte kosta på sig någon tydlig signal till regeringen i dess
            arbete med forskningspropositionen i förberedelserna med den,
            vilket jag djupt beklagar.
          </note>
          <note>
            Herr talman! Det finns ofta en samstämmighet mellan riksdagens
            partier om vikten av att nå miljökvalitetsmålen även om det kan
            det skilja i nyanser när det gäller vilka mål som betonas vid
            olika tider och de vägar som anses mest framkomliga för att nå
            målen.
          </note>
          <note>
            Trots att det finns en gemensam grundsyn om vadan och varthän
            är det oppositionens skyldighet att peka på områden där regeringen
            och riksdagsmajoriteten enligt vår bedömning gör felaktiga prioriteringar
            eller uppvisar bristande förmåga. Också på miljöområdet är förbättringspotentialen
            avsevärd om man ser till vad de ansvariga partierna presterar.
          </note>
          <note>
            Miljömålsrådet lämnar en årlig rapport med uppföljning av hur
            det går med uppfyllelsen av de miljökvalitetsmål som riksdagen
            har beslutat om. Även om det finns flera ljusglimtar är det totalt
            sett stora utmaningar som ligger framför oss. Årets redovisning
            visar att alla miljökvalitetsmål och vissa delmål bedöms bli svåra
            att nå, som det står i utskottsbetänkandet, även om ytterligare
            åtgärder vidtas. För flertalet delmål är bedömningen att delmålen
            går att nå förutsatt att beslut om nya åtgärder eller förändrade
            styrmedel fattas. Svårast att nå inom respektive tidsram är målen
            Begränsad klimatpåverkan, Giftfri miljö, Ingen övergödning och
            Levande skogar.
          </note>
          <note>
            Herr talman! I Kristdemokraternas budgetalternativ har vi koncentrerat
            oss på att skapa möjligheter till förbättringar på flera av de
            områden där målen sägs vara svåra att nå. Framför allt gäller
            det klimatfrågan och åtgärder för att sanera områden som är förorenade
            av olika miljögifter. Den intresserade läsaren kastar sig naturligtvis
            över utskottets betänkande där ett samlat grepp på miljöpolitiken
            ska tas för att få svar på frågan: Vad vill Socialdemokraterna
            med stödpartier på de områden som särskilt pekats ut av Miljömålsrådet
            som angelägna att göra satsningar på och där mer behöver göras?
          </note>
          <note>
            Snabbt bläddrar man då till s. 18 i betänkandet och läser: Utskottet
            konstaterar att för att nå det långsiktiga svenska klimatmålet
            till 2050 behövs ett omfattande och långsiktigt omställningsarbete
            med ytterligare insatser och internationell samverkan. Jaha, då
            letar vi vidare efter något som kan tyda på att man menar allvar
            och går till rutan med utskottets förslag och finner att utskottet
            inte har någon erinran mot inriktningen av regeringens politik
            och avstyrker därmed motionsyrkanden om att anslå medel på nya
            anslag.
          </note>
          <note>
            Går man då till anslaget för stöd till klimatinvesteringar, som
            ju borde ha en central betydelse för att vidta de kraftfulla åtgärder
            som Miljömålsrådet efterlyser, blir man klart konfunderad. Det
            är en minskning med 60 miljoner kronor för 2004 och minus 300
            miljoner kronor för de kommande två åren. Anslaget tas bort, förs
            inte upp. Det är bara att konstatera att Socialdemokraternas politik
            inte hänger ihop med högtidstalens utfästelser. Hur Miljöpartiet
            och Vänsterpartiet dessutom kan stå bakom denna politik är för
            mig en gåta.
          </note>
          <note>
            På samma sätt förhåller det sig, herr talman, när det gäller
            miljömålet Giftfri miljö. Här läser vi på s. 20 i betänkandet:
            Utskottet instämmer i att om miljökvalitetsmålet skall kunna nås
            måste antalet åtgärder som genomförs öka i såväl statlig som privat
            regi. I vårpropositionen gjordes en rejäl minskning av anslaget
            till sanering och återställande av förorenade områden. I det nu
            aktuella budgetbetänkandet kvarstår denna besparing. Inte heller
            på detta för framtiden så viktiga område hänger Socialdemokraternas
            politik ihop.
          </note>
          <note>
            Levande skogar är ett annat miljökvalitetsmål som behöver särskilda
            insatser. Här står det i betänkandet på s. 23: Rådgivning till
            och kunskapsuppbyggnad hos skogsägarna är ett viktigt medel för
            att påverka måluppfyllelsen.
          </note>
          <note>
            Så sent som i tisdags var Skogsstyrelsens generaldirektör på
            besök i utskottet. Han berättade att skogsvårdsorganisationen
            ska ta bort ca 50 tjänster det kommande året och att det framgångsrika
            rådgivningsprojektet Grönare skog inte kan förlängas på grund
            av bristande resurser någonting som också regeringens utredare
            Per Wramner har beklagat i sin utredning.
          </note>
          <note>
            Herr talman! Inte heller på detta område stämmer Socialdemokraternas
            praktiska politik med de höga målsättningar som man bekänner sig
            till.
          </note>
          <note>
            Kristdemokraternas miljöpolitik grundar sig på förvaltarskapsprincipen.
            Var och en av oss har ett ansvar att förvalta jordens resurser
            på ett ekologiskt riktigt sätt. Vi är alla beroende av en god
            miljö för att få tillgång till frisk luft, rent vatten och hälsosamma
            livsmedel. Med dessa utgångspunkter vill vi, herr talman, fortsätta
            att vara pådrivande i miljöpolitiken. När det gäller vårt budgetförslag
            för 2004 innebär det bland annat att vi föreslår ökade anslag
            till sanering av förorenade områden, klimatinvesteringar samt
            skogsmarkskalkning.
          </note>
          <note type="speaker">
            Anf. 152 JAN ANDERSSON (c):
          </note>
          <note>
            Herr talman! Vi debatterar nu ett område som har stor vikt både
            på kort och på lång sikt. På kort sikt handlar det om vilken livsmiljö
            vi som lever i dag ska ha att tillgå. På lång sikt handlar det
            om i vilket skick vi vill lämna över jordklotet till våra barn
            och barnbarn och kommande generationer.
          </note>
          <note>
            På några viktiga punkter skiljer sig Centerpartiets politik från
            majoritetens. Framför allt kan man säga att linjen är att vi sätter
            betydligt större tilltro till det civila samhällets förmåga och
            vilja att bidra till miljö- och naturvården. Det syns till exempel
            i anslaget för ideella organisationer verksamma på detta område.
            Det syns alldeles extra tydligt i det största anslaget för det
            här utgiftsområdet, nämligen det anslag som behandlar bevarandet
            av den biologiska mångfalden.
          </note>
          <note>
            Om jag går tillbaka till inledningen, handlar det när det gäller
            den biologiska mångfalden om vilket klot vi ska lämna över. Då
            är frågan: Hur ska vi uppnå detta, att lämna över ett klot där
            vi har kvar de arter som vi övertog? Centerpartiet har en idé
            om hur vi ska uppnå det här. När man läser regeringens och majoritetens
            idé om hur detta ska uppnås står det närmast skrivet i sten att
            det ska uppnås genom att man förstatligar mark.
          </note>
          <note>
            Jag tycker att det är ytterligt viktigt att vi är tydliga om
            att det finns ett samhällsansvar för att bevara de skyddsvärda
            områdena. Jag anser dock att det kan göras på ett mycket bra sätt
            genom att vi tecknar civilrättsliga avtal mellan samhället, staten,
            och den enskilde ägaren ett avtal som gör att den enskilde ägaren
            får betalt för att producera naturvärden och därmed inte behöver
            bry sig om att få ut värdet till exempel via att hugga ned skog.
          </note>
          <note>
            Jag hade för några veckor sedan ett samtal med en kvinna någonstans
            i Norrland som var berörd av ett framtida reservat. Jag vet inte
            riktigt varifrån hon ringde eller vem hon var. Hon var så rädd
            för detta att hon inte vågade tala om vare sig varifrån hon kom
            eller vad hon hette. Med Centerpartiets modell hade vi inte behövt
            ha den här rädslan ute bland folk.
          </note>
          <note>
            Jag tycker att man ska sätta den stora satsningen i pengar för
            inköp av mark i samband med det som Sven Gunnar var inne på, där
            man minskar rådgivningsinsatserna till det reguljära skogsbruket.
          </note>
          <note>
            Jag kan bara konstatera att Socialdemokraternas betalning till
            Miljöpartiet för statsministerposten svider, såväl för skogsvårdsorganisationen
            som för enskilda skogsägare.
          </note>
          <note>
            Jag går över till ett annat viktigt område, nämligen sanering
            av förorenad mark. Jag tycker att majoriteten tar till för lite
            pengar. Man kommer inte att kunna uppnå de mål vi har ställt upp
            för att sanera förorenad mark. Vi fyller på med ytterligare 120
            miljoner för att man ska kunna nå målet.
          </note>
          <note>
            Avslutningsvis vill jag återgå till klotet som helhet. Vi har
            i vår idé om budget lagt en grundplåt till en miljöfond för kostnadseffektiva
            investeringar, som kanske kan röra sig om andra sidan Östersjön.
            Vi har också tittat på klotet mer som helhet och sagt att vi vill
            avsätta miljöbistånd motsvarande 200 miljoner för detta år. Det
            gör att man i länder som inte klarar att fixa en hållbar utveckling
            på egen hand kan få stöd från oss.
          </note>
          <note>
            Centerpartiet har en större tilltro till underifrånperspektiv
            och det civila samhällets bidrag i miljö- och naturvården.
          </note>
          <note type="speaker">
            Anf. 153 GUNNAR GOUDE (mp):
          </note>
          <note>
            Herr talman! Jag ska försöka ge Miljöpartiets syn på det här
            betänkandet.
          </note>
          <note>
            Jag blev lite förskräckt när jag hörde Moderaternas företrädare
            i miljöfrågorna. Han ägnade huvuddelen av tiden åt att tala om
            vad man inte ville göra och sedan lite grann om vilka skadeeffekter
            miljöarbetet kan ha på andra områden.
          </note>
          <note>
            I övrigt kan jag hålla med om mycket av det som har sagts från
            Folkpartiet, Centern och Kristdemokraterna när det gäller behovet.
            Man önskar mer resurser. Jag kan säga att det önskar vi också.
            Jag tror att de andra som står bakom propositionen, Vänstern och
            regeringen, också önskar det.
          </note>
          <note>
            Det är alltså en proposition som läggs i ett läge som är ekonomiskt
            kärvt. Det bör man ha i minnet. Utrymmet för nya reformer var
            i år inte särskilt stort.
          </note>
          <note>
            Jag vill gärna se det här i skenet av den deklaration från regeringen
            som har gjorts tidigare, att vi strävar mot ett ekologiskt, långsiktigt
            hållbart samhälle. I själva verket handlar det om en sorts skuldsedel,
            där man har utlovat och utlovar så även i betänkandet att betala
            tillbaka den miljöskuld som vi har till nästa generation. Vi ska
            alltså inom en generation åstadkomma en förbättrad miljö så att
            vi kan lämna över vårt samhälle till den nya generationen utan
            miljöskulder. Det är i varje fall en förhoppning, och den preciseras
            också i de miljömål som vi har.
          </note>
          <note>
            Ingen har uttryckt sin glädje över att vi har miljömålen, så
            det kan jag göra. Det är en väldig fördel att vi i propositionen
            och betänkandet så tydligt har gått igenom de olika områden där
            miljöarbete krävs. Det finns 15 olika områden med utsatta delmål.
            Delmålen har dessutom ett tidsperspektiv, 2010. Det är alltså
            ett kortare perspektiv.
          </note>
          <note>
            Det är bra preciseringar av vad vi vill nå. Och det medför den
            stora fördelen att vi, när vi står här och talar om detta i dag,
            hela tiden kan relatera det pågående arbetet till målen. Som flera
            har konstaterat är det inte glädjande på alla punkter. Vi ligger
            efter till exempel när det gäller biologisk mångfald och frågan
            om hanteringen av skog. Vi måste öka takten. Men då vet vi det
            och försöker öka takten. Det är bra.
          </note>
          <note>
            En ekologiskt långsiktigt hållbar utveckling handlar om att behålla
            ekologiska system. Det handlar om den biologiska mångfald som
            finns inom en ekologi en ekologi är de arter som finns inom ett
            visst naturområde och deras samspel sinsemellan och om de kemisk-fysiska
            betingelserna. Nedsmutsningen av det här området är alltså också
            en skada som inte kan accepteras om det ska vara långsiktigt hållbart.
          </note>
          <note>
            Jag tänker inte gå in på alla de miljökvalitetsmål och delmål
            som vi har utan i stället gå direkt på budgeten och säga något
            kort om den, eftersom det är den som det handlar om. Vi ser att
            den är uppdelad i tre viktiga delar det gäller alltså satsningen
            på arbetet nu. Det är de tre viktiga delar som behöver fungera
            parallellt för att det här ska gå att genomföra.
          </note>
          <note>
            Först gäller det naturligtvis att veta vad det är man ska göra.
            Hur ser läget ut? Man måste få beskrivningar av olika biotoper,
            naturtyper, havet, luften och så vidare. Det är en forskningsuppgift.
            Man klarar inte det här utan att ha bra forskning, både kortsiktig
            och långsiktig. Vi behöver också ha myndigheter som samordnar
            och organiserar det miljöarbete som finns ute i kommuner, landsting,
            länsstyrelser och inte minst hos allmänheten. Alla människor måste
            delta i arbetet för en bättre miljö. Och vi behöver, förutom detta,
            naturligtvis ett bra regelverk och lagverk och kontrollsystem,
            som ser till att man följer de regler och lagar som finns.
          </note>
          <note>
            I den här delen av budgeten satsas det 297 miljoner på forskning,
            på Formas, det särskilda miljöforskningsrådet. Det är alldeles
            utmärkt. Det är ett nytt råd som redan har visat ordentlig handlingskraft
            när det gäller att ta itu med forskningen på det här området,
            även den långsiktiga forskningen.
          </note>
          <note>
            Det handlar om den samordnande uppgiften, som Naturvårdsverket
            har, som hela tiden har ökat i omfattning. Det var inte länge
            sedan vi hade kretsloppspropositionen här. Vi vet att Naturvårdsverket
            fick i uppgift att organisera avfallshanteringen i landet, samordna
            den och komma med förslag om en långsiktig hantering av avfallet.
          </note>
          <note>
            Vi har en rad myndigheter och institutioner som direkt fokuserar
            på nedsmutsningen och kontrollen av den. Det är Kemikalieinspektionen,
            Strålskyddsinstitutet, Statens kärnkraftinspektion och så vidare.
            Var och en disponerar anslag i storleken 100 miljoner kronor.
            De är väl etablerade och har hög standard också internationellt
            sett.
          </note>
          <note>
            Vi tycker naturligtvis från Miljöpartiets sida att det inte finns
            mycket i den här budgeten att ropa hurra över när det gäller ekonomiska
            storsatsningar, men det finns en del i den. Jag ska återkomma
            lite mer till det när vi kommer till utgiftsområde 23. Jag vill
            bara nämna till exempel att miljöorganisationerna i budgeten får
            en förstärkning av sina anslag på 5 miljoner. Det ser vi som ett
            bra anslag och som en tydlig markering från riksdagens sida om
            att vi uppskattar det arbete som görs. Det gäller informationen
            som miljöorganisationerna ger till allmänheten men naturligtvis
            också det arbete som de lägger ned som remissinstanser i fråga
            om de förslag som kommer från regeringshåll. De har en viktig
            uppgift att fylla och är också ett naturligt kontaktorgan när
            det gäller den allmänhet som arbetar entusiastiskt med de här
            frågorna.
          </note>
          <note>
            Jag skulle kunna avsluta med att titta på summan i den här budgeten.
            3,7 miljarder, står det. Jag hade inte tänkt titta särskilt på
            den. Men när Sven Gunnar klagade över resursbristen och sade att
            han inte hittade åtgärderna och satsningarna och sådant tänkte
            jag att det finns skäl att titta på den. Och visst ser satsningen
            väldigt liten ut totalt 3,7 miljarder. Det är bara att tänka på
            försvarskostnaderna. De är tio gånger större. Till och med försvaret
            sätter miljöhotet framför hotet av ett krig. Miljöhotet är det
            största hotet, enligt försvarets bedömning. Vi kanske skulle kunna
            ta till oss det här i riksdagen. Då kan vi konstatera en sak.
            Om man satsar en tiondel, på detta fantastiska problem som vi
            har, av vad man satsar på försvaret är det någonting som långsiktigt
            inte är alldeles förståndigt när det gäller att arbeta för ett
            ekologiskt långsiktigt hållbart samhälle.
          </note>
          <note>
            Vi har varit med vid framtagandet av den här propositionen och
            står bakom regeringens förslag. Därmed tackar jag för ordet.
          </note>
          <note type="speaker">
            Anf. 154 LARS LINDBLAD (m) replik:
          </note>
          <note>
            Herr talman! Jag försöker alltid hitta nya vinklar i mina anföranden,
            så att jag ska roa mina lyssnare. I dag valde jag att referera
            till Långtidsutredningen och instämde i en hel del av de texter
            som finns där.
          </note>
          <note>
            Gunnar Goude uttryckte att han blev skrämd när han lyssnade på
            mitt anförande. Då skulle jag vilja ställa några väldigt konkreta
            kontrollfrågor till Gunnar Goude för att sammanfatta mitt anförande.
          </note>
          <note>
            Anser Gunnar Goude att Miljöpartiet vill värna låginkomsttagare?
            Vill Miljöpartiet göra det möjligt för människor att bo kvar i
            glesbygden? Anser Gunnar Goude att det är dåligt att miljöpolitiken
            gynnar höginkomsttagare och drabbar låginkomsttagare mer? Anser
            Gunnar Goude att det är dåligt att vi inte vet hur miljöpolitikens
            intäkter och kostnader fördelas? Anser Gunnar Goude att vi borde
            hitta möjligheter att utforma miljöpolitiken så att de negativa
            fördelningseffekterna minskas?
          </note>
          <note type="speaker">
            Anf. 155 GUNNAR GOUDE (mp) replik:
          </note>
          <note>
            Herr talman! Vinklarna ska jag inte bedöma. Skillnaden mellan
            Miljöpartiet och Moderaterna kan väl vara att ni letar efter vinklarna
            medan vi går rakt fram när det gäller miljöpolitiken.
          </note>
          <note>
            De andra frågorna var listigt formulerade på det sättet att det
            var en blandning av frågor som man kan svara ja respektive nej
            på. Då måste jag försöka svara på dem.
          </note>
          <note>
            Vi har enträget under många år försvarat de här frågorna, som
            du nu kommer med. När det gäller låginkomst- och höginkomsttagare
            ska vi inte gå igenom det, för det är inte det som den här budgeten
            handlar om. Det brutna taket är ett bra exempel på en omfördelning
            som vi vill ha både när det gäller socialförsäkringssystemet och
            andra bitar. Självfallet stöder vi låginkomsttagargrupperna och
            arbetslösa. Man kan titta i budgeten i stort och i det partiprogram
            som vi har. När det gäller de sociala skevheterna som finns i
            vårt samhälle är det sida upp och sida ned med förslag till åtgärder
            för att man ska komma till rätta med den växande klyfta som finns
            i vårt samhälle mellan rika och fattiga. Det är fullständigt oacceptabelt
            och Miljöpartiet går i täten för att bryta detta. Det får vara
            ett sammanfattande svar på de där frågorna.
          </note>
          <note type="speaker">
            Anf. 156 LARS LINDBLAD (m) replik:
          </note>
          <note>
            Herr talman! Jag trodde att jag gjorde det väldigt enkelt för
            Gunnar Goude genom att ställa ledande frågor som alla skulle kunna
            besvaras med ja. Jag trodde att Miljöpartiet värnade låginkomsttagare,
            tyckte att det skulle vara möjligt att bo kvar i glesbygden och
            att det var dåligt att ha en miljöpolitik som gynnar höginkomsttagare
            men som drabbar låginkomsttagare. Jag trodde att Gunnar Goude
            tyckte att det var dåligt att vi inte vet hur miljöpolitikens
            intäkter och kostnader fördelas i samhället. Vi har aldrig genomfört
            några sådana studier. Jag trodde att han skulle hålla med om att
            vi skulle hitta möjligheter att utforma miljöpolitiken så att
            de negativa fördelningseffekterna minskas.
          </note>
          <note>
            Jag trodde att vi skulle kunna vara överens om detta, men det
            är vi onekligen inte. Ja, förvisso, jag talar ganska mycket om
            miljöskatter men också en del om det som vi beslutar i olika sammanhang.
            Det är klart att miljöskatterna huvudsakligen hanteras av skatteutskottet.
            Men som riksdagsledamot har man ett kollektivt ansvar för hela
            kakan.
          </note>
          <note>
            Jag tycker att det här är frågor som vi borde ställa oss oftare.
            Vad är effekterna av det vi beslutar? Det var egentligen den enda
            poängen jag hade med mitt anförande. Där kan man nämna skatteväxlingen
            som Miljöpartiet är delansvarigt för och som har lett till att
            höginkomsttagare klarar sig bättre undan medan låginkomsttagare
            och glesbygdsbor är de som drabbas allra hårdast.
          </note>
          <note>
            Det är viktigt att man ser hela det här perspektivet för att
            kunna klara av miljöpolitiken. Den måste gå hand i hand med ekonomisk
            och inte minst social utveckling. Jag hade förväntat mig att jag
            skulle få ett enkelt ja-svar från Gunnar Goude. Men det var tydligen
            mer komplicerat än så.
          </note>
          <note type="speaker">
            Anf. 157 GUNNAR GOUDE (mp) replik:
          </note>
          <note>
            Herr talman! Vad svarar man på frågan om vi tycker att det skulle
            vara bra med miljöpolitik som gynnar höginkomsttagare? Det är
            klart att vi inte tycker det. Vi har aldrig haft en tanke på att
            föreslå eller medverka till en sådan politik.
          </note>
          <note>
            Skatteväxlingen innebär vissa nackdelar. Det ska erkännas. Men
            det är inte för låginkomsttagare utan för dem som har villa med
            oljeeldning. De förlorar på skatteväxlingen. Låginkomsttagare
            tjänar på den. Det är ingen debatt som vi ska föra här. Att i
            allmänna termer, utan att ge ett enda konkret exempel på en fråga
            som du tyckte var intressant att diskutera, påstå sådana här saker
            anser jag vara någon sorts debatteknik. Jag vet inte hur man ska
            deklarera det.
          </note>
          <note>
            Vi är alltså inte för att ha en miljöpolitik som på något sätt
            skulle missgynna höginkomsttagare, låginkomsttagare eller någon
            annan grupp. Vi har en miljöpolitik som ska gagna ett långsiktigt
            ekologiskt hållbart samhälle. Det är det som vi arbetar med på
            den här delen. Vi har naturligtvis viktiga insatser att göra inom
            socialpolitiken, arbetspolitiken, arbetstidsförkortningsfrågan,
            sjukförsäkringssystemet och så vidare. Men vi kan inte ta upp
            den debatten här.
          </note>
          <note type="speaker">
            Anf. 158 ALF ERIKSSON (s):
          </note>
          <note>
            Herr talman! Målet för den svenska miljöpolitiken ligger fast.
            Vi ska inom en generation, som vi hört tidigare, kunna lämna över
            ett samhälle där de stora miljöproblemen är lösta. Det har den
            här riksdagen fastställt, och det är inte alls längesedan, Sverker
            Thorén. Det är en modern miljöpolitik.
          </note>
          <note>
            Vi har en miljöpolitisk strategi som också väcker en del internationell
            uppmärksamhet. Många uppskattar våra ambitiösa strävanden att
            i många fall gå före vår omvärld. Internationellt förtroende som
            vi på så sätt skapar behövs för att vi ska nå framgång, inte minst
            för oss själva när det gäller gränsöverskridande miljöproblem.
          </note>
          <note>
            Att vi har strukturen på plats innebär inte att vi kan slå oss
            till ro. Vi är en bra bit på väg på omställningen till ett hållbart
            samhälle, men det är i början som det är enklast. Det blir svårare
            längre fram. Då handlar det inte längre om några stora punktutsläpp
            som ska täppas igen. Det handlar om innehållet i våra produkter,
            att effektivisera energisystem och om resursanvändning. På en
            del områden handlar det om att ändra livsstil.
          </note>
          <note>
            Det handlar inte bara om uppoffringar. När vi moderniserar får
            vi många förbättringar på köpet. Exempelvis leder förändringar
            ofta till en bättre arbetsmiljö som vi så väl behöver för att
            få ned den alltför höga sjukfrånvaron. Vi utvecklar också teknik
            som kan bli en stor exportframgång för oss. Det handlar både om
            kunnande och om tekniska lösningar.
          </note>
          <note>
            Många länder, inte minst EU:s kandidatländer, har ett stort utvecklingsbehov
            för att uppfylla det medlemsavtal som de har undertecknat. Jag
            hoppas att de svenska företagen är på bettet och visar sitt kunnande.
            Det ger oss både inkomster till Sverige och en bättre miljö.
          </note>
          <note>
            Herr talman! Miljömålsrådet lämnar årligen en rapport om läget
            för att nå våra 15 miljökvalitetsmål och deras delmål. Det är
            den andra rapporten som nu har kommit. Årets uppföljning visar
            att det med ytterligare åtgärder är fullt möjligt att nå 11 av
            de 15 uppsatta målen. I förslaget till budget för nästa år förstärks
            miljöbudgeten med ytterligare 400 miljoner och uppgår till nästan
            3,8 miljarder. Ytterligare förstärkningar föreslås för 2005 och
            2006.
          </note>
          <note>
            Rådet bedömer att det är svårt att nå målen på fyra områden.
            Tre av dem, begränsad klimatpåverkan, giftfri miljö och ingen
            övergödning, är sådana där vi mer eller mindre är beroende av
            internationella överenskommelser. Vi äger alltså inte hela frågan
            själva. Hoten mot dessa mål ser jag främst i den högerkantring
            som sker i Europa och framför allt inom EU. EU har länge varit
            den faktor i världen som har stått för den mest progressiva miljöpolitiken,
            men det finns tendenser till att värnandet om miljön halkar ned
            på dagordningen. Hanteringen av kemikaliepolitiken är ett tecken
            på detta.
          </note>
          <note>
            Här har ni på den borgerliga sidan också en uppgift, om ni i
            internationella sammanhang vill vara pådrivande, som en del av
            er vill framstå som här i kammaren. Genom att föra en liknande
            argumentation i era partigrupper i bland annat Europaparlamentet
            skulle ni kunna påverka miljöpolitiken i en positiv inriktning.
            Vi gör det, men för tillfället har vi en majoritet till höger
            emot oss, både i parlamentet och när det gäller ett flertal av
            medlemsstaterna. Det framgick också, Sverker Thorén, av Från Riksdag
            &amp; Departements näst senaste nummer.
          </note>
          <note>
            Jag går över till reservationer och särskilda yttranden. Det
            finns bara en reservation till betänkandet. Anledningen till det
            har vi redan hört. Det finns fem särskilda yttranden.
          </note>
          <note>
            Kristdemokraternas reservation handlar om forskningsanslagen.
            Den forskning vi har att besluta om på detta utgiftsområde gäller
            Naturvårdsverkets arbete, och majoriteten har ingen annan uppfattning
            än vad motionärerna har.
          </note>
          <note>
            Universiteten omfattas inte av detta anslag. Vi närmar oss tidpunkten
            för forskningspropositionen, som Sven-Gunnar mycket riktigt förutsåg.
            Vi får förhoppningsvis anledning att ta upp frågan inom den här
            mandatperioden.
          </note>
          <note>
            Moderaterna poängterar i sitt yttrande att anslaget till det
            miljöpolitiska området i stort sett har fördubblats sedan förra
            valet. Jag kan inte tolka påpekandet på annat sätt än att ni tycker
            att anslaget är för stort. Jag är stolt över den utvecklingen.
            Vi i majoriteten menar allvar när vi ställer upp mål. Det gäller
            också i miljöpolitiken.
          </note>
          <note>
            För att vi ska uppnå de miljökvalitetsmål som vi i stor enighet
            har fastställt i riksdagen behövs det ökade resurser, och det
            tänker vi fortsätta med.
          </note>
          <note>
            I ert yttrande framgår också att det avsätts för lite medel till
            skötsel av den skyddade marken. I nästa andetag vill ni dock ta
            bort närmare ½ miljard från anslaget till biologisk mångfald.
            Det är från detta anslag skötselpengarna tas. Jag ser det som
            ganska ologiskt att dels kräva mer åtgärder, dels dra bort 500
            miljoner i anslagspengar.
          </note>
          <note>
            Det går inte heller att koppla detta till den låt oss kalla det
            välgörenhetsfond för miljön som ni vill skapa. Denna vill ni få
            till stånd i slutet av mandatperioden, och den kan alltså inte
            bidra till något av de närmaste årens skötsel av naturvården.
          </note>
          <note>
            Det är på detta område, biologisk mångfald, som den stora förstärkningen
            sker i budgeten. Närmare 500 miljoner ytterligare avsätts för
            att skydda den biologiska mångfalden. Medlen används, förutom
            till skötsel av skyddad mark, till kalkningsverksamhet och markinköp.
          </note>
          <note>
            Förstärkningen görs därför att Miljömålsrådet pekar på att det
            blir svårt att nå miljökvalitetsmålet levande skogar. Vi har inte
            skyddat mer än ca 80 000 av de i målsättningen uppsatta 320 000
            hektaren produktiv skogsmark som ska skyddas till 2010. Däremot
            är vi redan i dag långt över målet när det gäller de frivilliga
            avsättningarna. Också de skulle vara klara 2010, men där har vi
            alltså nästan dubbla avsättningen redan i dag.
          </note>
          <note>
            Då blir min fråga till Lars Lindblad: Ställer Moderaterna inte
            längre upp på miljökvalitetsmålet levande skogar?
          </note>
          <note>
            Sedan kan jag säga att de partier som varit mest högljudda i
            debatten här i dag är de som har minst pengar till miljöpolitiken.
            Det enda undantaget är Centern, och jag tycker inte att Jan var
            speciellt högljudd heller. Det är en väldigt spretig opposition
            på miljöområdet. När det gäller inköp av mark för naturreservat
            vill Folkpartiet öka anslagen medan ni andra tre vill minska dem.
            För att sanera och återställa förorenade områden vill Moderaterna
            minska anslagen. Kristdemokraterna och Centerpartiet vill öka
            dem. När det gäller stöden till klimatinvesteringar vill Kristdemokraterna
            öka dem. Moderaterna och Folkpartiet vill minska dem.
          </note>
          <note>
            Det ger inte bilden av något borgerligt alternativ på miljöområdet
            när ni är så oense på så väsentliga områden.
          </note>
          <note>
            Avslutningsvis vill jag tacka Vänstern och Miljöpartiet för ett
            gott samarbete. Vi har återigen visat att vi har ett samlat grepp
            över hela miljöområdet och avser att ta de beslut som behövs för
            att uppnå våra miljökvalitetsmål.
          </note>
          <note>
            Herr talman! Jag yrkar bifall till utskottets förslag i betänkandet
            och avslag på reservationen.
          </note>
          <note>
            Föredrogs
          </note>
          <note>
            Ajournering
          </note>
          <note>
            Kammaren beslutade kl. 16.53 på förslag av förste vice talmannen
            att ajournera förhandlingarna till kl. 17.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 17.00.
          </note>
          <note>
            10 § Beslut om ärenden som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkterna 35
          </note>
          <note>
            Punkt 1
          </note>
          <note>
            Punkt 3
          </note>
          <note>
            Punkt 9
          </note>
          <note>
            Punkt 15
          </note>
          <note>
            Punkt 16
          </note>
          <note>
            Punkt 40
          </note>
          <note>
            Punkt 45
          </note>
          <note>
            Punkt 47
          </note>
          <note>
            Punkt 49
          </note>
          <note>
            Punkt 50
          </note>
          <note>
            Punkt 53
          </note>
          <note>
            Punkt 58
          </note>
          <note>
            Punkt 61
          </note>
          <note>
            Övriga punkter
          </note>
          <note>
            11 § (forts. från 9 §) Allmän miljö- och naturvård (forts. MJU1)
          </note>
          <note type="speaker">
            Anf. 159 SVEN GUNNAR PERSSON (kd) replik:
          </note>
          <note>
            Fru talman! Jag har hört de retoriska svängningar som Socialdemokraterna
            har börjar ägna sig åt på slutet för att det går trögt. Orsaken
            till att det går trögt i miljöarbetet är alltså något slags högervridning
            i Europa. Sedan valde kanske Alf Eriksson ett sällsynt dåligt
            exempel för att stödja retoriken. När det gäller kemikaliepolitiken
            vet Alf Eriksson mycket väl att det är i Tyskland som fackföreningarna
            och industrin i skön förening med den socialdemokratiskt ledda
            regeringen har sprattlat emot och kämpat hårt. Även engelsmännen,
            som ju har socialdemokrater i ledningen, har svarat för starkt
            motstånd.
          </note>
          <note>
            Jag har i tidigare debatter nämnt de investeringar som har gjorts
            med hjälp av anslaget till klimatinvesteringar i exempelvis Lindesberg
            och Karlshamn. I deras energiverk har man reducerat koldioxidutsläppen
            med 8090 % i sina fjärrvärmeanläggningar. Hur ser Alf Eriksson
            på den uppenbara brist som det innebär att anslaget för klimatinvesteringar
            minskas för 2004 och helt tas bort 20052006?
          </note>
          <note type="speaker">
            Anf. 160 ALF ERIKSSON (s) replik:
          </note>
          <note>
            Fru talman! Klimatinvesteringsprogrammet ersätter ju de gamla
            lokala investeringsprogrammen. Om man tittar bakåt på hur det
            har varit har de varit väldigt lyckosamma. Jag misstänkte att
            denna fråga skulle komma upp, så jag roade mig med att titta på
            utfallet av de lokala investeringsprogrammen. Det visade sig att
            vi har minskat koldioxidutsläppen om nu utfallet blir det som
            är beräknat med 3 % sedan 1990. Vi kommer att minska monoxidutsläppen
            med 8 % jämfört med 2001 och svaveldioxiden med ytterligare 3,3
            %.
          </note>
          <note>
            Så visst har de här programmen varit lyckade. Nu kopplar vi över
            dem och ser hur utfallet blir av det som nu är sagt. Hur det blir
            i slutändan för åren framöver, som det i dag inte finns några
            pengar avsatta till, får vi väl överväga när vi kommer längre
            fram.
          </note>
          <note>
            Jag skulle vilja fråga Sven Gunnar: Är du överens med dina borgerliga
            kolleger om den här satsningen? Jag vill minnas att vi fått rätt
            mycket kritik från dina kolleger, som inte tycker att dessa satsningar
            är bra.
          </note>
          <note type="speaker">
            Anf. 161 SVEN GUNNAR PERSSON (kd) replik:
          </note>
          <note>
            Fru talman! Om Alf Eriksson tar ansvar för den socialdemokratiska
            majoriteten ska jag försöka försvara den kristdemokratiska politiken
            såsom den framförs i de motioner och förslag vi har.
          </note>
          <note>
            Det här anslaget är kanske det enda inom detta utgiftsområde
            som nollats för 2005 och 2006. Kanske finns det ytterligare något.
            Motivet för det är sällsynt jag vill knappt använda ordet korkat.
            Det sägs nämligen i budgetpropositionen att då arbetet med klimatinvesteringsprogrammen
            nyligen påbörjats föreslås inga anslag för 2005 och 2006. Tycker
            Alf Eriksson att det är en bra motivering för att inte ha några
            anslag 2005 och 2006?
          </note>
          <note>
            För att anslagen ska ha funnits tillräckligt länge undrar jag
            var gränsen i så fall går. Ska de ha funnits i 20 år, 10 år eller
            15 år för att få fortsätta att finnas? Om anslagen är nya behövs
            ju mer än någonsin en kontinuitet för att man ska kunna se hur
            de fungerar.
          </note>
          <note>
            För ett tag sedan fanns 773 ansökningar på sammanlagt 2,8 miljarder
            kronor. Det handlar om åtgärder som på de ställen jag besökt och
            gett exempel på ger mycket tydliga och bra effekter, vilket Alf
            Eriksson också nämnde.
          </note>
          <note>
            Beträffande budgeten för 2004 tycker jag inte att det stämmer
            överens vare sig när det gäller klimatfrågan, giftfri miljö, eller
            levande skogar. Talet om det gröna folkhemmet saknar trovärdighet
            på dessa punkter.
          </note>
          <note type="speaker">
            Anf. 162 ALF ERIKSSON (s) replik:
          </note>
          <note>
            Fru talman! Det är inte bara Kristdemokraterna som har begränsade
            resurser. Vi anslår faktiskt mer pengar på miljöområdet än vad
            Kristdemokraterna kan göra. Men inte heller vi har obegränsade
            resurser och därför räcker de inte till alla angelägna frågor
            som vi skulle vilja ta upp.
          </note>
          <note>
            Motiveringen är naturligtvis att vi ska vinna erfarenhet från
            den nya inriktning som klimatinvesteringsprogrammet innebär. Det
            är ju nytt, och vi vill vinna erfarenhet av det innan vi tar vidare
            ställning i ett kärvt budgetklimat. Vi hoppas att budgetklimatet
            blir bättre framöver så att vi kan ta upp frågan till ny prövning.
          </note>
          <note type="speaker">
            Anf. 163 SVERKER THORÉN (fp) replik:
          </note>
          <note>
            Fru talman! Jag vill först säga några ord om högerkantring. Det
            var en partikollega till Alf Eriksson som tog upp det i debatten
            i tidningarna, ingen annan. Man kan kontra med att de ministrar
            som den senaste tiden representerat Sverige i miljöfrågor inte
            alltid varit odelat positiva till EU-samarbetet. Det kan också
            ha påverkat det hela. Jag kan lugna Alf Eriksson med att säga
            att miljötalesmännen för den liberala gruppen, som är den tredje
            största, träffas regelbundet för att förankra och driva en aktiv
            miljöpolitik.
          </note>
          <note>
            Så över till min fråga som gäller det som sades om att gå före
            vår omvärld. Varför går vi i så fall inte före vad gäller Östersjön
            och oljehotet? Vad ska jag ta med mig till de 200 campingvärdarna
            på Öland i fråga om den minimala sanerings- och räddningskapaciteten?
            Nu ska den tydligen dessutom minska. Kan Alf Eriksson lugna mig
            på den punkten och åtminstone säga att det är fråga om ett felslut?
          </note>
          <note>
            Vad gäller samordningen hänvisas man till en mängd olika departement.
            Förekommer samordning i denna mycket viktiga fråga?
          </note>
          <note type="speaker">
            Anf. 164 ALF ERIKSSON (s) replik:
          </note>
          <note>
            Fru talman! När det gäller beredskapen mot oljeutsläpp är det
            inte en fråga som vi hanterar i vårt utskott. Jag vill minnas
            att budgeteringen för de medlen ligger på försvarsutskottet.
          </note>
          <note>
            För övrigt fanns i Sverker Thoréns anförande en hel radda insinuationer
            om att vi inte klarar vare sig det ena eller det andra. Grundproblematiken
            handlar ju om att få en sjöfart genom Östersjön som är så beskaffad
            att det inte inträffar olyckor. Här gäller internationella överenskommelser;
            här gäller FN-organet IMO:s konvention, havsrättskonventionen.
          </note>
          <note>
            Havsrättskonventionen ger länderna rätt att trafikera genom de
            ekonomiska zonerna. Vi kan alltså inte ensidigt sätta stopp för
            den typen av trafik. Vi kan inte heller ensidigt sätta villkor
            för hur den sjöfarten ska fungera. Vi har inriktat det stora arbetet
            på att genom Helcom och EU försöka få ändringar till stånd i villkoren
            för sjöfarten genom Östersjön så att den blir säker.
          </note>
          <note>
            Alla vet att det stora problemet är Rysslands oljetransporter.
            EU har nu i IMO fått igenom att fartyg med enkelskrov inte får
            användas från 2005. Vi hoppas att så fort det över huvud taget
            är möjligt få bättre ordning på detta så att vi slipper oroa oss
            för den typen av sjöfartsolyckor.
          </note>
          <note type="speaker">
            Anf. 165 SVERKER THORÉN (fp) replik:
          </note>
          <note>
            Fru talman! Jag ska tolka detta välvilligt och positivt jag är
            positiv till min natur. Jag håller med Alf Eriksson om att det
            är i EU som mycket av detta arbete måste bedrivas. Alf Eriksson
            behöver ligga på hårt för att påverka dem som han har i EU, både
            statsråd och andra.
          </note>
          <note>
            Det är viktigt att man följer det kommissionsförslag som just
            nu finns för behandling om påföljd för oljebrott, i stället för
            de svagare skrivningar som andra medlemsstater förordar. Det vore
            tacksamt att få ett ytterligare förtydligande på den punkten.
          </note>
          <note>
            Jag är bedrövad över att jag inte får någon försäkran om saneringskapaciteten.
            Vi har alla en skyldighet att påverka, även om ärendet inte ligger
            inom vårt område. Kapaciteten är minimal vad gäller sanering,
            och den ska dras ned ytterligare. Det hade varit klädsamt att
            få en viljeyttring i frågan eftersom miljö hör ihop med den.
          </note>
          <note type="speaker">
            Anf. 166 ALF ERIKSSON (s) replik:
          </note>
          <note>
            Fru talman! Det är positivt att vi kan arbeta gemensamt för att
            få förbättringar till stånd när det gäller sjöfarten i Östersjön.
            Vi måste använda alla kanaler vi har för att påverka regelsystemet
            i en gynnsam riktning.
          </note>
          <note>
            Det jag känner till om saneringsfrågorna, det som ligger under
            försvarsutskottet, är att man håller på att omorganisera verksamheten.
            Att det skulle vara fråga om en neddragning i kapaciteten är inget
            som nått mina öron i alla fall. Det jag vet är att man ska organisera
            om, men jag känner inte till i detalj hur det ska ske. Jag förutsätter
            dock att vi ska ha en god beredskap för oljeolyckor också i framtiden.
          </note>
          <note type="speaker">
            Anf. 167 LARS LINDBLAD (m) replik:
          </note>
          <note>
            Fru talman! Jag vill inleda med att tacka Sven Gunnar Persson
            för att han stal den poäng som jag hade tänkt använda, nämligen
            den om kemikaliepolitiken. Förvisso har vi noterat en högervridning
            inom Labour till New Labour och inom den tyska socialdemokratin,
            men att kalla dem som är ansvariga för detta för högervridna tycker
            jag är att gå lite för långt.
          </note>
          <note>
            Alf Eriksson angrep mig och vårt budgetalternativ ganska hårt.
            Han ifrågasatte om vi kunde anse att vårt budgetförslag var förenligt
            med miljömålet Levande skogar eftersom vi sparar 495 miljoner
            kronor på kontot Biologisk mångfald. Han påminde mig om att skötsel
            av naturvårdsområden inryms i dessa pengar.
          </note>
          <note>
            Låt mig göra detta helt klart: Vi vill stoppa socialiseringen
            av de svenska skogarna. Vi tror att privata ägare bättre än staten
            kan sköta skogar. Det är nämligen precis så de naturvärden uppstått
            som staten nu vill bevara. Det är det privata ägandet som lett
            till att alla dessa naturvärden finns. Sedan kan staten tillsammans
            med privata ägare göra nytta genom att bevara dem framöver, men
            låt oss aldrig glömma grunden för detta.
          </note>
          <note>
            Det är nämligen staten som inte sköter sina åtaganden. Av Västra
            Götalands 315 naturreservat har endast 88 skötselplaner. Det är
            på detta som vi måste ha fokus. Det har vi också uttryckt i reservation
            11 i nästa betänkande som vi ska debattera i dag.
          </note>
          <note>
            Alf Eriksson ansåg att vår besparing inte var förenlig med målet
            Levande skogar. Låt mig då påminna honom om det som han föreslog
            förra året. Det var ungefär på samma nivå som det som vi föreslår
            i år. Dessutom vill vi inrätta en särskild fond på 1 miljard kronor.
          </note>
          <note>
            Returfrågan till Alf Eriksson är då given: Anser Alf Eriksson
            att statsbudgeten i fjol stod i strid mot miljömålet Levande skogar?
          </note>
          <note type="speaker">
            Anf. 168 ALF ERIKSSON (s) replik:
          </note>
          <note>
            Fru talman! Bakgrunden till frågan om Moderaterna står bakom
            miljökvalitetsmålet Levande skogar är att när Miljömålsberedningen
            i slutet av 90-talet förberedde miljömålspropositionen fanns det
            ett förslag om att vi skulle skydda ytterligare 800 000 hektar
            mark, hälften frivilligt och hälften genom avtal och naturreservat.
            Det var ett enigt betänkande. Och jag kan misstänka att bakgrunden
            till att det var enigt var att svensk industri under den här perioden
            var ganska plågad av ryktena om köpbojkott från framför allt Europa
            av svenska skogsindustriprodukter på grund av att vi inte skötte
            vårt skydd. När vi sedan ökade kvalitetsmålet till att omfatta
            ytterligare 100 000 hektar ville ni inte vara med längre. Men
            dessa 100 000 hektar, Lars Lindblad, var inte statligt skyddad
            mark, utan det var frivilligt avsatt mark. I dag kan vi konstatera
            att den frivilligt avsatta marken är långt över målet för 2010.
            Då är det kanske det som är problemet.
          </note>
          <note>
            Jag skulle inte tro att hotet när det gäller att vi inte sköter
            våra internationella åtaganden i fråga om att skydda skog skulle
            ha försvunnit på några år om det visar sig att vi inte fullföljer
            det som vi har sagt tidigare.
          </note>
          <note>
            Det var bakgrunden till frågan. Jag vill därför få bekräftat
            om ni ställer er bakom den analys som jag har gjort och om ni
            står fast vid att vi ska skydda den mark som vi har åtagit oss
            att skydda.
          </note>
          <note type="speaker">
            Anf. 169 LARS LINDBLAD (m) replik:
          </note>
          <note>
            Fru talman! Nej, vi har inte accepterat den höjningen. Vi tycker
            att det är mycket orimligt att man först tillsammans med näringen
            kommer överens om en nivå för hur mycket som ska skyddas och sedan
            genast höjer nivån ännu mer. Det är något som leder till den konfrontation
            som vi ser där ute.
          </note>
          <note>
            Vi är ett antal personer som har varit ute och träffat enskilda
            markägare. Det är vuxna människor som gråter, bönar och ber om
            att få behålla sin mark och att den inte ska socialiseras. Marken
            är något som de har arbetat för hela livet, kanske i generationer
            tillbaka, men som nu ganska hårt och bryskt tas om hand av olika
            länsstyrelser ute i länen.
          </note>
          <note>
            Jag finner ändå att Alf Eriksson har en övertro på staten som
            aktör i detta sammanhang. Men verkligheten talar för någonting
            annat.
          </note>
          <note>
            Frågan är vad vi ska göra åt den eländiga situationen till exempel
            i Västra Götaland som jag nämnde, där staten har upprättat endast
            88 skötselplaner för 315 naturreservat. Hur tänker riksdagsmajoriteten
            hantera detta?
          </note>
          <note>
            Den andra sidan av myntet som nu dyker upp som ett brev på posten
            är: Hur ska ni klara produktionsmålet i skogspolitiken när virkesbalansen
            nu är ur balans?
          </note>
          <note type="speaker">
            Anf. 170 ALF ERIKSSON (s) replik:
          </note>
          <note>
            Fru talman! Lars Lindblad, det var ju inte i fråga om de lagstadgade
            och skyddade områdena som vi utökade. Höjningen av nivån gällde
            100 000 hektar i frivilliga avsättningar. Och nu kommer ni och
            säger att det är dessa avsättningar som är orsaken när man frivilligt
            har avsatt betydligt mer. Vi är uppe i över en miljon hektar mark
            som är frivilligt avsatt.
          </note>
          <note>
            Om detta nu är ett bekymmer för virkesförsörjningen, är det de
            80 000 hektar som är avsatta i reservat som är ett bekymmer för
            virkesförsörjningen, eller är det den miljon hektar som är frivilligt
            avsatt som är ett problem för virkesförsörjningen?
          </note>
          <note>
            Jag kan trösta Lars Lindblad med att jag också deltar i arbetet
            inom skogsvården och träffar ganska många skogsägare. Och jag
            träffar många skogsägare som frivilligt kommer och säger att de
            har mark som de ser som så värdefull att skydda för framtiden
            att de vill att den ska klassas som naturreservat, biotopskydd
            och i avtal. Det finns alltså även från den sidan önskemål om
            att få de områden skyddade som de har verkat i under hela sitt
            liv. De vill inte se dessa områden, som de själva uttrycker det
            ibland, förstörda genom kalavverkning.
          </note>
          <note type="speaker">
            Anf. 171 KJELL-ERIK KARLSSON (v):
          </note>
          <note>
            Fru talman! Detta utgiftsområde om allmän miljö- och naturvård
            omfattar ca 3,8 miljarder som regeringen, Vänsterpartiet och Miljöpartiet
            har förhandlat fram. Det är bland annat ekonomiska resurser som
            behövs för att vi ska in på rätt väg för att nå de miljömål som
            vi gemensamt har beslutat om här i riksdagen. Och jag hoppas att
            samtliga partier fortfarande står bakom våra 15 svenska miljömål
            och förhoppningsvis även står bakom delmålen.
          </note>
          <note>
            En viss oro för framtiden och målen får jag som vänsterpartist
            då jag ser att det finns önskemål från tre borgerliga partier
            om att minska satsningen på miljöområdet, visserligen med en så
            stor spridning partierna emellan att de inte kan enas. Den största
            minskningen är på 26 % av utgiftsområdet, eller 970 miljoner.
            Biologisk mångfald går tydligen inte hem hos moderater, kristdemokrater
            och centerpartister eftersom de vill sänka anslagen i ett spann
            med mellan 495 och 150 miljoner.
          </note>
          <note>
            Folkpartiet säger i sitt särskilda yttrande att man vill anslå
            medel för utökad kalkning, bland annat i skogsområden. Men man
            har tydligen glömt att anslå medel eftersom jag inte hittar något
            sådant anslag i bil. 3 i betänkandet.
          </note>
          <note>
            Fru talman! Klimatfrågan som starkt oroar mig och Vänsterpartiet
            oroar tydligen varken moderater eller folkpartister eftersom de
            vill slopa medlen för stöd till klimatinvesteringar. Däremot vill
            Kristdemokraterna ha en mer kraftfull klimatpolitik och har varit
            beredda att plussa på det så kallade Klimpanslaget, en inställning
            som jag bugar mig för. Det behövs stora åtgärder på klimatområdet
            i alla delar av världen. Därför slåss vi för en ratificering av
            Kyotoprotokollet.
          </note>
          <note>
            När det gällde ozonhålet och ozonskador vidtogs det ganska snabbt
            åtgärder som var effektiva. Men det berodde nog mycket på att
            dessa skador med kraft drabbade mest vita rika människor. Därför
            vidtogs det också åtgärder.
          </note>
          <note>
            Fru talman! FN:s expertpanel för klimatförändringar har bedömt
            att den globala medeltemperaturen kommer att öka med mellan 1,4
            och 5,8 grader fram till år 2100 till följd av ökande växthusgaser
            i atmosfären. Det finns också ett högriskscenario som visar på
            att den genomsnittliga globala temperaturhöjningen kan bli mellan
            7 och 10 grader till år 2100.
          </note>
          <note>
            En långsiktig ökning av medeltemperaturen vid polerna med 5,5
            grader kan leda till att inlandsisarna börjar smälta, vilket höjer
            havsytan med upp till sju meter under ett längre tidsscenario.
          </note>
          <note>
            Fru talman! Det finns fortfarande ett örike i Polynesien som
            heter Tuvalu. Det är ett örike bestående av nio småöar vars marknivå
            ligger bara ett par meter över havsytan. Tuvalu har varit befolkat
            i över 2 000 år. Det finns inte några mineraltillgångar och få
            exportvaror. Tuvalus invånare lever därför av jordbruk och fiske.
          </note>
          <note>
            Under de senaste åren har kraftiga stormar och orkaner i kombination
            med extrem torka påverkat möjligheterna att leva på öarna. Jordbruksmarken
            svämmas över och försaltas jorden blir obrukbar. Utan ett fungerande
            jordbruk tvingas Tuvalus befolkning att lämna sitt land och sin
            kultur.
          </note>
          <note>
            Trots att Tuvalu är ett land utan stora utsläpp från industri
            och trafik är Tuvalu det land som blir det första att betala priset
            för vår i-världs livsstil. De 11 000 invånarna tvingas söka asyl
            i Nya Zeeland och Australien.
          </note>
          <note>
            Tuvalu är det första landet som drabbas. Fler står på tur. Studier
            vid universitetet i Oxford visar att år 2050 kommer omkring 150
            miljoner människor i världen att fly på grund av missförhållanden
            orsakade av klimatförändringar. I forskarvärlden är man enig om
            att klimatförändringar är orsakade av människan.
          </note>
          <note>
            Mänsklig verksamhet och aktivitet för att öka välfärden i en
            viss del av vår värld får förödande konsekvenser för människor
            i en annan världsdel. Längre resor kors och tvärs över jordklotet
            i en del av världen är en av de främsta källorna till klimatförändringar
            som medför att människor tvingas fly och ofrivilligt förflyttas
            i en annan del av världen.
          </note>
          <note>
            Anledningen till att klimatfrågor är så svåra att hantera globalt
            är den uppenbara konflikt mellan välfärd och miljö som blir så
            tydlig.
          </note>
          <note>
            Fru talman! Ofta låter det så här: Fossila energikällor är den
            viktigaste byggstenen till i-världens välfärd. Utan industri och
            kommunikation som baseras på olja, kol och fossilgas raseras våra
            samhällen. Ökade miljökrav på industrin och transportsektorn är
            ytterst svåra att genomföra. Ökade skatter och avgifter minskar
            tillväxtens möjligheter.
          </note>
          <note>
            Ökade bensinpriser eller trängselavgifter möts ofta av ramaskrin
            såväl från politiskt håll som opinionsmässigt.
          </note>
          <note>
            Man säger även att fossilbaserade transporter är en förutsättning
            för vår välfärd och frihet som det anses viktigt att värna om.
          </note>
          <note>
            När jag hör detta vill jag ställa frågan: Frihet för vem och
            välfärd för vem?
          </note>
          <note>
            Fru talman! Det finns bara ett jordklot, och det finns bara en
            gemensam källa av naturresurser. I dag används 80 % av jordens
            resurser av 20 % av befolkningen. Detta betyder att 80 % av alla
            människor i världen delar på de resterande 20 procenten av resurserna.
            Det är inte precis en rättvis fördelning! Lägg därtill att den
            resursförbrukande femtedelen av jordens befolkning dessutom tvingar
            majoriteten att fly från sina länder då deras jordbruksmark översvämmas
            eller hela nationer försvinner! Då blir orättvisorna ännu tydligare.
          </note>
          <note>
            I Sveriges arbete med att öka tillväxten och välfärden önskar
            Vänsterpartiet att en tanke ska ägnas Tuvalu och de 11 000 människor
            som inom ett par år kommer att vara utan land. Vänsterpartiet
            önskar också att en tanke ägnas de 150 miljoner människor som
            inom 50 år kommer att tvingas fly från sina länder på grund av
            att vi i väst vill öka vår tillväxt och välfärd.
          </note>
          <note>
            Fru talman! Större hänsyn måste tas till den påverkan på miljön
            som våra energi- och transportsystem har. En större medvetenhet
            måste finnas om att vår verksamhet i vår del av världen påverkar
            människor, djur och natur i en annan del av världen. Vänsterpartiet
            är för en god välfärd och en god miljö för alla människor, oavsett
            om man bor i Sverige eller om man bor i Tuvalu.
          </note>
          <note>
            Med detta vill jag varmt önska er alla en god jul.
          </note>
          <note>
            Slutligen yrkar jag bifall till utskottets förslag i betänkande
            MJU1.
          </note>
          <note type="speaker">
            Anf. 172 LENNART FREMLING (fp):
          </note>
          <note>
            Fru talman! Kjell-Erik Karlsson angriper oss i Folkpartiet för
            att vi har dragit ned på klimatpengarna. Det är en grundläggande
            skillnad mellan oss; vi tror ju på marknadsekonomi och ett fritt
            näringsliv. I stället för att staten ska dela ut pengar till enskilda
            projekt vill vi arbeta med regelsystem. Det ger frihet och välfärd
            för enskilda människor. Det ger den enskilda människan möjlighet
            att fatta sina beslut.
          </note>
          <note>
            Sådana här klimatpengar och pengar som staten delar ut kan ha
            en hel del negativa effekter, till exempel i form av att man väntar
            med att göra investeringar därför att man förväntar sig att det
            kommer pengar nästkommande år och så vidare. Jag är således inte
            riktigt med på det som Alf Eriksson tidigare sade här om en utvärdering
            av vad pengarna före klimatpengarna tidigare gett. Också de pengarna
            delades ut via departement eller myndigheter.
          </note>
          <note>
            Det finns alltså en grundläggande skillnad här mellan er och
            oss som tror på marknadsekonomin. Vi behöver ju inte anslå så
            mycket pengar eftersom de här investeringarna görs av enskilda
            personer. Vi är alltså väl så angelägna om att man satsar på klimatfrågorna
            men inte över budgeten!
          </note>
          <note type="speaker">
            Anf. 173 KJELL-ERIK KARLSSON (v) replik:
          </note>
          <note>
            Fru talman! Lennart Fremling, om nu det egna initiativet utan
            statlig inblandning, utan tillgång till statliga medel, hade varit
            så positivt varför har det då inte hänt något i verkligen framåtskridande
            syfte innan vi började med det så kallade Klimpanslaget? Det som
            hänt innan dess är ganska lite. Nu finns det ett stort intresse
            från sökande både från kommuner och från näringslivet. Man vill
            vara med i den här delen. Om vi verkligen vill förbättra klimatsituationen
            är det väl också viktigt att vi har medel för att snabba på den
            utveckling som vi vill ha.
          </note>
          <note type="speaker">
            Anf. 174 LENNART FREMLING (fp) replik:
          </note>
          <note>
            Fru talman! Anledningen är att vi inte haft rätt regelsystem.
            Vi har inte haft ekonomiska styrmedel i form av till exempel miljöskatter.
            Handeln med utsläppsrätter är också ett styrmedel som är på gång.
            Vi har alltså inte haft sådana här styrmedel. Därför har sådana
            beslut inte fattats. Det finns således en förklaring till detta
            inom ramen för det marknadsekonomiska systemet.
          </note>
          <note type="speaker">
            Anf. 175 KJELL-ERIK KARLSSON (v) replik:
          </note>
          <note>
            Fru talman! Jag har inte samma tilltro till det marknadsekonomiska
            systemet det är bara att göra en historisk tillbakablick över
            vad som gjorts. Så länge man kan tjäna pengar på åtgärderna är
            man villig. Men när det börjar kosta för näringslivet att vidta
            miljöåtgärder vill man inte vara med.
          </note>
          <note>
            Varför har Folkpartiet inte drivit på när det gäller till exempel
            olika typer av miljöskatter eller ekonomiska styrmedel?
          </note>
          <note type="speaker">
            Anf. 176 LENNART FREMLING (fp) replik:
          </note>
          <note>
            Fru talman! Folkpartiet har faktiskt varit kraftfullt pådrivande
            sedan 1950-talet när det gäller ekonomiska styrmedel. Redan år
            1968 fanns det motioner från Folkpartiet om ekonomiska styrmedel.
            Under 1970-talet skrattade man ofta åt Folkpartiet och sade att
            Folkpartiet tycker att man ska få skita ned om man är rik och
            har råd med det. Det är först senare, på 1980- och 1990-talen,
            som vi har börjat få en förståelse för hur marknadskrafterna kan
            användas.
          </note>
          <note>
            Jag vill, som sagt, påstå att det är Folkpartiet liberalerna
            som har varit pådrivande när det gäller att använda ekonomiska
            styrmedel. Nu börjar vi få igenom detta. Redan för tio år sedan
            skrev vi i Miljöskyddskommittén reservationer om utsläppsrätter.
            Nu börjar sådant komma.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 17.58 på förslag av tredje vice talmannen
            att ajournera förhandlingarna till kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            12 § Jord- och skogsbruk, fiske med anslutande näringar m.m.
          </note>
          <note type="speaker">
            Anf. 177 CHRISTINA AXELSSON (s):
          </note>
          <note>
            Fru talman! Det betänkande vi nu ska debattera omfattar utgiftsområde
            23 Jord- och skogsbruk, fiske med anslutande näringar, men vi
            ska också diskutera regeringens skrivelse som är en resultatredovisning
            av landsbygdspolitiken.
          </note>
          <note>
            Det här området är fördelat på sju politikområden med 38 olika
            anslag. Det som är mest omfattande är livsmedelspolitiken, som
            i första hand rör jordbruks- och trädgårdsnäringar samt fiskerinäringar
            och livsmedel. Under detta anslag finns sedan landsbygdspolitik,
            djurpolitik, samepolitik men också utbildning och forskning.
          </note>
          <note>
            Härunder ryms flera myndigheter. Jag ska nämna några: Statens
            jordbruksverk, Fiskeriverket, Livsmedelsverket samt Skogsstyrelsen
            och skogsvårdsstyrelserna. Nästa år tillkommer också den nya Djurskyddsmyndigheten.
          </note>
          <note>
            Vi har i riksdagen redan tidigare fastställt utgiftsramarna inom
            detta område på drygt 14 miljarder. Ungefär 60 % av dem är utgifter
            som finansieras via EU. Merparten gäller obligatoriska åtgärder
            som arealersättningar, djurbidrag med mera till bönder, men det
            finns också en del ersättningar som förutsätter nationell medfinansiering,
            bland annat landsbygdsprogrammet och strukturplanen för fiskerinäringen.
            Utgifterna inom utgiftsområdet har ökat och är nu mer än dubbelt
            så höga jämfört med åren innan Sverige blev EU-medlem.
          </note>
          <note>
            Skrivelsen Landsbygdspolitik som alltså är en resultatredovisning
            omfattar verksamheter för en hållbar utveckling av landsbygden.
            Det är ett komplement till budgetpropositionen och innehållet
            en fördjupad redovisning av de resultat som har uppnåtts samt
            hur dessa motsvarar de mål som vi har satt upp. Det övergripande
            målet är en ekologiskt, ekonomiskt och socialt hållbar utveckling
            på landsbygden. Detta inbegriper även försöks- och utvecklingsverksamhet
            inom ramen för de nationella handlingsprogrammen.
          </note>
          <note>
            Hela 65 motioner behandlas i betänkandet, men samtliga motionsyrkanden
            avstyrks. I miljö- och jordbruksutskottets betänkande finns 37
            reservationer och 6 särskilda yttranden.
          </note>
          <note type="speaker">
            Anf. 178 BENGT-ANDERS JOHANSSON (m):
          </note>
          <note>
            Fru talman! Först av allt vill jag yrka bifall till reservation
            nr 2. Sedan vill jag påpeka att jag naturligtvis står bakom även
            de övriga reservationerna och vill dessutom hänvisa till det särskilda
            yttrande som vi har i betänkandet och som beskriver den moderata
            jordbrukspolitiken i ett lite större sammanhang.
          </note>
          <note>
            Mina vänner! Julen är snart här. Vi påmindes mycket tydligt om
            det i dag på morgonen när luciafirandet ägde rum i Bankhallen.
            Det påminde oss om dess ankomst. Julefriden kommer förhoppningsvis
            att sänka sig, och vi kommer var och en få lite välförtjänt vila
            och förhoppningsvis lite lugn och ro.
          </note>
          <note>
            De svenska högtiderna kretsar ofta kring maten. Vid jul är det
            julskinka, korv, lutfisk och gröt. Vid påsk har vi äggen som framstår
            som en central del av matsedeln. Vid midsommar har vi sillen.
            Men någonting har hänt, och någonting händer.
          </note>
          <note>
            Förr var det nämligen råvaror från den egna gården man använde.
            Sedan var det från närområdet eller näraliggande byar. Sedan var
            det i regel från Sverige. Men nu kommer vår julmat och vår högtidsmat
            från hela världen. Julskinkan kommer inte sällan från Danmark
            eller Holland, påskäggen från Finland eller Lettland, midsommarsillen
            har simmat i Norge, kycklingen är inte så sällan från Brasilien,
            köttfärsen kommer från Irland, kantareller från Lettland, biff
            från Argentina, ost från Frankrike, lingonen i sylten kommer från
            Polen, Pripps öl från Danmark och Mårten gås huvudperson, gåsen
            själv, ofta från Danmark. Snart kan vi ställa oss frågan: Hur
            länge är mjölken svensk i våra butiker?
          </note>
          <note>
            Självklart berikar det här inflödet oss på många sätt. Andra
            länders mat och kulturer kommer in i våra hem. Men varför är det
            så här? Och framför allt: Varför har det blivit så här?
          </note>
          <note>
            Problemet ligger inte i den svenska livsmedelsproduktionen och
            definitivt inte hos de svenska bönderna, utan felet står att finna
            bland annat i den här kammaren. Det är ett fel som är begånget
            av tre partier, Socialdemokraterna, Vänstern och Miljöpartiet,
            som faktiskt bedriver en direkt jordbruksfientlig politik för
            den svenska livsmedelsproduktionen s, v och fasa.
          </note>
          <note>
            De svenska jordbrukarna tvingas att bära en högre kostnad än
            kollegerna i Europa. Man har extra skatter på produktionsmedel,
            man har extra krav på stallar och gödselbassänger. Det gör att
            den svenska livsmedelsproduktionen hamnar i en strykklass. Eller
            varför ska en svensk bonde betala 2:50 kr mer per liter diesel
            än hans finske kollega eller 3 kr mer än hans holländske kollega
            för att producera exakt samma livsmedel? Det måste bli ett slut
            på den avoghet som majoriteten så tydligt riktar mot den svenska
            livsmedelsproduktionen. Vi har bra kvalitet, vi har livsmedelssäkerhet
            i världsklass, och ändå kan inte de svenska livsmedlen konkurrera.
            Det beror som sagt på tre partier.
          </note>
          <note>
            Vi hade före inträdet i EU en ryckighet i den svenska jordbrukspolitiken,
            som gjorde att bönderna var väldigt utsatta för politiska nycker.
            Efter EU-inträdet blev det en lugnare period av det skälet att
            det blev långsiktigare regler.
          </note>
          <note>
            Men nu har vi en halvtidsöversyn av den svenska jordbrukspolitiken,
            som bryter en överenskommen period, nämligen den i Agenda 2000,
            i förtid, och det har vi varit kritiska mot. Nu sitter vi återigen
            i den situationen att vi ska applicera jordbrukspolitik på det
            svenska jordbruket, och det är vi politiker som ska göra det.
            Det finns som bekant två grundmodeller för detta: någonting som
            kallas gårdsmodellen och någonting som heter regionmodellen. Man
            kan konstatera så långt vi har kommit i analysarbetet att ingen
            av de här är fullkomliga eller riktigt bra. Därför är det oerhört
            viktigt, om vi ska slå vakt om produktionsjordbruket som vi gör
            från moderat håll, att vi prioriterar detta och försöker hitta
            en modell som kan tillgodose dels dem som är mest effektiva och
            framgångsrika, dels de ägarintressen som finns knutna till marken.
            Det förmår inte någon av de här modellerna att göra på ett tillräckligt
            bra sätt.
          </note>
          <note>
            Det som jag nu har inlett med är alltså bakgrunden till den situation
            som det svenska lantbruket befinner sig i. Det är mot denna bakgrund
            som den här budgeten ligger. Det innebär att man måste vara oerhört
            försiktig och klok när det gäller att lägga upp de politiska förutsättningarna
            för framtiden.
          </note>
          <note>
            I vår budget är vi motståndare till att införa en ny djurskyddsmyndighet.
            Vi sade redan när det föreslogs att den skulle införas att den
            skulle kunna bli en tummelplats för miljöpartister, och genom
            att man nu har hämtat en generaldirektör från Miljöpartiet ser
            det ut som att vi skulle få rätt på den punkten. När det gäller
            djurtillsynen i Sverige har Riksrevisionsverket redan talat om
            att varje ny myndighet som bekant försöker Socialdemokraterna
            lösa alla problem med en ny myndighet kräver ytterligare samordning,
            ytterligare administration och byråkrati. Det sade vi också. Jag
            kan bara vädja till majoriteten att se till att inte införa den
            här myndigheten, för den tar pengar från det svenska lantbruket.
            Satsa på inspektörer i stället för på byråkrater!
          </note>
          <note>
            När det gäller Livsmedelsekonomiska institutet har vi än inte
            lyckats förstå vad det tillför i värde motsvarande de 4,5 miljoner
            som det kostar. Ingen har lyckats bevisa att det tillför något
            som motsvarar kostnaderna.
          </note>
          <note>
            Vi tycker inte att vi ska behöva återföra några pengar från handelsgödselskatten
            av det enkla skälet att vi inte vill lägga denna i de svenska
            böndernas ryggsäck. Vi vill inte ta ut skatten, alltså behöver
            vi inte återbetala den. Det är typisk politisk klåfingrighet.
          </note>
          <note>
            När det gäller ekologisk produktion är det 15 miljoner som vi
            vill ta bort, därför att vi anser att det är ett rent näringsstöd
            och ingenting annat till en specifik produktionsgren. Det är fel
            mot bakgrund av att just de här produkterna har en förmåga att
            stå på egna ben.
          </note>
          <note>
            Sedan, fru talman, har vi ett antal reservationer. Det handlar
            bland annat om att man ska kunna få EU-stöden i euro och vid en
            given tidpunkt varje år så att man inte ska behöva vänta. Men
            nu har ju staten faktiskt visat sig vara en dålig betalare även
            till EU. Det är väl därför som man schackrar med pengarna till
            Sveriges bönder. Återigen är man bondefientlig. I civila sammanhang
            hamnar man hos Justitia när man bär sig åt så, men det gör man
            tydligen inte som land. Sverige är på väg utför när det gäller
            det här förhållandet.
          </note>
          <note>
            Avslutningsvis, fru talman, vill jag tillönska er alla en god
            jul och ett gott nytt år och även kammarkansliet som ibland har,
            tror jag, det tveksamma nöjet att tvingas åhöra våra debatter.
            Men ni har en välförtjänt vila framför er, och den tillönskar
            jag er av hela mitt hjärta.
          </note>
          <note type="speaker">
            Anf. 179 ANITA BRODÉN (fp):
          </note>
          <note>
            Fru talman! Vilken värld vi lever i! Var femte minut dör en människa
            av hunger medan andra människor lider av övervikt och dör av fetma.
            Mitt i denna komplexa tillvaro ska vi internationellt på EU-nivå
            men också nationellt fatta beslut om en jordbrukspolitik som leder
            till att alla munnar mättas, resurserna tas till vara och miljön
            bevaras.
          </note>
          <note>
            Inom en snar framtid kommer vi också att besluta om implementeringen
            av den gemensamma jordbrukspolitiken i EU. Folkpartiet anser att
            det vore värdefullt om en samsyn kunde uppnås, eftersom det då
            skulle skapa förutsättningar för långsiktiga spelregler oavsett
            framtida politiska majoriteter.
          </note>
          <note>
            Med denna bakgrund vill jag beskriva Folkpartiets syn på utgiftsområde
            26, Jord, skog och fiske. Samtidigt vill jag yrka bifall till
            reservation 26 men står givetvis bakom samtliga folkpartireservationer.
          </note>
          <note>
            En viktig hörnsten för Folkpartiet är hållbarhetsaspekten. Den
            politiska inriktningen ska vara ett målmedvetet arbete för ett
            miljömässigt bra jordbruk. Växtnäringsläckage och ammonikavgång
            ska tas på största allvar. Ekologisk produktion är och har varit
            en viktig spjutspets. Samarbete, inte motsatsförhållande, bör
            råda mellan ekologisk och konventionell odling. Folkpartiet anser
            att det nu är av största vikt att uppmuntran och stimulans ges
            till de konventionella brukare som på många olika sätt, utan att
            klassas som ekoodlare, satsar på miljömässigt hållbar produktion.
          </note>
          <note>
            Folkpartiet vill också, vad skogen anbelangar, lyfta fram skötselplaner
            och frivilliga naturvårdsavtal. Och jag vill påpeka att våra satsningar
            på biologisk mångfald, som vi diskuterade tidigare, inte i första
            hand rör inköp utan skötsel, framför allt kalkning.
          </note>
          <note>
            Jordens, skogens och fiskets betydelse för landsbygdsutvecklingen
            kan inte nog betonas. Förutom alla livskvalitetsvärden som de
            står för, är de också en förutsättning för stora exportintäkter
            och en mängd arbetstillfällen. Livsmedels-, massa- och pappersindustrin
            kommer på fjärde respektive femte plats vad gäller de största
            industrisektorernas omsättning, 129 respektive 114 miljarder kronor.
            Drygt 75 000 människor är anställda inom massa-, pappers- och
            trävaruindustrin och drygt 60 000 inom livsmedelsindustrin.
          </note>
          <note>
            Det senaste årets larm om risken för att till exempel torsken
            ska fiskas ut innebär att insatserna på det här området måste
            öka. Vi vill därför ge Fiskeriverket ett utökat anslag.
          </note>
          <note>
            Folkpartiet anser att företagarperspektivet är en annan viktig
            hörnsten. I konsekvens med vår företagarsyn anser vi att jordbruksfrågorna
            ska sortera under Näringsdepartementet. Ett förenklat regelverk
            och en minskad byråkrati gynnar småföretagsamheten och har en
            oerhörd betydelse, inte minst för utvecklingen av landsbygden.
          </note>
          <note>
            Företagare behöver långsiktiga spelregler. Ändrade datum för
            utbetalning av EU-ersättningar vållar stora problem för många
            jordbruksföretag. Vi anser att det är oacceptabelt. Folkpartiet
            är positivt till en ökad marknadsanpassning som innebär att produktionen
            styrs av varor och tjänster som konsumenterna efterfrågar.
          </note>
          <note>
            Det är nödvändigt att den gemensamma jordbrukspolitiken avregleras.
            Jordbruksföretagaren ska kunna ta skäligt betalt för sina produkter
            men ska också ersättas för de allmänna nyttigheter som samhället
            efterfrågar. Erfarenheten av tre års genomförande av miljö- och
            landsbygdsprogrammet har visat att kvinnorna många gånger haft
            en nyckelroll i de förändringar och den utveckling som skett på
            landsbygden. För att kunna förstärka företagande, både kvinnligt
            och manligt, kan en förenkling vad exempelvis gäller F-skattsedel
            underlätta avsevärt.
          </note>
          <note>
            Inom jord- och skogsbruket finns en stor outnyttjad energipotential.
            Beräkningar har gjorts att en ökning från 100 till 240 terawattimmar
            fram till år 2020 är fullt realistisk. Inom skogsbruket utnyttjas
            enligt Göran Enander bara 810 % av skogens rest- och biprodukter.
            Även här krävs långsiktiga ekonomiska spelregler för att möjliggöra
            satsningar. För att klara koldioxidproblematiken och därmed den
            viktiga klimatfrågan är alla åtgärder som minskar fossilberoendet
            av högsta aktualitet. Vi vill öppna upp för olika förnybara energikällor.
          </note>
          <note>
            Djurhälsa och livsmedelssäkerhet är andra viktiga områden inom
            budgetområdet. Folkpartiet tillskjuter extra medel till den nya
            Djurskyddsmyndigheten, då vi anser att större effektivitet krävs
            vid överträdelse av djurskyddet. Det handlar om tragedier både
            för människa och för djur som kräver snabba åtgärder. Vi är för
            övrigt positiva till beslutet att inrätta en ny djurskyddsmyndighet.
          </note>
          <note>
            Vi vill satsa mer än regeringen på Livsmedelsverket för utökad
            livsmedelskontroll. Sverige driver dessa frågor med stor kraft
            inom EU och borde höja ribban även nationellt.
          </note>
          <note>
            En väl fungerande veterinärorganisation är en hörnsten i både
            djurskydd och livsmedelssäkerhet. Det är av yttersta vikt att
            konkurrenssituationen blir likvärdig mellan privatpraktiserande
            veterinärer och distriktsveterinärer.
          </note>
          <note>
            Utbildning, forskning och utveckling är nödvändigt för att man
            ska kunna möta framtidens alla utmaningar. Vi anser att det är
            av stor vikt att stärka den enskilda forskarens fria ställning.
            Det är egentligen bara då man vågar komma med de obehagliga sanningarna.
            Därför vill vi öka fakultetsanslaget till Sveriges lantbruksuniversitet.
          </note>
          <note>
            SLU är det enda universitet som inte ligger under Utbildningsdepartementet.
            Regeringen bör, om SLU ska ligga kvar under Jordbruksdepartementet,
            klarlägga i vilka frågor universitetet har ett speciellt ansvar
            gentemot sina näringar.
          </note>
          <note>
            Vad gäller forskningen som stöds av Formas vill vi också här
            öka anslaget. Folkpartiet anser att det är viktigt att hela området
            från jord till bord är täckt. 40 % av alla våra sjukdomar är kostrelaterade,
            allt från diabetes, övervikt och allergier till hjärt-kärlsjukdomar.
            Forskning och framtagande av livsmedel med hälsomervärde, så kallad
            functional food , är därför oerhört väsentligt.
          </note>
          <note>
            Fru talman! Jag har här pekat på några områden som vi vill förstärka,
            men för att kunna finansiera inte minst skattesänkningar för småföretagen
            har vi också i vår budget flera förslag på besparingar och effektiviseringar.
            Bland annat vill vi se ett slimmat och förändrat jordbruksverk.
          </note>
          <note>
            Jag vill, fru talman, avsluta med de tankar som jag påbörjade
            mitt anförande med.
          </note>
          <note>
            Ansvaret att förvalta jordens resurser delar vi globalt. Vi ska
            ge förutsättningar för ett miljömässigt och ekonomiskt hållbart
            svenskt jordbruk, som producerar högkvalitativa livsmedel i kombination
            med en efterfrågad landskapsbild, samtidigt som vi i internationella
            sammanhang ska möjliggöra en livsmedelsproduktion genom gemensamma
            åtgärder vad gäller tekniska lösningar för vattentillförsel, forskning,
            handelsmöjligheter och miljöåtgärder. Det är i sanning en stor
            utmaning!
          </note>
          <note type="speaker">
            Anf. 180 SVEN GUNNAR PERSSON (kd):
          </note>
          <note>
            Fru talman! Jag vill inledningsvis yrka bifall till reservation
            36, även om jag naturligtvis står bakom samtliga reservationer
            från kristdemokratisk penna. I ett särskilt yttrande som finns
            bifogat till betänkandet presenterar vi vårt alternativ till utskottsmajoritetens
            politik när det gäller anslagen med mera.
          </note>
          <note>
            Även om detta betänkande angående utgiftsområde 23 behandlar
            många viktiga områden, som vi redan har hört beröras här, väljer
            jag att koncentrera mitt anförande till jordbrukspolitiken.
          </note>
          <note>
            Fru talman! Den reservation som jag nyss hänvisade till handlar
            om jordbrukets konkurrensvillkor. Det är inte första gången denna
            fråga tas upp här i kammaren Bengt-Anders Johansson gjorde det
            alldeles nyss på ett utomordentligt träffsäkert sätt i den delen
            och jag är säker på att det inte heller kommer att vara sista
            gången som den frågan kommer upp här. Socialdemokraternas förblindade
            fasthållande vid en politik som försämrar svenska jordbruksföretagares
            konkurrensförmåga gör det nödvändigt att gång på gång visa på
            att det finns alternativ som vet att uppskatta det arbete som
            dygnet runt görs för att producera svenska livsmedel med god kvalitet,
            höga miljöambitioner och stor omsorg om djuren.
          </note>
          <note>
            För att svenska bönder ska kunna stå sig i konkurrensen med sina
            europeiska kolleger bör villkoren vara någorlunda jämlika. Inte
            minst skatter och avgifter bör harmoniseras med övriga EU-länders.
            Regeringens tal om jordbruket som en framtidsnäring och löftet
            om att genomföra handslaget om sänkt dieselskatt sviks gång på
            gång, på gång, på gång.
          </note>
          <note>
            Vi kommer säkert att även i dag få höra från Socialdemokraterna
            att man tittar på jordbrukets konkurrensvillkor och att man bereder
            frågan i Regeringskansliet.
          </note>
          <note>
            Fru talman! Medan Socialdemokraterna tittar på konkurrensvillkoren
            är det många familjeföretagare och jordbrukare runtom i landet
            som får titta på när grannar och vänner packar ihop och säljer
            av. När regeringspartiet i långbänksdepartementen bereder förslag
            bereder sig jordbruksföretagare för att lägga ned sin produktion
            därför att det inte längre är lönsamt på grund av produktionsförutsättningar
            som i flera avseenden är sämre än grannländernas.
          </note>
          <note>
            Lönsamhetsutvecklingen i det svenska jordbruket har sedan EU-inträdet
            1995 stabiliserats på en något högre nivå än tidigare. Det är
            alltså inte tack vare regeringen, utan trots regeringen. Det är
            EU-inträdet och medlemskapets konsekvenser som har gjort detta.
            Den svenska lönsamheten är dock påtagligt sämre än exempelvis
            den finska. Dieselskatten för jordbrukets maskiner i Finland ligger
            på 62 öre per liter och i Sverige på över 3 kr. Bland EU-länderna
            är Sverige det enda land där dieselskatten inom jord- och skogsbruk
            är densamma som för personbilstrafiken. Tyvärr, fru talman, tvingas
            jag konstatera att det för svenska socialdemokrater inte verkar
            vara viktigt att vi i vårt land har en livskraftig livsmedelsproduktion
            av högsta kvalitet.
          </note>
          <note>
            I skarp kontrast till Socialdemokraternas politik menar vi kristdemokrater
            att jordbruket inte är vilken näring som helst. Det handlar om
            förvaltarskap, att vårda, bevara och utveckla grundläggande livsbetingelser,
            livsbetingelser som berör oss alla varje dag. Det handlar om livsmedel
            i dess verkliga mening.
          </note>
          <note>
            Jordbruket förvaltar och förmedlar viktiga värden att bruka jorden,
            att odla och producera mat, att hålla landskapet öppet, att ta
            till vara det naturen ger, att vårda miljön. Kristdemokraterna
            ser livskraftiga jordbruksföretag och familjejordbruk som en bas
            för en levande landsbygd, där ett ekologiskt uthålligt brukande
            av jorden och produktionen av högkvalitativa och fullvärdiga livsmedel
            är huvuduppgiften.
          </note>
          <note>
            Fru talman! Denna grundsyn leder oss till slutsatser som presenteras
            i vår partimotion och i det särskilda yttrande som bifogas betänkandet.
            I tio punkter sammanfattar vi vår huvudsakliga politik på jordbruksområdet:
          </note>
          <note>
            Sammantaget föreslår Kristdemokraterna 276 miljoner kronor mer
            än regeringen till utgiftsområde 23. Tillsammans med sänkt skatt
            på diesel, återföring av skatt på handelsgödsel och bekämpningsmedel
            med mera innebär Kristdemokraternas budgetalternativ att jordbruksnäringen
            tillförs drygt 1 miljard kronor mer än i regeringens budgetförslag.
          </note>
          <note>
            Fru talman! Det finns ett par områden i utskottsmajoritetens
            ställningstagande till regeringens budgetförslag där eftertankens
            kranka blekhet klädsamt sprider sig över majoritetens anleten
            när frågorna kommer på tal. Det gäller hanteringen av regeringens
            halvering av anslaget till prisstödet för renkött och de neddragna
            respektive borttagna anslagen till omarrondering i Dalarna och
            invallningsprojekt i Emån. Kristdemokraterna har i sitt budgetalternativ
            uppmärksammat detta med höjda anslag.
          </note>
          <note>
            Jag ska inte strö ytterligare salt i de öppna, variga, bultande
            och svårläkta såren. Jag nöjer mig med att förutsätta att den
            socialdemokratiska utskottsgruppens dynamiska och duktiga företrädare,
            som har regelbundna överläggningar med kamraterna i ministerns
            kansli, ser till att vårpropositionens innehåll räddar dem från
            ytterligare pinsamheter på de här områdena. Ni kan räkna med stöd
            från Kristdemokraterna.
          </note>
          <note>
            Fru talman! Tiden är knapp. Jag vill därför i övriga frågor hänvisa
            till de förslag och synpunkter som framförs i vårt särskilda yttrande
            samt till de 14 reservationer som vi står bakom.
          </note>
          <note type="speaker">
            Anf. 181 SVEN-ERIK SJÖSTRAND (v):
          </note>
          <note>
            Fru talman! Jorden och skogen finns över hela Sverige. Det är
            en naturresurs och ett kapital som inte flyttar utomlands. 250
            000 människor är sysselsatta i jordbruk och i livsmedelsindustrin
            och hos underleverantörer i olika led. Jordbruket är en viktig
            näring som måste förse oss med livsmedel, öppna landskap, biologisk
            mångfald och en levande landsbygd.
          </note>
          <note>
            I Vänsterpartiet anser vi att jordbruksproduktionen ska ske så
            nära konsumenten som möjligt, vilket betyder att jordbruket så
            långt det är möjligt ska finnas över hela landet. På sikt måste
            allt jordbruk bli ekologiskt anpassat, eftersom dagens jordbruksmetoder
            hotar den biologiska mångfalden och marina miljöer. Målet med
            vårt jordbruk måste vara att vi producerar säkra livsmedel av
            god kvalitet med stor hänsyn till miljön och till djurens välbefinnande.
            Vi måste förena ekologiskt, ekonomiskt och socialt uthålliga jordbruk
            i hela landet.
          </note>
          <note>
            Skogen har under många hundra år försett Sverige med stora rikedomar.
            Det är bland annat genom skogen som vår välfärd har kunnat byggas
            upp. Att ägna sig åt skogsbruk är en extremt långsiktig investering.
            Många exempel visar att vi människor inte alltid har haft tålamod
            nog att bruka skogen med långsiktigt hållbara metoder. Men skogen
            är mer än träd. Den är växter och djur, en plats för avkoppling
            eller äventyr. Skogen är också en naturresurs, och vi måste ställa
            stora krav på brukandet av skogen för att alla dessa intressen
            ska tillgodoses. Det är också viktigt att vi fortsätter att vidga
            vår syn på skogen som resurs. Skogens sociala värden behöver utvecklas
            liksom dess betydelse för folkhälsan och ett aktivt friluftsliv,
            bland annat genom att den tätortsnära skogen tillmäts större betydelse.
            Det är kanske så att miljömålet skulle överordnas produktionsmålet
            när det gäller skogspolitiken.
          </note>
          <note>
            En ledande s-politiker lovade på DN Debatt i juni 2000 att naturvården
            i den statliga skogen skulle förbättras. Snabba reformer och nya
            tag utlovades. Under de senaste åren har anslaget till skydd av
            skog ökat, och vi i Vänsterpartiet anser att detta är bra men
            inte tillräckligt. Mer pengar måste avsättas till skydd av skog
            om inte fler arter ska gå förlorade. Staten måste bli ett föredöme
            i arbetet med att utveckla ett ekologiskt och socialt hållbart
            skogsbruk, där ambitionsnivån vad gäller naturvård är högre än
            i det privata skogsbruket.
          </note>
          <note>
            Fisket runt Sveriges kuster och på svenskt vatten är i dag inte
            långsiktigt hållbart. En kombination av höga halter av näringsämnen
            i haven från jordbruket och ett överfiske har lett till att flera
            arter i de svenska haven är på väg att helt försvinna. För oss
            i Vänsterpartiet är utgångspunkten att den verksamhet människan
            bedriver i de marina miljöerna ska vara ekologiskt hållbar. Försiktighetsprincipen
            ska råda då vi inte med säkerhet kan säga vad konsekvenserna blir.
            Vi måste lyssna mer på experternas råd och följa de rekommendationer
            om fångstkvoter som de ger och inte som i dag konsekvent överträda
            dem. Konsumenterna ska ges möjlighet att göra medvetna val för
            att bidra till ett hållbart fiske. I raden av många åtgärder som
            behövs vill jag lyfta fram behovet av flera marina reservat. Marina
            reservat av olika karaktär skyddar lek- och uppväxtområden, bidrar
            till ökade fisketillgångar och kan ge viktig kunskap för den långsiktiga
            forskningen.
          </note>
          <note>
            Fru talman! Den nya Djurskyddsmyndigheten påbörjar sitt arbete
            den 1 januari 2004. Djurskyddsfrågorna har inte tidigare givits
            tillräcklig tyngd och utrymme. Jag tror att den nya myndigheten
            innebär ett steg i rätt riktning mot en mer etisk och en moraliskt
            bättre djurhållning. Det är också positivt att myndigheten förses
            med ett djurskyddsråd och får egna forskningsanslag för att bättre
            kunna beställa forskning om djurskydd. Och om vi i Sverige visar
            att vi tar djurskyddsfrågorna på allvar sänder vi säkert ut signaler
            i vår omgivning om att dagens regelverk varken fungerar eller
            är tillräckliga.
          </note>
          <note>
            Det är viktigt att djurskyddet integreras mer i vårt samhälles
            värderingar och attityder. Vi är många som frågar oss var gränsen
            går för att hålla köttpriserna på låg nivå. Hur mycket ska marknaden
            få styra djurhållningen? I dagens rationella livsmedelsproduktion
            har man glömt bort att det är levande djur det handlar om. Inom
            EU klassas djur som varor och hamnar under lagstiftningen om handel
            med jordbruksprodukter. Huvudinriktningen för djurskyddspolitiken
            måste vara att minimera djurtransporter. Att EU subventionerar
            djurtransporter och ger exportbidrag för levande djur tycker jag
            är oacceptabelt, och det måste avvecklas. I stället är en utveckling
            mot lokal och småskalig livsmedelsförädling med lokala slaktmöjligheter
            på eller i närheten av gården ett bra alternativ. Man kan till
            exempel ha mobila slakterier.
          </note>
          <note>
            Vi vill ha en djurhållning som sätter djurhälsa, djuretik och
            säkra livsmedel i centrum. Och jag är övertygad om att många människor
            vill ha en sådan förändring. EU:s jordbrukspolitik, som också
            till stor del är Sveriges, har kritiserats för mycket: höga kostnader,
            dålig måluppfyllelse och subventionerad överproduktion som leder
            till att överskottet dumpas på världsmarknaden, vilket slår mot
            jordbruket i syd. Det handlar också om stora negativa miljöeffekter.
            Nu har jag bara nämnt en del av kritiken. Men EU:s jordbrukspolitik
            håller på att förändras.
          </note>
          <note>
            I Vänsterpartiet tror vi att det är bra om jordbrukspolitiken
            blir mer marknadsinriktad och om man producerar det som verkligen
            efterfrågas och inte vad man får mest bidrag för. En viktig princip
            för jordbrukspolitiken bör vara att samhället främst ersätter
            jordbrukssektorn för dess produktion av kollektiva nyttigheter,
            och det är bra om en större del av det som i dag är direktstöd
            kan föras över till miljöersättningar och landsbygdsutveckling.
          </note>
          <note>
            Det är glädjande att den ekologiska odlingen och produktionen
            ökar, men tyvärr tycker vi inte att den ökar tillräckligt fort.
            Det ekologiska jordbruket fungerar som en föregångare på miljöområdet,
            för att visa på möjligheter för en hållbar utveckling inom hela
            jordbruket. Målet om ekologisk odling är ett av de få miljömål
            som vi verkar lyckas uppfylla, och det är mycket positivt. Stora
            satsningar på forskning kring ekologisk odling har också gjorts
            de senaste åren.
          </note>
          <note>
            Fru talman! Det är många viktiga politikområden inom vårt utgiftsområde.
            Dessutom har vi i den här debatten också en viktig skrivelse som
            behandlar landsbygdspolitik. Det övergripande målet är en ekologiskt,
            ekonomiskt och socialt hållbar utveckling av landsbygden. Mål
            som hållbar livsmedelsproduktion, sysselsättning på landsbygden,
            hänsyn till regionala förutsättningar och uthållig tillväxt får
            inte bara bli vackra ord. Det traditionella odlingslandskapet
            har ju till stora delar försvunnit eller starkt utarmats under
            1900-talet.
          </note>
          <note>
            Merparten har omvandlats till ett modernt odlingslandskap präglat
            av rationell jordbruksdrift eller omvandlats till skog. Åkermark
            har lagts ned. Av de 4,6 miljoner hektar jordbruksmark som fanns
            1945 har i dag cirka en tredjedel lagts ned.
          </note>
          <note>
            Nedläggningen av jordbruksmark märks särskilt tydligt i landets
            norra delar och i skogsbygderna. I förlängningen kan en utveckling
            med nedläggning av jordbruksföretag samt igenväxning och ökad
            ensidighet i odlingslandskapet leda till ett minskat intresse
            för att vistas och bo där. Om vi ser på de årliga mätningarna
            så går strukturutvecklingen snabbare i norra delen av landet än
            genomsnittet för hela landet. Det är nog ganska klart att de nationella
            stöden, miljöersättningar och kompensationsbidrag i mindre gynnade
            områden, har bidragit till att upprätthålla ett öppet odlingslandskap
            och ett ganska livskraftigt jordbruk i norra Sverige. Det är viktigt
            att vi alla följer denna utveckling noga.
          </note>
          <note>
            I detta sammanhang vill jag betona vikten av småskalig produktion
            och förädling. I dag finns det omkring 3 000 företag med småskalig
            livsmedelsproduktion och ca 600 gårdsbutiker i Sverige. Många
            av de här företagen utnyttjar Bondens egen marknad som försäljningskanal
            direkt till kund. De har genom detta påtagligt ökat sin omsättning.
            Det är bra om jobben kan skapas där jobben behövs.
          </note>
          <note>
            Avslutningsvis, fru talman, vill jag säga att jag givetvis står
            bakom samtliga Vänsterpartiets reservationer, men för att underlätta
            för kammaren vill jag yrka bifall bara till reservation 25 om
            småskalig livsmedelsproduktion.
          </note>
          <note type="speaker">
            Anf. 182 BENGT-ANDERS JOHANSSON (m) replik:
          </note>
          <note>
            Fru talman! Först och främst skulle jag vilja ge Sven-Erik Sjöstrand
            helt rätt i en sak. Vi är fullständigt överens, Sven-Erik, att
            vi inte ska ge stöd till djurtransporter. För egen del kan jag
            inte förstå varför man inte i större utsträckning när det gäller
            längre transporter av kött faktiskt gör dem i form av kött i stället
            för i form av djur. Det kan vi inte lösa här. För övrigt uppfyller
            Sven-Erik Sjöstrand med råge sin del av s, v och fasa.
          </note>
          <note>
            En sak som jag skulle vilja uppehålla mig vid lite grann handlar
            om det svenska skogsbruket. Jag tror också att vi är överens om
            att det svenska skogsbruket har varit den genom historien absolut
            ojämförligt största grunden till vårt välstånd, eftersom vi har
            dragit in så pass mycket exportintäkter på just skogen. Jag skulle
            vilja fråga Sven-Erik Sjöstrand: Är det den enskilt ägda skogen
            eller den statligt ägda skogen som har bidragit mest till den
            svenska välfärden?
          </note>
          <note type="speaker">
            Anf. 183 SVEN-ERIK SJÖSTRAND (v) replik:
          </note>
          <note>
            Fru talman! Det är bra att jag och Bengt-Anders är överens om
            åtminstone några saker här, bland annat att vi inte ska ge stöd
            till djurtransporter. Vi har haft det uppe i utskottet i dag och
            fått bra information om det. Jag tycker att det är en väldigt
            viktig fråga för regeringen att driva. Vi ger en massa exportbidrag,
            slaktbidrag och allt möjligt. Det är ganska mycket pengar. Det
            är viktigt att driva den här frågan. De långväga transporterna
            är inte bra, varken ur ett etiskt perspektiv eller för samhället.
            Det är stora kostnader. Det är bra att vi är överens om det.
          </note>
          <note>
            När det gäller skogsbruket äger jag inte själv skog, men jag
            har många kompisar som äger skog. Jag kan se att många av dem
            som är privata skogsägare, som har mindre marker på kanske 1015
            hektar, sköter det på ett väldigt bra sätt. Jag kan som socialist
            säga att det nog kan vara bra att ha lite skog. Var och en skulle
            ha lite skog. Det är en bra rekreation att vara ute i skogen.
            Jag tror också att det är viktigt att vi värnar vårt samhälle.
            Jag är av den åsikten att många av de privata skogsägarna gör
            en bra insats.
          </note>
          <note>
            Jag sade också i min inledning att jag tror att det är viktigt
            att staten tar ett ökat ansvar, men också de stora bolagen, att
            de stora privata bolagen tar ett lite bättre ansvar. Här är mycket
            att göra. Vi behöver tillföra mer resurser till en förbättrad
            skogspolitik.
          </note>
          <note type="speaker">
            Anf. 184 BENGT-ANDERS JOHANSSON (m) replik:
          </note>
          <note>
            Fru talman! Det är rörande att vi är överens på ytterligare en
            punkt, nämligen att det enskilda skogsbruket är välskött det är
            klart att det finns undantag. Vi ser ett värde för landet i det
            enskilda skogsbruket. Det gläder mig.
          </note>
          <note>
            Sven-Erik Sjöstrand säger att staten måste ta ett större ansvar,
            staten ska bli bättre på att vårda de miljövärden som finns i
            skogen. Samtidigt är vi överens om att det enskilda skogsbruket
            förmodligen är bättre än det statliga. Sven-Erik Sjöstrand ingår
            i den majoritet som fortlöpande socialiserar skog. Blir det inte
            schizofrent, Sven-Erik Sjöstrand, att befinna sig i den världen
            intellektuellt när verkligheten ser ut på ett helt annat sätt?
          </note>
          <note type="speaker">
            Anf. 185 SVEN-ERIK SJÖSTRAND (v) replik:
          </note>
          <note>
            Fru talman! Om man ser på de senare åren har det gjorts en hel
            del. Jag tror att till exempel certifiering av skog kan vara bra,
            att man arbetar på ett målinriktat sätt. Men här finns mycket
            mer att göra. Det gäller både de statliga företagen och de privata.
            De vänner som jag känner som har skog ser verkligen till att de
            får kunskap. De är ute i sina marker. De lär sig och blir motiverade.
            Det är väldigt viktigt att man också har möjlighet till rådgivning
            och att vi i samhället satsar på det, som generaldirektör Göran
            Enander påpekar. Det behövs mycket resurser till rådgivning och
            informationsinsatser. Vi har en uppgift här, också att få ut budskapet
            om hur viktig skogen är som rekreation och hur bra den är i de
            sociala sammanhangen.
          </note>
          <note>
            I den här debatten nämner vi ibland klippare. Jag tror inte att
            det är så vanligt, men det förekommer klippare. Det förekommer
            rovdrift. Sådant bör vi ju bekämpa på olika sätt. Jag hoppas att
            regeringen kommer med en proposition snart, kanske nästa år, och
            att vi i vårt utskott kan diskutera de här frågorna på ett bra
            sätt.
          </note>
          <note type="speaker">
            Anf. 186 SVEN GUNNAR PERSSON (kd) replik:
          </note>
          <note>
            Fru talman! Jag hade egentligen inte tänkt ta replik, men ju
            mer jag lyssnade ju mer fundersam blev jag. Jag tyckte att det
            fanns en underton i Sven-Erik Sjöstrands anförande som växte,
            en underton av misstänksamhet och misstro mot svenska jordbrukare
            som grupp. Det började med motiven för Djurskyddsmyndigheten.
            Kristdemokraterna står också bakom införandet av en djurskyddsmyndighet
            för att ta ett samlat grepp på djurskyddet. Men syftet var enligt
            Sven-Erik Sjöstrand att höja etiken och moralen när det gäller
            djurhållningen i Sverige. Vilka är det som har så dålig etik och
            moral? Är det de svenska jordbrukarna som missköter sig så?
          </note>
          <note>
            Sedan började han tala i svepande ordalag och med negativ attityd
            till rationell jordbruksproduktion, om att höja upp småskalig
            livsmedelsproduktion som det optimala. Jag tycker också att det
            är fint med småskalig livsmedelsproduktion. Men jag har varit
            i Norrland det var i det sammanhanget som Sven-Erik Sjöstrand
            nämnde detta och besökt gårdar, unga familjer som har investerat
            och bedriver det man kan kalla ett rationellt jordbruk, mjölkproduktion
            med mjölkrobot. Det är ett högkvalitativt jordbruk med mjölkproduktion.
            Hur många mjölkkor ska man få ha i Norrland om det rationella
            är dåligt och det småskaliga fint?
          </note>
          <note type="speaker">
            Anf. 187 SVEN-ERIK SJÖSTRAND (v) replik:
          </note>
          <note>
            Fru talman! Först ska jag säga till Sven Gunnar Persson att jag
            på inget sätt hyser misstro mot svenska jordbrukare som grupp.
            De gör ett väldigt fint arbete. Det är nog snarare Sven Gunnar
            Persson som inte har lyssnat tillräckligt. När jag pratar om djuretik
            i vårt samhälle gäller det oss som konsumenter, att vi också ska
            vara observanta och se vad vi köper. Det är viktigt att vi satsar
            på kvalitet. Inte minst i detta med djurtransporter som vi hade
            uppe kan vi se ett etiskt förhållande.
          </note>
          <note>
            För min del tror jag att det är bra att veta att till exempel
            det kött vi handlar är av bra svensk kvalitet, att där inte finns
            så mycket antibiotika eller andra medicinrester, att djuren har
            fått gå ute, att samhället har givit bidrag till ett öppet landskap
            och att djuren har haft det bra. Det är på sätt och vis etik.
          </note>
          <note>
            Etik är också att vi kan hålla kvar en bra veterinärstandard
            och att vi har en bra forskning. Det tror jag att vi ska satsa
            på. Och när vi diskuterar detta måste det gälla hela samhället,
            inte lantbrukarna som grupp. Jag tror att en mycket stor majoritet
            sköter sitt arbete som lantbrukare på ett mycket bra sätt.
          </note>
          <note type="speaker">
            Anf. 188 SVEN GUNNAR PERSSON (kd) replik:
          </note>
          <note>
            Fru talman! Jag tackar för det svaret, även om jag tyckte att
            det slirade ganska rejält runt själva formuleringen som Sven-Erik
            ändå hade om att Djurskyddsmyndigheten skulle bidra till att höja
            etiken och moralen när det gällde djurhållningen i Sverige. De
            som håller djur i Sverige är ju framför allt jordbrukarna, i alla
            fall i större skala. Sedan var han inne på Livsmedelsverkets funktion
            och lite alla möjliga olika grupper, men just när det gäller att
            Djurskyddsmyndighetens roll är att höja etiken och moralen fick
            jag nog inte riktigt kläm på vad han menade. Jag accepterar dock
            att han ändå tycker att svenska jordbrukare har hög standard och
            sköter sig bra.
          </note>
          <note>
            Sedan var det den rationella jordbruksproduktionen och att man
            i Norrland särskilt skulle eftersträva det småskaliga. Hur ser
            Sven-Erik Sjöstrand på möjligheterna att bedriva rationell jordbruksverksamhet
            i Norrland och i övriga Sverige?
          </note>
          <note type="speaker">
            Anf. 189 SVEN-ERIK SJÖSTRAND (v) replik:
          </note>
          <note>
            Fru talman! Om vi tittar på den strukturomvandling som har skett
            kan vi se att vi bara tio år tillbaka i tiden hade ungefär 20
            000 mjölkföretag. I dag har vi 10 000. Det är alltså en halvering.
            Detta har naturligtvis märkts betydligt mer i Norrland och också
            i vissa delar av Mellansverige.
          </note>
          <note>
            I ett längre tidsperspektiv kan man väl säga att förutsättningarna
            för att driva de mindre lantbruken inte har ökat utan snarare
            minskat. Där tycker jag att vi bör göra mycket mer och vara observanta.
            Om vi vill ha en levande landsbygd och en regional balans måste
            vi satsa på de här områdena. Och det gäller inte bara lantbruksföretag.
            Det gäller att samhällena kan vara någotsånär intakta, att det
            finns skolor, affärer, postservice och så vidare så att människor
            kan bo kvar.
          </note>
          <note>
            Det gäller också att man kan ha kvar sina arbetstillfällen. Där
            tror jag på detta med småskalig industri och förädlingsindustrier.
            Ta till exempel Eldrimner i Jämtland som besökt utskottet! De
            gör ju ett lysande arbete men riskerar nu att mista ersättningen.
            Där tycker jag att vi ska arbeta på ett bra sätt och synliggöra
            allt de gör.
          </note>
          <note>
            När det sedan gäller Djurskyddsmyndigheten tror jag nog att de
            här personerna kommer att göra ett mycket bra arbete för att få
            upp de här sakerna till diskussion och synliggöra det hela. Jag
            tror nämligen att detta gäller alla i hela samhället. Vi har nog
            en ganska bra standard i Sverige rent allmänt. Vi har inte mycket
            djurvanvård, men det förekommer. Vi behöver den här diskussionen
            för att bli bättre och också för att ge signaler till övriga Europa
            och världen.
          </note>
          <note type="speaker">
            Anf. 190 JAN ANDERSSON (c):
          </note>
          <note>
            Fru talman! Jag vill i denna debatt om de areella näringarna
            innan jag går in på sakområdena börja med att slå fast en viktig
            iakttagelse, och det är att regeringen sviker.
          </note>
          <note>
            Regeringen sviker när det gäller att ge svenskt jordbruk likvärdiga
            konkurrensvillkor med övriga europeiska länder. Gång på gång på
            gång har statsministern stått i den här talarstolen och lovat
            likvärdiga villkor när det gäller konkurrens. Gång på gång på
            gång har det löftet svikits. Det har svikits av Socialdemokraterna,
            det har svikits av regeringen och det har svikits av statsministern.
            När kommer man att leverera likvärdiga konkurrensvillkor? Det
            är en av de enskilt viktigaste faktorerna för ett fortsatt levande
            svenskt lantbruk.
          </note>
          <note>
            När jag sedan går in på enskildheterna i vårt budgetförslag kan
            jag först konstatera att vi även på det här utgiftsområdet har
            principen att det som är ett samhälleligt intresse ska samhället
            också betala. Det är inte upp till enskilda att stå för de kostnaderna.
          </note>
          <note>
            Detta kan man kan till exempel se när det gäller ersättningen
            för viltskador, där vi höjer anslaget. Det finns ett samhällsintresse,
            som jag delar, av att vi ska ha en livskraftig rovdjursstam. Men
            det är inte upp till enskilda människor att stå för kostnaderna
            när det gäller detta. Då är risken, precis som vi har diskuterat
            tidigare, att vi får inte en förvaltning utan en tjuvjaktsförvaltning,
            just av den anledningen att staten tvingar enskilda att ta ett
            ansvar som rimligen är statens ansvar.
          </note>
          <note>
            Vidare har vi anslagit ytterligare pengar när det gäller bekämpande
            av smittsamma husdjurssjukdomar, av samma anledning: Det gäller
            att slå vakt om den svenska modellen.
          </note>
          <note>
            När det gäller Djurskyddsmyndigheten säger vi att vi ska ha detta
            sammanhållet. Det är Jordbruksverket som är bäst och effektivast
            i fråga om att sköta detta, och därför har vi ett antal omfördelningar
            när det gäller de bitarna.
          </note>
          <note>
            När vi kommer in på landsbygdens miljö och struktur gör Centerpartiet
            en kraftfull satsning. Vi ökar anslaget för återskapande av våtmarker,
            någonting som är till gagn för miljön både lokalt via en bättre
            biologisk mångfald och även i det stora perspektivet där vi minskar
            växtnäringsläckaget.
          </note>
          <note>
            Vi ökar anslaget för LFA-områden. Vi tänker då på skärgården,
            småländska höglandet och de norra delarna av landet. Det är de
            delar där risken för igenbuskning är störst, där marken först
            tas ur produktion och där man inte har rättvisa konkurrensvillkor.
          </note>
          <note>
            Vi vill vidare göra den relativt stora hästnäringen till en fullvärdig
            näring även i statens ögon. Vi har pengar till detta. Tyvärr har
            regeringen inte lyckats få fram något resultat när det gäller
            att ta tag i det här. Det var aviserat i den propositionslista
            vi fick, men vi har inte sett någonting på utskottets bord rörande
            hästnäringen.
          </note>
          <note>
            Vi vill stärka stödet till nystartare, något jag är helt övertygad
            om kommer att bli än viktigare med den nya gemensamma jordbrukspolitiken.
            Nära 20 % av jordbrukarna i landet ligger på 65 plus, och det
            illustrerar tämligen tydligt vad det här handlar om. Nystartandet
            är jätteviktigt.
          </note>
          <note>
            Sedan vill jag också tangera det vi debatterade tidigare när
            det gällde skogsvården. Här minskar regering och stödpartier,
            på sätt som beskrivits här tidigare, så att Skogsvårdsstyrelsen
            är tvungen att dra in rådgivning. Samtidigt ökar man på ett annat
            område länsstyrelsernas anslag för att administrera inköp av mark.
            Detta tycker jag på ett oerhört tydligt sätt illustrerar var man
            lägger vikten när det gäller skogsfrågor: Man sänker på rådgivning
            ut till aktiva brukare och ökar för att köpa in mark till staten.
          </note>
          <note>
            Rådgivningen när det gäller skogsbruket är oerhört viktig. Eftersom
            vi har lång omloppstid tar det lång tid innan man lär av sina
            egna misstag. Det kan ta 10 eller 20 år innan man ser att en föryngring
            inte fungerar. Därför tycker jag att rådgivning är av ökad vikt,
            framför allt när vi tänker på de krav som finns på produktion.
          </note>
          <note>
            Regeringen har svikit lantbruket. Jag hoppas att den minskning
            vi nu ser i skogsvården inte är en början på ett svek även när
            det gäller skogsbruket.
          </note>
          <note>
            Jag yrkar bifall till reservation 1, även om jag självklart står
            bakom alla de andra utmärkta reservationerna från Centerpartiet.
          </note>
          <note type="speaker">
            Anf. 191 GUNNAR GOUDE (mp):
          </note>
          <note>
            Fru talman! Den här budgeten som behandlar bland annat jordbruket
            är naturligtvis svår att diskutera. Just när det gäller finansieringen
            av jordbrukspolitiken står vi i den situationen att den helt övervägande
            delen av de beslut som har fattats om hur vi ska använda pengarna
            har fattats på annat håll. Det är alltså så att vi här i riksdagen
            inte har möjlighet att bestämma hur pengarna för jordbrukspolitiken
            ska användas. EU har frågan. Jordbrukspolitiken är, sett till
            pengarna, den absolut största delen, och det förvånar mig att
            inte några har sagt det.
          </note>
          <note>
            Debatten blir naturligtvis lite konstig. Man kan inte rikta kritik
            mot jordbrukspolitiken. Vi har inga representanter här som kan
            diskutera den. När vi har gjort uppgörelser mellan Vänstern, Miljöpartiet
            och Socialdemokraterna i regeringen om den här propositionen har
            naturligtvis frågorna varit låsta. De är inte öppna för beslut
            eller för förändringar i den samverkan. Så är situationen, och
            det bör vi konstatera.
          </note>
          <note>
            Jag tror dessutom, om det inte har framgått riktigt av debatten,
            att det är värt att påpeka att inget parti tycker att svenskt
            jordbruk ska vara in i detalj reglerat genom en planhushållning
            som vi vet att vi höll på att ta oss ur genom avregleringen av
            jordbruket. Det är en planhushållning som har lett till förändringar
            av svenskt jordbruk som inte har varit önskvärda. Moderata samlingspartiet
            brukar säga att man inte ska tvingas leva på bidrag när man kan
            leva på eget arbete. Det gäller i väldigt hög grad landets bönder
            för närvarande. Jag ser att Bengt-Anders nickar instämmande.
          </note>
          <note>
            Vi från Miljöpartiet vill alltså se en helt annan jordbrukspolitik.
            Vi vill ha jordbruket avreglerat, och vi vill se fri konkurrens.
            Vi vill att bönderna ska få glädjen att återgå till att producera
            det man är bra på, det man vill göra av god kvalitet och få gå
            ut i konkurrens på den svenska marknaden, ha möjlighet att sälja
            gårdens produkter i närområdet och så vidare. Vi vill också att
            de som så önskar ska kunna få bra information så att de successivt
            kan gå över till ett ekologiskt jordbruk.
          </note>
          <note>
            Naturligtvis finns det ett litet utrymme ekonomiskt, inte stort
            under den här budgetperioden, det vet vi, men ett litet, som vi
            kan utnyttja för att vid sidan av den enorma budget som ligger
            låst via EU åstadkomma vissa förändringar i en riktning som vi
            önskar. Vi från Miljöpartiet kan till exempel med glädje konstatera
            att vi har fått 40 miljoner till forskning och utveckling av ekologiskt
            lantbruk. Det har beslutats gemensamt av de tre partierna och
            föreslagits här.
          </note>
          <note>
            Inom den sektorn kan också nämnas att äntligen har stiftelsen
            för biodynamisk odling ute i Järna fått en halv miljon för sin
            verksamhet. Den är ju spännande eftersom de var de ursprungliga
            initiativtagarna inom området och låg väldigt väl framme när det
            hela började. Det är viktigt att de får möjlighet att fortsätta
            sitt arbete.
          </note>
          <note>
            Det finns också ett ökat stöd till Livsmedelsverket på 9 miljoner
            för säkra livsmedel. I det ingår också att de ska titta på möjligheter
            för småskalig produktion, till exempel mindre slakterier. Det
            berör det som Sven-Erik Sjöstrand talade om när det gäller gårdsbutikernas
            möjligheter till exempel. Det är sådana saker som vi i Miljöpartiet
            hälsar med glädje. Och jag tror inte att det finns någon opposition
            i kammaren från något parti i den riktningen. Många har tvärtom
            uttalat sig just för de sakerna, bland annat Anita Brodén och
            Sven Gunnar Persson.
          </note>
          <note>
            Skogen är ett miljöområde där vi har ett tydligt mål. För att
            nå det krävs att man får stora statliga resurser. Det målet är
            fastslaget här i riksdagen, och det gäller nu att leva upp till
            det. Vi har fått en förstärkning på 400 miljoner det här budgetåret,
            men det räcker inte till de åtgärder som behövs för att vi ska
            hålla en jämn takt fram till målet. Det handlar alltså om köp
            av mark för naturreservat, för biotopskydd, skogsvårdsavtal och
            annat; det som finns under rubriken Biologisk mångfald. Det ingår
            alltså som en naturlig del i tanken att bevara den biologiska
            mångfalden. Vi tycker att det är bra, men vi beklagar att det
            inte har funnits pengar att ta ett lite större steg på det området.
          </note>
          <note>
            När det gäller den biologiska mångfalden finns det en intressant
            forskningssatsning i anslutning till det här projektet. Det gäller
            alltså inventeringen av alla de arter som finns i svenska skogar
            och i andra biotoper. Där har flera forskningsråd kopplats samman.
          </note>
          <note>
            Vetenskapsrådet har fått medel för att göra grundforskningsinsatser
            när det gäller den biologiska mångfalden, studier av arter och
            arters samverkan inom för landet viktiga biotoper. Formas har
            när det gäller tillämpningssidan fått ett stort anslag. Och som
            grund för det hela har Artdatabanken på SLU fått ett bidrag för
            att gå igenom och göra en inventering av de arter som finns.
          </note>
          <note>
            Det är lite anmärkningsvärt att vi egentligen inte känner till
            vilka arter som finns i landet. Ska vi ha en ekologisk långsiktigt
            hållbar utveckling måste vi veta vad som finns i de ekologiska
            systemen.
          </note>
          <note>
            Det arbetet pågår med full fart. En liten bromskloss är tillgången
            på taxonomer. Vi har i Sverige ett litet underskott på sådana.
            Där förväntar vi oss att universiteten och kanske Formas och Vetenskapsrådet
            kan hjälpa till så att vi får fram lite fler forskare inom taxonomiområdet.
          </note>
          <note>
            Jag ska säga några ord om fisket också inte mycket, för vi väntar
            på kustfiskepropositionen som kommer till riksdagen nu. Det är
            presskonferens på måndag. Där får vi ett förslag på hur verksamheten
            för att skydda våra vatten och kuster framöver ska kunna se ut.
            Grunden i den propositionen kan jag väl avslöja redan nu är en
            ekologisk grundsyn där man ser till havets och olika sötvattens
            långsiktiga ekologiska möjligheter att fortleva.
          </note>
          <note>
            Marinbiologisk forskning har fått ett anslag i budgeten. Det
            är en förstärkning på 10 miljoner, vilket vi naturligtvis också
            tycker är bra.
          </note>
          <note>
            Jag kan avsluta med att konstatera att Djurskyddsmyndigheten
            blir av. Vi har i budgeten 61 miljoner kronor för den verksamheten
            den som Sven-Erik talade sig så varm för och som jag inte har
            tid att gå in på och också tala varmt för. Det arbetet kommer
            att sätta i gång inom en snar framtid och betyda mycket för djurskyddsarbetet
            i Sverige.
          </note>
          <note type="speaker">
            Anf. 192 BENGT-ANDERS JOHANSSON (m) replik:
          </note>
          <note>
            Fru talman! Ni ingår som en del av regeringsunderlaget, Gunnar
            Goude. Gunnar Goude erkände själv i talarstolen att som tack för
            detta får man tydligen emellanåt böja sig hårt för att ingå i
            majoritetskonstellationen. Det är klart att man inte böjer sig
            utan att få någon som helst betalning. Den betalning som Miljöpartiet
            har fått för att ingå i grupperingen är att man har fått en förläning
            från president Persson i form av en generaldirektör på den nya
            Djurskyddsmyndigheten i Skara.
          </note>
          <note>
            Jag måste få reda på av Gunnar Goude på vilket sätt de 61 ½ miljoner
            kronorna kommer att förbättra tillsynen av djuren. Det är ju tillsynen
            som har visat sig brista, inte regelverket. Det innebär att man
            skulle kunna använda i storleksordningen 150 tjänster för tillsynen
            i stället för att lägga dem på en byråkratisk myndighet i Skara.
          </note>
          <note>
            Kan möjligtvis Gunnar Goude förklara för oss övriga som inte
            förstår hur djurtillsynen blir bättre eftersom det är där bristerna
            finns?
          </note>
          <note type="speaker">
            Anf. 193 GUNNAR GOUDE (mp) replik:
          </note>
          <note>
            Fru talman! Det är precis som Bengt-Anders säger, nämligen att
            det har varit stora brister i tillsynen. Det behövs en samordning
            av tillsynen av flera skäl, bland annat för att höja kvaliteten.
            Många kommuner som har hand om den kommunala djurskyddstillsynen
            har svårigheter med kompetensen på området. Man kan förstå att
            en liten kommun som ska ha det ansvaret behöver information och
            stöd utifrån. Det är en viktig del i den nya Djurskyddsmyndighetens
            verksamhet att samla resurserna, göra en kraftsamling på området
            och hjälpa till ute i kommunerna så att det blir en högre nivå.
          </note>
          <note>
            Vi vill gärna ha en djurskyddstillsyn som är likadan över hela
            landet. Det är naturligtvis också en uppgift för Djurskyddsmyndigheten
            att titta på. Det är riktigt att tillsynen är en av de viktiga
            huvuduppgifterna för den nya myndigheten.
          </note>
          <note type="speaker">
            Anf. 194 BENGT-ANDERS JOHANSSON (m) replik:
          </note>
          <note>
            Fru talman! Nu säger Gunnar Goude att det behövs samordning av
            tillsynen. Nu behövs det dessutom samordning mellan myndigheterna
            eftersom vi nu får en myndighet till som ska in i detta. Statens
            jordbruksverk har fortfarande en del kvar. Det kommer att ta kraft
            från tillsynen. Vad jag förstår blir det inte en enda tillsynstimme
            mer i kommunerna. Det är förmodligen bara Miljöpartiet som har
            lyckats förstå hur detta hänger ihop. Vi övriga klarar inte att
            få ihop detta.
          </note>
          <note>
            Vi är överens på en punkt. Gunnar Goude sade i sitt anförande
            att han vill ha fri konkurrens på svenska marknaden. Det är vi
            fullständigt överens om. Jag anser att vi ska ha en fri konkurrens
            inom hela Europa, och jag kan därför över huvud taget inte förstå
            varför just odlare av ekologiska produkter ska ha ett specialdestinerat
            statsbidrag för att därigenom förvrida konkurrensen. Det går över
            huvud taget inte ihop om man är för en fri konkurrens. Antingen
            är det läpparnas bekännelse eller någonting annat. Det som Gunnar
            Goude påstår går inte ihop.
          </note>
          <note>
            Låt oss hålla oss till EU. Långt ifrån alla beslut som berör
            jordbruket fattas av EU. Besluten om de försvårande omständigheterna
            som det svenska jordbruket lider av fattas här av den majoritet
            som Gunnar Goude tillhör. Man försvårar för lönsamma jordbruk.
            Man hindrar näringstillväxt genom företagskrångligheter, och man
            gynnar ensidig odling. Dessutom är det en ny djurskyddsmyndighet.
            På vilket sätt gynnar detta Sveriges bönder?
          </note>
          <note type="speaker">
            Anf. 195 GUNNAR GOUDE (mp) replik:
          </note>
          <note>
            Fru talman! Jag kan ta den sista frågan först.
          </note>
          <note>
            Påståendet om att Miljöpartiet böjer sig är sant när det gäller
            en fråga, nämligen just EU:s jordbrukspolitik. Där får vi böja
            oss. Det finns ingen möjlighet att ändra på de sakerna här i Sveriges
            riksdag. Vi står inför det faktum att besluten är fattade.
          </note>
          <note>
            Sedan lever tydligen Bengt-Anders Johansson i tron att de svenska
            bönderna inte har påverkats negativt av jordbrukspolitiken de
            enorma bidragen som går ut. Vad är det som händer när de sitter
            på gården och planerar vad de ska satsa på? Det kan gälla spannmålsodlingen
            eller köttproduktionen. Vad tittar de på? De läser naturligtvis
            kataloger upp och kataloger ned efter bidrag. De är helt beroende
            av dem. De handlar med enskilda tackbidrag. Det finns en handel
            med tackbidrag! Det är en otrolig mängd detaljstyrning i en makalös
            planhushållning. Självfallet har det styrt svenskt jordbruk i
            alla möjliga tokiga riktningar och inte underlättat arbetet för
            svenska bönder. Det är få svenska bönder som ropar hurra för den
            typen av styrning.
          </note>
          <note>
            Det är väl inte så att ingen fattar något om Djurskyddsmyndigheten.
            Den enkla sanningen är väl att det finns ett parti som inte har
            fattat, nämligen Moderaterna. Övriga partier är överens om att
            Djurskyddsmyndigheten är bra och har en viktig uppgift att fylla.
          </note>
          <note type="speaker">
            Anf. 196 SINIKKA BOHLIN (s):
          </note>
          <note>
            Fru talman! Jag avstår i mitt anförande från att ta upp skogspolitiken
            eftersom både skogsvårdsorganisationen och virkesförrådet togs
            upp i den förra debatten. Annars kan jag hänvisa till skogsskrivelsen,
            och jag svarar gärna på frågor i replikerna.
          </note>
          <note>
            Fru talman! Det är inte så lätt att förklara den gemensamma jordbrukspolitiken.
          </note>
          <note>
            När jag träffar konsumenter, speciellt unga människor, unga kvinnor,
            handlar diskussionen ofta om mat. Den handlar om kvalitet, säkerhet,
            miljö, etik och global rättvisa. Väldigt lite handlar om produktionen.
            Avståndet mellan konsumenten och producenten har vuxit.
          </note>
          <note>
            Vi politiker talar oftast om regelverket och stöd, ibland lite
            om miljön, ibland lite om sambandet produktionkonsumtion, ibland
            lite om kulturvärden. Avståndet mellan konsumenter och politiker
            växer också.
          </note>
          <note>
            Många av oss har glömt historien. Varför står vi här och pratar
            jordbrukspolitik? Innan det fanns ett egentligt jordbruk förekom
            planlagd anskaffning av födoämnen genom jakt, fiske och insamling
            av vissa näringsrika växter. Det handlade om mat, det vill säga
            att överleva som art på den tiden.
          </note>
          <note>
            I början var jordbruket endast ett komplement till övrig anskaffning
            av föda. Odling av säd var under lång tid av ringa betydelse för
            den totala försörjningen. Efterhand formades tillvaron alltmer
            av jordbruket. Husdjuren utökades. Det tidigare slutna skogslandskapet
            skiftade i karaktär till ett mer öppet landskap genom att bonden
            skapade åkrar och betesmarker.
          </note>
          <note>
            Det är denna historia, det öppna landskapet och betesmarkerna,
            som vi nu försöker rädda och delvis återskapa. Vårt kulturlandskap,
            det viktigaste ekosystemet skapat av människan, med den biologiska
            mångfald som vi har skapat, försöker vi nu rädda och behålla genom
            att hitta riktlinjer och former för ett långsiktigt jordbruk.
            Det är det vi pratar om.
          </note>
          <note>
            Om vi till detta lägger diskussionen om miljön som helhet, konsumentfrågorna,
            djurhälsan, den regionala utvecklingen samt den globala rättvisan
            har vi en bra grund för fortsatt diskussion angående den framtida
            jordbrukspolitiken i Sverige som ingår i den gemensamma jordbrukspolitiken.
            Visst är det självklart att livsmedelsproduktionen primärt hör
            framtiden till. Äta måste vi liksom våra förfäder. Cirka 90 %
            av vår föda kommer fortfarande från jordbruket.
          </note>
          <note>
            Jag som socialdemokrat har fem utgångspunkter i mitt arbete med
            framtidens livsmedelsproduktion. Jag försöker redovisa vad vi
            har gjort för att nå de här målen efter att vi har blivit delaktiga
            i den gemensamma jordbrukspolitiken.
          </note>
          <note>
            För det första ska Sveriges bönder producera säker och sund mat.
            Vi har en lång tradition i Sverige att med hjälp av lagstiftning
            och böndernas eget arbete för ett hållbart jordbruk skapa förtroende
            för svensk mat. Hit kan vi räkna åtgärder för djurhälsa, salmonellabekämpningen,
            kadaverförbudet samt frågan om användning av antibiotika. Konsumenterna
            ska kunna känna säkerhet när de köper produkter odlade av svenska
            bönder. Vi har lyckats bra. Vi har inte alltid lyckats, men vi
            har ändå kunnat hålla en godtagbar standard på närproducerade
            livsmedel.
          </note>
          <note>
            För det andra ska jordbruket och livsmedelsproduktionen vara
            ekologiskt, socialt och ekonomiskt hållbart. Vi ska komma ihåg
            att sju av de femton miljökvalitetsmålen berör jordbruket. Det
            ska bli intressant när vi nästa år börjar utvärderingen av mål
            och medel. Har det hänt någonting positivt? Har det hänt någonting
            negativt? Måste vi omvärdera mål och medel?
          </note>
          <note>
            Satsningar på ekologisk odling har, tycker jag i alla fall, haft
            positiva miljöeffekter. Men de har också ökat konsumenternas möjligheter
            att välja mellan olika typer av livsmedel.
          </note>
          <note>
            För det tredje ska vi ha ett levande lantbruk i hela landet.
            Här har vi med hjälp av de olika stödformer, som jag inte älskar,
            som finns inom jordbruksområdet delvis kunnat styra medel till
            mindre gynnade områden. Också landsbygdsutvecklingsprogrammet
            har naturligtvis haft betydelse för utvecklingen, men det kan
            bli både bättre och effektivare.
          </note>
          <note>
            För det fjärde är jordbruket inte viktigt enbart för matproduktionen,
            för livsmedlen. Det skapar också andra värden, till exempel det
            som jag tidigare nämnde, det öppna landskapet med den biologiska
            mångfald som vi värnar så mycket om nu.
          </note>
          <note>
            För det femte ska jordbrukspolitiken vara globalt solidarisk.
            Anita Brodén var inne på den frågan. Det är också en etisk fråga.
            Det är fortfarande över 800 miljoner människor som lider av svält,
            undernäring och hunger samtidigt som vi här diskuterar ohälsa
            och övervikt. Trots alla ansträngningar från FN och FAO har inte
            nuvarande åtgärder förbättrat den globala fattigdomssituationen
            mycket. Vi måste ibland ha modet att fråga oss själva hur vårt
            eget handlande påverkat andra delar av världen.
          </note>
          <note>
            Med detta i bagaget diskuterar vi socialdemokrater tillsammans
            med andra partier nu reformeringen av jordbrukspolitiken. Det
            är den så kallade halvtidsöversynen av den gemensamma jordbrukspolitiken.
            Vi vet alla att denna jordbrukspolitik inte är långsiktigt hållbar.
            Det bygger på ett synsätt och speglar ett Europa som ligger ett
            halvt sekel tillbaka i tiden. Syftet med reformen är att orientera
            produktionen mot det som konsumenterna efterfrågar och därmed
            komma bort från att produktionen styrs av bidragssystemet.
          </note>
          <note>
            Naturligtvis är förändringen också nödvändig med hänsyn till
            utvidgningen från och med nästa år och de pågående WTO-förhandlingarna.
            Den här reformen är faktiskt ganska omfattande, mycket mer omfattande
            än vi trodde från början.
          </note>
          <note>
            För att i det nya systemet garantera en ekonomisk och social
            trygghet för så många företag som möjligt är valet av grundmodell
            oerhört viktigt. De två grundmodellerna, gårdsmodellen och regionmodellen,
            har bägge för- och nackdelar. Sverige är ett avlångt land med
            olika förutsättningar att bedriva jordbruk. Vi har ett stort ansvar
            för att hitta rätta vägen. Kanske är den en kombination av dessa
            båda modeller. Förslaget ska vara klart i mitten av januari och
            förändringen ska träda i kraft den 1 januari 2005 med en möjlighet
            till förskjutning till 2007.
          </note>
          <note>
            Fastän reformen är omfattande har vi i stort sett samma ram att
            röra oss i. Det är som ett pussel. Vi har sågat sönder de gamla
            bitarna men försöker ändå få pusslet att gå ihop på något sätt.
            Det är samma ram, men hur ska vi klara av pusslet? Men i ett nummer
            att ATL kunde vi tidigare läsa en klok kommentar av en expanderande
            mjölkbonde: Det blir aldrig så bra som man hoppats och aldrig
            så dåligt som man befarar.
          </note>
          <note>
            Till slut, fru talman, är det viktigt att konsumentperspektivet
            får dominera och vara utgångspunkten för livsmedelspolitiken.
            Fastän vi här i riksdagen fortsätter att diskutera olika typer
            av stödformer är det ändå så att på en fungerande marknad med
            god information möts konsumenterna och producenterna med samma
            mål: säkra och hälsosamma livsmedel.
          </note>
          <note>
            Fru talman! Jag vill yrka bifall till förslaget i betänkandet
            och avslag på samtliga reservationer.
          </note>
          <note type="speaker">
            Anf. 197 ANITA BRODÉN (fp) replik:
          </note>
          <note>
            Fru talman! Man skulle önska att många fler haft möjlighet att
            lyssna på den här debatten, som jag tycker har varit väldigt trevlig.
            Men vi tror att de sitter på sina rum och följer den här intressanta
            debatten.
          </note>
          <note>
            Sinikka! Företagare behöver långsiktighet. Det kan inte nog betonas.
            Regeringens ändrade spelregler vållar ständigt svårigheter. Förr
            handlade det om spelregler mellan tre- och så småningom fyraåriga
            villkor. Nu efter EU-inträdet, när väldigt många lantbrukare hade
            en förhoppning om att det skulle bli en långsiktighet, ändras
            spelreglerna i alla fall. Nu gäller det utbetalningsdatum för
            EU-ersättningar. Min fråga till dig är om Socialdemokraterna avser
            att ändra denna tingens ordning.
          </note>
          <note type="speaker">
            Anf. 198 SINIKKA BOHLIN (s) replik:
          </note>
          <note>
            Fru talman! Vi har ju den här så kallade kontaktgruppen som nu
            diskuterar framtidens gemensamma jordbrukspolitik och hur vi ska
            forma den inom Sverige. Där är till exempel en fråga hur utbetalningen
            ska vara. Ska den vara i euro eller i kronor? Just det här med
            betalningsdatumet tycker jag gärna kunde kopplas till den diskussionen.
            Jag vet att ni kanske inte har kommit så långt i diskussionen
            utan fortfarande funderar på om det är gårdsmodellen, regionmodellen
            eller hybriden dem emellan som gäller. En del småsaker som är
            stora faller undan. Samtidigt tappar man kanske helheten i diskussionen.
            Jag skulle alltså rekommendera att man faktiskt tar upp den här
            frågan i kontaktgruppen.
          </note>
          <note type="speaker">
            Anf. 199 ANITA BRODÉN (fp) replik:
          </note>
          <note>
            Fru talman! Då bollas ansvaret över till oss gemensamt. Hittills
            har det ändå varit så att ansvaret har legat på majoriteten, och
            spelreglerna har alltså ändrats även i år. Det råder inte kontaktgruppen
            över.
          </note>
          <note>
            Jag skulle vilja ställa en annan fråga. Den handlar om synen
            på konventionella odlare och deras sätt att odla miljömässigt
            och hållbart. Gunnar Goude tog också upp den här frågeställningen
            och ansåg att jag hade pratat väldigt väl om ekoodlare. Jag tycker
            att de är en bra spjutspets, men jag vill ändå höra, eftersom
            jag själv tycker att det är så viktigt att vi lyfter den andra,
            80-procentiga delen: Vad är Socialdemokraternas inställning till
            de konventionella odlare som odlar på ett miljömässigt hållbart
            sätt?
          </note>
          <note type="speaker">
            Anf. 200 SINIKKA BOHLIN (s) replik:
          </note>
          <note>
            Fru talman! Vi hade tidigare, när vi började vår gemensamma väg
            inom EU med dess jordbrukspolitik, det så kallade REKO-programmet.
            Nu finns det inte kvar i sin helhet, men vissa delar av programmet
            har vi byggt in i landsbygdsprogrammet. Där finns alltså delar
            av det.
          </note>
          <note>
            När vi klarat av den första delen av MTR och börjar diskutera
            hur landsbygdsutvecklingsprogrammet ska se ut tror jag att det
            är viktigt att också titta på hur vi då kan hjälpa det konventionella
            jordbruket, de 80 procenten, att bli ännu miljövänligare, eftersom
            jordbruket ju också måste klara av de miljömål som det är berört
            av.
          </note>
          <note type="speaker">
            Anf. 201 JAN ANDERSSON (c) replik:
          </note>
          <note>
            Fru talman! Konkurrensvillkoren, Sinikka! När ska man leva upp
            till löftet om likställda konkurrensvillkor?
          </note>
          <note type="speaker">
            Anf. 202 SINIKKA BOHLIN (s) replik:
          </note>
          <note>
            Fru talman! När jag lyssnar på Centerpartiet, Kristdemokraterna
            och Moderaterna låter det som om hela Sveriges jordbruk står och
            faller med dieselskatten. Det är lite märkligt med tanke på hur
            det ekonomiskt ser ut för jordbruket: Det är stabilt över åren,
            skillnaderna mellan åren är små. I och för sig förekommer strukturomvandlingar,
            men det har vi haft tidigare också. Gårdarna är visserligen färre,
            men produktionen är i stort sett densamma. Vidare har vi kvotutnyttjande.
            Det kanske inte nyttjas fullt ut, men det är ändå hyfsat bra.
            Dessutom har vi ett bra ränteläge. Och Jan Andersson påstår att
            Sveriges jordbruk står och faller med dieselskatten!
          </note>
          <note type="speaker">
            Anf. 203 JAN ANDERSSON (c) replik:
          </note>
          <note>
            Fru talman! Det jag påstår, Sinikka, är att man ska leva upp
            till de löften man ger. Det är oerhört viktigt. Man kan inte stå
            i riksdagens talarstol och gång efter annan lova saker och ting
            som man sedan inte lever upp till. Det visar på bristande hederlighet,
            tyvärr.
          </note>
          <note type="speaker">
            Anf. 204 SINIKKA BOHLIN (s) replik:
          </note>
          <note>
            Fru talman! Jag har varit med från början när det gäller den
            så kallade ryggsäcksdiskussionen. Bönderna kom hem till mig med
            ryggsäcken. Den innehöll dock inte tegelstenar utan filmjölk och
            ost. Jag undrar om det var en muta kanske uppgick den inte till
            200 kr.
          </note>
          <note>
            Jag har försökt följa frågan hela vägen. Vi har klarat av vissa
            delar, vilket Jan Andersson också vet. Dieselskatten ligger fortfarande
            i långbänk. Det som nu sägs i budgeten är att man inför kommande
            skatteväxling ska se över i vilken form kompensation ska ske för
            höjning av skatten på diesel avseende jord- och skogsbrukets arbetsmaskiner.
          </note>
          <note type="speaker">
            Anf. 205 BENGT-ANDERS JOHANSSON (m) replik:
          </note>
          <note>
            Fru talman! Jag fortsätter där Jan Andersson slutade. En vecka
            efter att statsministern stått i riksdagens talarstol och uttalat
            att man ska ge det svenska jordbruket nya konkurrensmedel, alltså
            bättre konkurrensförutsättningar, höjer man dieselskatten. Jag
            trodde, åtminstone fram till det datumet, att Socialdemokraterna
            hade någon heder i kroppen. Är den socialdemokratiska hederligheten
            utgrävd av karies så att det bara finns hål och tomma löften kvar?
          </note>
          <note>
            Sedan gäller det inte endast dieselskatten, men den är en viktig
            symbolfråga. När man lyssnar på miljöföreträdare kan man nämligen
            tro att skälet till att vi ska ha hög skatt på diesel är att bönderna
            åker omkring omåttligt mycket i sina traktorer. Jag har suttit
            tillräcklig mycket i traktorer för att veta att man inte sitter
            där en enda timme mer än man behöver. Det kan jag försäkra, Sinikka
            Bohlin!
          </note>
          <note>
            Detta är ren och skär illvilja mot det svenska lantbruket. Var
            finns den socialdemokratiska hederligheten? Finns den alls?
          </note>
          <note type="speaker">
            Anf. 206 SINIKKA BOHLIN (s) replik:
          </note>
          <note>
            Fru talman! Om vi börjar med frågan om dieselskattehöjningen
            så var det inte så att dieselskatten höjdes enbart för jord- och
            skogsbruket, utan den höjdes för alla. Och åtminstone i vårt parti
            använder vi vissa skatter för att styra mot en bättre miljö.
          </note>
          <note>
            När det gäller diskussionen om jord- och skogsbrukets maskiner
            finns ju inte de maskinerna alltid där utsläppen av partiklar
            är störst. Jag tänker till exempel på trafiksituationen i Stockholm.
            Dieseln har ju mycket farliga utsläpp av cancerframkallande ämnen.
          </note>
          <note>
            Sedan kan det naturligtvis vara så att jag som socialdemokrat
            har karies, men då tycker jag att vi har nått lite väl lågt i
            debatten. I det sammanhanget måste jag ställa en fråga till Bengt-Anders
            Johansson, som han får fundera på i natt. Om jag hörde rätt tidigare
            använde han uttrycket s och v och fasa. Är det så att han kallar
            Miljöpartiet för fasa kan jag bara beklaga att debattnivån i detta
            utskott sjunkit så lågt.
          </note>
          <note type="speaker">
            Anf. 207 BENGT-ANDERS JOHANSSON (m) replik:
          </note>
          <note>
            Fru talman! Nu kommer vi till pudelns kärna. Nu säger Sinikka
            Bohlin nämligen att man höjde dieselskatten för alla för att få
            en bättre miljö. Sinikka Bohlin påstår alltså eftersom man använder
            just skattemedlet som regulator att svenska bönder sitter och
            kör traktor i onödan. Är det verkligen socialdemokratins uppfattning
            att svenska bönder sitter och nöjesåker ute på åkrarna? Jag har
            tillräckligt mycket egen erfarenhet för att veta att så inte är
            fallet.
          </note>
          <note>
            Sedan noterade jag ytterligare en sak, nämligen att nu glider
            man när man pratar om de konkurrensförbättringar som statsministern
            lovat. Det ska bli en skatteväxling. Det var exakt vad Sinikka
            Bohlin sade för några minuter sedan. Vilken skatt är det man ska
            höja om man nu sänker dieselskatten? Vilken skatt är det svenska
            bönder ska bära när man möjligen slipper dieselskatten? Det vore
            intressant att få veta det. Det kunde väl vara ett trevligt nyårslöfte
            till de svenska bönderna.
          </note>
          <note type="speaker">
            Anf. 208 SINIKKA BOHLIN (s) replik:
          </note>
          <note>
            Fru talman! Jag sade inte att man skulle växla, utan jag sade
            att när man nästa gång gör en skatteväxling ska man titta på vilken
            form av kompensation man ska ge för höjning av skatten på diesel
            avseende jord- och skogsbrukets arbetsmaskiner.
          </note>
          <note>
            Bengt-Anders Johansson vet också att det handlar om ganska mycket
            pengar. Om vi endast hade talat om jordbrukets maskiner hade vi
            hamnat ganska långt ned, men när vi kopplar in hela skogsbrukssidan
            hamnar vi om jag inte minns fel på ett antal hundra miljoner kronor.
          </note>
          <note>
            Bengt-Anders Johansson påstod att jag sade att bönderna nöjesåker.
            Det har jag aldrig sagt, utan jag sade faktiskt tvärtom. Jag vet
            att skogs- och jordbrukets maskiner inte kör på Stockholms gator,
            där utsläppen av diesel och de partiklar som finns i diesel är
            störst. Eftersom skogs- och jordbrukets maskiner inte orsakar
            hälsorisker i tätbebyggda områden kan man tänka sig att ha en
            nedsättning av dieselskatten.
          </note>
          <note type="speaker">
            Anf. 209 SVEN GUNNAR PERSSON (kd) replik:
          </note>
          <note>
            Fru talman! Det är inte för att vara elaka mot Sinikka Bohlin
            som vi respekterar högt som vi tar upp konkurrensfrågorna, utan
            för att statsministern i ett par regeringsförklaringar lovat förbättringar.
            Jordbruksministern, eller om det var statsministern, har tagit
            LRF-ordföranden i hand och sagt att man kommit överens. Det är
            därför vi är så angelägna.
          </note>
          <note>
            Sinikka Bohlin nämnde fem utgångspunkter för jordbrukspolitiken.
            De var bra och viktiga punkter, och jag tror att vi har ungefär
            samma uppfattning om vikten av dem. Men vi måste inse att alla
            fem punkterna, eller åtminstone de flesta av dem, också innebär
            restriktioner, regler och lagar. Den första punkten var säker
            och sund mat, och sedan räknade Sinikka Bohlin upp en hel rad
            restriktioner i form av lagstiftning och kostnader. En annan punkt
            var ekologisk, social och ekonomisk hållbarhet. Också där fanns
            restriktioner. Levande lantbruk i hela landet handlade om öppna
            landskap och andra jättefina saker. Ytterligare ett par punkter
            var biologisk mångfald och global solidaritet.
          </note>
          <note>
            Vi är överens om att dessa värden ska finnas, men det kostar
            också. Och svenska jordbrukare ska betala kanske 400 000 kr i
            dieselskatt när kollegerna på andra sidan gränsen i Finland betalar
            100 000 kr, som ska gå till de olika restriktioner som vi tycker
            är viktiga. Är det inte rimligt att det blir lika konkurrensvillkor?
          </note>
          <note type="speaker">
            Anf. 210 SINIKKA BOHLIN (s) replik:
          </note>
          <note>
            Fru talman! Restriktioner säger kd. Men jag skulle också vilja
            säga att den lagstiftning som vi hade redan innan vi blev medlemmar
            i EU också har medverkat till att vi är nästan salmonellafria.
            Det har ju hänt vissa saker under åren. Vi hade kadaverförbud
            så att vi klarade BSE-frågan, vilket innebär att det också finns
            en fördel för det svenska jordbruket. Det här har vi faktiskt
            gjort tillsammans med bönderna i det här landet. Det handlar alltså
            inte bara om lagar som ni ser som restriktioner, utan det handlar
            om ett utvecklingsarbete som vi i dag lite grann kan skörda frukterna
            av.
          </note>
          <note>
            Vad gör vi i fråga om en levande landsbygd? Vi använder EU:s
            stödsystem. Och jag tror att de flesta av oss delar åsikten att
            vi har en felaktig jordbrukspolitik som hela tiden bygger på stöd.
            Man skulle egentligen bygga upp företag som klarar sig själva
            som alla andra.
          </note>
          <note>
            Nu säger Sven Gunnar Persson att jordbruket inte är som alla
            andra näringar. Jag tror att till exempel Moderaterna och Socialdemokraterna
            delar åsikten att jordbruksnäringen egentligen skulle vara som
            alla andra näringar och klara sig själv på marknaden. Jag har
            nämligen läst deras yttrande. Jag tror att jag delvis även har
            Centern med mig i den diskussionen.
          </note>
          <note type="speaker">
            Anf. 211 SVEN GUNNAR PERSSON (kd) replik:
          </note>
          <note>
            Fru talman! Svaret spretade i väg åt alla möjliga håll. Jag tror
            inte att det är precis på samma sätt att producera mat, livsmedel,
            som att producera alla andra pryttlar.
          </note>
          <note>
            Socialdemokraterna värnar om den konkurrensutsatta industrin.
            De är väldigt angelägna om att koldioxidskatten inte ska slå mot
            svensk stålindustri och mot svensk aluminiumindustri på ett sätt
            som gör att de hamnar taskigt till konkurrensmässigt. De har medverkat
            till, vilket jag tycker är bra, att rederinäringen får konkurrensmässiga
            villkor så att svenska fartyg inte flaggar ut utan i stället flaggar
            in. De talar om design och alla möjliga saker där Sverige ska
            konkurrera på lika villkor och där man ska ge stöd. Men varför
            ska just jordbruksnäringen dras med villkor som gör det svårt
            att tävla med viktiga konkurrentländer? Varför sviker ni gång
            på gång löften och uppgörelser? Jag kan inte tolka det på annat
            sätt än att svensk livsmedelsproduktion och svensk jordbruksnäring
            inte är viktig för Socialdemokraterna.
          </note>
          <note>
            Jag vill också ställa en fråga till Sinikka Bohlin. På vilket
            sätt vill Sinikka Bohlin som talesperson för Socialdemokraterna
            rätta till de uppenbara misstagen med prisstödet till renkött,
            omarronderingar och invallningarna i Småland?
          </note>
          <note type="speaker">
            Anf. 212 SINIKKA BOHLIN (s) replik:
          </note>
          <note>
            Fru talman! Jag tror faktiskt att man kan producera mat utan
            stöd. Det gör man faktiskt på flera håll i världen. Det är egentligen
            de rika länderna som har byggt upp ett stödsystem som innebär
            att de producerar för mycket mat.
          </note>
          <note>
            Meningen med den reform som nu genomförs inom EU är lite grann
            att vi ska komma ifrån överproduktionen. Men det är långsiktigt.
          </note>
          <note>
            Det är en gammal tradition som kom till efter andra världskriget
            när vi gick in i systemet för att bygga upp jordbruket då det
            varken fanns jordbruk eller människor som kunde bruka jorden.
            Jag tror alltså fortfarande att man på lång sikt kan producera
            mat utan stöd.
          </note>
          <note>
            Prisstödet till rennäringen, omarrondering och Emån är tre småposter
            som har följt mig under ett antal år. Jag skulle vara väldigt
            tacksam om regeringen äntligen kunde klara av dessa tre småposter
            i nästa budget så att vi slipper i varje fall dem och i stället
            kan ta hand om de stora frågorna, till exempel framtidens jordbruk.
          </note>
          <note type="speaker">
            Anf. 213 GUNNAR GOUDE (mp) replik:
          </note>
          <note>
            Fru talman! I kraft av min ålder hade jag samvete att begära
            replik av den enkla anledningen att jag glömde att yrka bifall
            till reservation 16. Jag beklagar detta.
          </note>
          <note>
            Eftersom jag ändå är uppe i talarstolen ber jag att få önska
            en god jul. Det är den sista debatten före jul som vi har. Jag
            vill också återgälda tacket för gott samarbete som framfördes
            i inledningen. Det gäller egentligen hela utskottet. Vi har faktiskt
            en ganska trevlig och effektiv samverkansform i utskottet. Jag
            säger det för att inte alla som tittar på oss nu tror att vi är
            lika elaka jämt. Det fungerar faktiskt oerhört effektivt, vilket
            jag vill uttrycka. Men det var inte mycket till fråga.
          </note>
          <note type="speaker">
            Anf. 214 SINIKKA BOHLIN (s) replik:
          </note>
          <note>
            Fru talman! Jag vill tacka fru talmannen och kanslipersonalen
            för tålamod under det här året. Jag hoppas att vi får lite bättre
            debatter under nästa år, så att vi inte behöver underhålla oss
            själva här varje gång på kvällarna. Tack så mycket.
          </note>
          <note>
            Föredrogs
          </note>
          <note>
            Överläggningen var härmed avslutad.
          </note>
          <note>
            13 § Bordläggning
          </note>
          <note>
            Anmäldes och bordlades
          </note>
          <note>
            14 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 11 december
          </note>
          <note>
            Håkan Larsson
          </note>
          <note>
            Nina Lundström
          </note>
          <note>
            Kerstin Lundgren
          </note>
          <note>
            Kerstin Lundgren
          </note>
          <note>
            Alf Svensson
          </note>
          <note>
            Anna Grönlund
          </note>
          <note>
            Kerstin Lundgren
          </note>
          <note>
            Yvonne Ruwaida
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 16 december.
          </note>
          <note>
            15 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 11 december
          </note>
          <note>
            Tobias Krantz
          </note>
          <note>
            Helena Höij
          </note>
          <note>
            Luciano Astudillo
          </note>
          <note>
            Viviann Gerdin
          </note>
          <note>
            Désirée Pethrus Engström
          </note>
          <note>
            Carl-Axel Johansson
          </note>
          <note>
            Carina Adolfsson Elgestam
          </note>
          <note>
            Axel Darvik
          </note>
          <note>
            Inger Davidson
          </note>
          <note>
            Torsten Lindström
          </note>
          <note>
            Gunilla Tjernberg
          </note>
          <note>
            Helena Höij
          </note>
          <note>
            Jörgen Johansson
          </note>
          <note>
            Christer Nylander
          </note>
          <note>
            Yvonne Ruwaida
          </note>
          <note>
            Joe Frans
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 16 december.
          </note>
          <note>
            16 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 10 december
          </note>
          <note>
            Ulla Hoffmann
          </note>
          <note>
            Helena Bargholtz
          </note>
          <note>
            Yvonne Ångström
          </note>
          <note>
            Gustav Fridolin
          </note>
          <note>
            Gustav Fridolin
          </note>
          <note>
            Luciano Astudillo
          </note>
          <note>
            Maria Hassan
          </note>
          <note>
            Tuve Skånberg
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 16 december.
          </note>
          <note>
            17 § Kammaren åtskildes kl. 20.45.
          </note>
          <note>
            Förhandlingarna leddes
          </note>
          <note>
            /Monica Gustafson
          </note>
        </div>
      </body>
    </text>
  </TEI>
</teiCorpus>
